{"id": "329813", "revid": "125160097", "url": "https://it.wikipedia.org/wiki?curid=329813", "title": "HBO", "text": "HBO \u00e8 un'emittente televisiva statunitense a pagamento via cavo e satellitare di propriet\u00e0 di Home Box Office, sussidiaria di WarnerMedia.\nLa programmazione di HBO consiste principalmente in serie televisive originali e \nin lungometraggi gi\u00e0 distribuiti nelle sale cinematografiche, ma anche di film per la televisione, documentari, incontri di pugilato, stand-up comedy e concerti. \u00c8 il servizio televisivo a pagamento pi\u00f9 vecchio e in trasmissione da pi\u00f9 tempo negli Stati Uniti, essendo in funzione dall'8 novembre 1972.\nPanoramica.\nNel 2013, HBO risultava ricevibile da oltre 32 milioni di abbonati, pari a circa il 28% delle famiglie statunitensi.\nCanali.\nLista dei canali.\nTutti e sette i canali HBO sono in simulcast e in alta definizione a 1080i.\nLista di programmi originali.\nQuesta lista include tutti i programmi televisivi seriali prodotti o co-prodotti da HBO. Non sono inclusi i film, i documentari e gli speciali di sketch comedy in quanto non seriali.\nSlogan.\nNel corso della sua storia HBO ha utilizzato diversi payoff. Il pi\u00f9 famoso \u00e8 sicuramente \"It's not TV. It's HBO\", utilizzato dal canale dall'ottobre del 1996 all'aprile del 2009. Uno spot del canale, recante il payoff sopracitato, vinse la Palma d'Oro al Festival di Cannes del 2008. il di HBO. Nel 2013 il regista messicano Alberto Belli ha realizzato una video-parodia dal titolo \"It's not porn. It's HBO\" per sbeffeggiare l'ampio utilizzo di nudi nelle serie del canale.\nSegue una lista degli slogan.\nLa protesta di \"Captain Midnight\".\nNel 1986 la HBO decise come molte altre reti satellitari di criptare i propri segnali, rendendo necessario ai propri abbonati l'affitto di un decoder. Il costo mensile richiesto ($ 12,95 al mese), che si andava ad aggiungere al costo dell'abbonamento, suscit\u00f2 molte proteste e caus\u00f2 azioni legali da parte di alcuni utenti.\nLa sera del 27 aprile di quell'anno, intorno alle 00:32, John R. MacDougall, un ingegnere elettronico della Florida, mentre lavorava al controllo dei collegamenti per la Central Florida Teleport, una compagnia che si occupava di collegamenti con i satelliti, gir\u00f2 l'antenna puntandola sulle coordinate del satellite \"Galaxy 1\", che trasmetteva i programmi della HBO, e trasmise un messaggio di protesta che rimase visibile agli spettatori della zona est degli Stati Uniti per circa 4 minuti e mezzo, durante la trasmissione del film \"Il gioco del falco\".\nIl messaggio diceva: \"Good evening HBO from Captain Midnight. $12.95/month? No way! [Showtime/movie channel beware!]\" (dall'inglese: \u00abBuonasera HBO da Captain Midnight. $12.95 al mese? Assolutamente no! [fate attenzione Showtime/movie channel!]\u00bb)\nIl nome di Captain Midnight fu scelto da MacDougall perch\u00e9 aveva visto il film \"On the Air Live with Captain Midnight\". MacDougall dovette pagare una multa di $ 5000,00 e scontare un anno di servizi sociali."}
{"id": "329814", "revid": "104485", "url": "https://it.wikipedia.org/wiki?curid=329814", "title": "Sturnus vulgaris", "text": "Lo storno comune (Sturnus vulgaris ) \u00e8 un uccello passeriforme appartenente alla famiglia Sturnidae, originario dell'Eurasia, ma introdotto in tutti i continenti tranne che in America Meridionale e in Antartide.\nDescrizione.\nLo storno \u00e8 lungo circa o poco pi\u00f9, ha un'apertura alare di circa e pesa dai 70 ai .\nIl suo piumaggio in estate \u00e8 nero lucente con riflessi metallici violacei e verdi con le punte delle piume bianche, mentre in inverno il nero diventa meno brillante, i riflessi si attenuano e le punte bianche diventano pi\u00f9 evidenti. Il becco \u00e8 aguzzo, giallognolo in estate, bruno in inverno, le zampe sono rossastre, la coda corta.\nL'unico carattere che differenzia i sessi \u00e8 una macchia sulla base del becco che \u00e8 azzurra nei maschi, rossastra nelle femmine.\nDistribuzione e habitat.\nLo storno \u00e8 originario dell'Eurasia e dell'Africa settentrionale, ma \u00e8 stato introdotto dall'uomo anche in Nordamerica e in Australia dove, grazie alla sua adattabilit\u00e0, si \u00e8 ambientato perfettamente. \nVive nelle campagne, ma anche nelle citt\u00e0 e nei villaggi. Durante l'estate predilige luoghi che presentino cavit\u00e0 per nidificare.\n\u00c8 stato inserito nell'elenco delle 100 tra le specie invasive pi\u00f9 dannose al mondo.\nBiologia.\n\u00c8 un uccello molto gregario e si riunisce in stormi che possono contare diverse centinaia di individui. Dopo aver trascorso l'intera giornata nei campi o nei parchi alla ricerca di cibo, la sera i gruppi di storni si dirigono verso i \"dormitori\", costituiti da canneti o gruppi di alberi, dove, prima di trascorrere la notte, si contendono chiassosamente le postazioni migliori.\nTalvolta gli stormi di questi uccelli vengono attaccati dal falco pellegrino, dal quale si difendono con straordinarie evoluzioni di gruppo che disorientano il predatore e che curiosamente ricordano le strategie difensive dei banchi di pesci.\nAlimentazione.\nSi nutre di insetti che cerca razzolando nel terreno, frutta come fichi, nespole, ciliegie, olive e cachi, semi e talvolta di piccoli vertebrati.\nRiproduzione.\nLo storno effettua spesso pi\u00f9 di una covata all'anno, per lo pi\u00f9 3. Costruisce il nido nelle cavit\u00e0 naturali degli alberi o delle rocce o artificiali (tetti, grondaie, cornicioni). La femmina depone 4-9 uova azzurre che cova insieme con il partner per un paio di settimane. Dopo una ventina di giorni dalla nascita, i giovani storni abbandonano il nido.\nNelle popolazioni di storni \u00e8 possibile osservare un particolare comportamento, il fenomeno del parassitismo di covata intraspecifico; le femmine depongono facoltativamente delle uova nei nidi custoditi da altre femmine della stessa specie, un espediente che probabilmente ha lo scopo di aumentare la produzione di uova e/o per preservare la progenie, in caso di morte del genitore.\nSpostamenti.\nLo storno \u00e8 un uccello che non pu\u00f2 essere definito migratore, n\u00e9 stanziale, perlomeno in Italia. Infatti, alcune popolazioni svernano nelle regioni dell'Italia meridionale per poi migrare nelle regioni settentrionali ai primi caldi, mentre altre popolazioni sono stanziali.\nRelazioni con l'uomo.\nLo storno \u00e8 considerato un uccello nocivo per le coltivazioni di frutta e olive e per le semine, perch\u00e9 grandi stormi di questi volatili possono distruggere interi raccolti.Ciononostante, in Italia e in molti paesi europei, lo storno \u00e8 un uccello protetto.\nInoltre, studi recenti hanno dimostrato come le feci di storno, presenti in grosse quantit\u00e0 nei centri urbani (soprattutto sotto gli alberi scelti come dormitori), possano favorire la diffusione di alcune malattie micetiche, protozoarie, virali, parassitarie e batteriche.\nPer questi motivi sono in corso dei piani di controllo per limitare il numero di questi volatili soprattutto in prossimit\u00e0 delle citt\u00e0.\nSpecie simili.\nLo storno pu\u00f2 essere confuso con il merlo da osservatori poco attenti anche perch\u00e9 i due uccelli frequentano gli stessi habitat cittadini.\nSi distingue dal merlo perch\u00e9:"}
{"id": "329825", "revid": "712828", "url": "https://it.wikipedia.org/wiki?curid=329825", "title": "Mindolluin", "text": ""}
{"id": "329827", "revid": "1566286", "url": "https://it.wikipedia.org/wiki?curid=329827", "title": "Little Roma", "text": "Little Roma \u00e8 una serie televisiva italiana del 1987 e diretto da Francesco Massaro.\nTrama.\nLa trama \u00e8 incentrata sulla storia di Ulisse (Ferruccio Amendola), un barbiere trasferitosi dal suo paese di montagna in una borgata romana.\nAlla sua si intrecciano altre storie che raccolgono personaggi di strada, presentati nella loro realt\u00e0 tracciandone un profilo umano: da un architetto anticonformista che finir\u00e0 col sposare Luisa (l'aiutante di Ulisse), a una coppia di sposi litigiosi ma innamorati, fino a una professoressa con un figlio disabile che intraprender\u00e0 una dolce amicizia con Ulisse."}
{"id": "329833", "revid": "122819724", "url": "https://it.wikipedia.org/wiki?curid=329833", "title": "Personaggi del Ciclo della Fondazione", "text": "Questo \u00e8 un elenco dei personaggi del Ciclo della Fondazione di Isaac Asimov, in ordine alfabetico. Molti di essi vengono soltanto nominati, oppure compaiono brevemente.\nLe date sono espresse in Era Galattica (EG) o in Era della Fondazione (EF).\nA.\nFunzionario di una stazione d'ingresso a Comporellen, nel 499 EF, appare in Fondazione e Terra.\nImperatore, vissuto molto prima dell'inizio dell'era della Fondazione. Ha promulgato dei codici di leggi, ancora in vigore all'epoca di Hari Seldon, in cui la denigrazione dell'Imperatore era punita con la morte. \u00c8 nominato in Fondazione anno zero (prima parte).\nImperatore della dinastia Agis, vissuto circa duemila anni prima dell'inizio dell'Era della Fondazione. Tent\u00f2 di prendere il controllo della Biblioteca Galattica, senza successo.\n\u00c8 nominato in Fondazione anno zero (quarta parte).\nImperatore, regn\u00f2 circa dal 12048 EG al 12065 EG. Cugino di terzo grado di Cleon I, era il pi\u00f9 vicino a lui come parentela quando la giunta militare che aveva preso il potere dopo il suo assassinio cadde, e per questo fu scelto come Imperatore. Non ebbe mai vero potere, che si concentr\u00f2 nelle mani del Comitato per la Sicurezza pubblica. Scelse il nome di Agis per riconnettersi alla dinastia Agis, che aveva regnato circa duemila anni prima. Attorno al 12058 EG incontr\u00f2 pi\u00f9 volte Hari Seldon; durante il suo regno pi\u00f9 di met\u00e0 delle provincie era indipendente di fatto, non inviando pi\u00f9 tributi al potere centrale: nella rivolta di Santanni, nel 12058, mor\u00ec Raych Seldon.\nAppare nella quarta parte di Fondazione anno zero.\nTenente della Guardia Imperiale nel 12020 EG, accompagna Hari Seldon nel Palazzo Imperiale durante la prima visita di questi. Appare in Preludio alla Fondazione.\nTeppista ingaggiato insieme a Marbie da Eto Demerzel per costringere Hari Seldon a lasciare Trantor nel 12020 EG, il giorno dopo la sua udienza con l'imperatore Cleon I. Viene malmenato da Seldon e da Chetter Hummin, che si sono difesi.\nAppare in Preludio alla Fondazione.\nMatematico vissuto circa trecento anni prima di Hari Seldon, ha scritto un libro intitolato \"Deduzione matematica\". \u00c8 nominato in Preludio alla Fondazione.\nMinistro dell'Educazione della Fondazione e successivamente braccio destro di Hober Mallow. Appare in Cronache della Galassia (quinta parte).\nArcadia Darell (detta Arkady) \u00e8 la nipote di Toran e Bayta Darell, figlia di Toran II. Nata su Trantor nel 362 EF, viene condizionata fin da bambina dalla Seconda Fondazione; grazie a questo \u00e8 una ragazza estremamente precoce.\nScappata di casa a quattordici anni per andare su Kalgan insieme ad Homir Munn, viene poi in contatto con Preem Palver, che la porta di nuovo su Trantor e fa ricevere a suo padre un messaggio con cui lo informava della sua idea sulla localizzazione della Seconda Fondazione.\nDiventa in seguito scrittrice, nota per la biografia romanzata di sua nonna. Muore nel 443 EF.\n\u00c8 la protagonista della seconda parte di \"L'altra faccia della spirale\".\nCommodoro di Korell attorno al 150 EF. Sposa Licia, figlia del vicer\u00e9 di Siwenna, insieme al quale progetta di attaccare la Fondazione. Apre Korell al commercio con Terminus; successivamente andr\u00e0 in guerra con la Fondazione, dove sar\u00e0 sconfitto dalla strategia attendista di Hober Mallow.\nAppare in Cronache della Galassia (quinta parte).\nAgente dell'impero.\nAppare in Preludio alla fondazione.\nB.\nMembro della Seconda Fondazione. Attorno al 310 EF viene condizionato per credere che la Seconda Fondazione si trovi su Rossem, e poi mandato a Kalgan per essere seguito dal Mulo. In seguito a un confronto col Mulo a Rossem la sua mente risulter\u00e0 danneggiata; verr\u00e0 salvato solo dall'intervento del Primo Oratore.\nAppare nella prima parte di L'altra faccia della spirale.\nNata su Terminus, laureata in storia. Membro della resistenza democratica al regime di Indbur III, sposa Toran Darell, e si trasferisce con lui su Haven. Durante la loro luna di miele su Kalgan, spinta dalla piet\u00e0, convince suo marito a difendere Magnifico Giganticus, presentatosi come buffone del Mulo, che li seguir\u00e0 su Terminus, dove assisteranno all'apparizione di Hari Seldon nella Volta del Tempo e alla conquista del pianeta da parte del Mulo.\nFuggiti assieme a Ebling Mis, si rifugiano su Haven, scappando poco prima che il pianeta sia conquistato dalle forze del Mulo; si recano prima su Neotrantor e poi su Trantor, per permettere a Ebling Mis di trovare l'ubicazione della Seconda Fondazione. Dopo aver intuito che Magnifico Giganticus \u00e8 in realt\u00e0 il Mulo, uccide Ebling Mis che gli stava comunicando questa informazione.\n\u00c8 madre di Toran Darell II, la cui figlia Arkady scriver\u00e0 una sua biografia. \u00c8 protagonista della seconda parte di Il crollo della Galassia centrale.\nArcheologo dell'epoca paleoimperiale, citato da Munn Li Compor durante un suo incontro con Golan Trevize su Sayshell, nel tentativo di dissuaderlo nella ricerca del pianeta Terra, considerato pianeta morto o inesistente.\nPersonaggio eroico leggendario sul pianeta natale di Compor, mancando oramai fonti documentate, si narra come Arvardan si reca sulla Terra, facente parte del settore Sirio, trovandolo \"un mondo radioattivo boicottato e maltrattato ... che si accinse in qualche modo a distruggere l'impero stesso\".\nBel Arvardan \u00e8 infatti il coprotagonista di Paria dei cieli, ambientato nel IX secolo dell'era imperiale.\nCitato in L'orlo della Fondazione.\nGiovane Generale dell'Impero Galattico (34 anni), soprannominato \"Il Leone Della 26\u00aa Flotta\", divenne ufficiale per aver compiuto un atto eroico sulla nave da battaglia su cui era imbarcato. Idealista, coraggioso, leale, sarebbe stato un ufficiale \"d'altri tempi\". Ingaggi\u00f2 battaglia contro la prima fondazione (che perse tutti gli scontri). La tecnica \"d'accerchiamento sferico\" avrebbe dato i suoi frutti, se non fosse stato per i suoi troppi successi. Fu proprio il suo carisma (le truppe lo adoravano) ed il suo alone di \"Giovane condottiero vittorioso\" che ne decret\u00f2 la fine. Venne fatto giustiziare dall'imperatore Cleon II per paura che lo potesse spodestare.\nPer tragica ironia della sorte, il giovane generale Riose non aveva mai mirato al trono imperiale, ma solo a servire fedelmente Cleon II.\nFiglia di Raych Seldon e di Manella Dubanqua. Nasce attorno al 12052 EG (-12 EF), e muore presumibilmente assieme alla madre nel 12058 EG (-8 EF).\n\u00c8 nominata in Fondazione anno zero.\nGiovane donna gaiana. Come tutti i gaiani, ha la facolt\u00e0 di percepire le emozioni umane e di leggere limitatamente nel pensiero. Nel 498 EF accoglie Golan Trevize e Janov Pelorat; diventer\u00e0 poi l'amante di quest'ultimo, e accompagner\u00e0 i due nella ricerca della Terra, nel 499 EF. Su Solaria, uccider\u00e0 per autodifesa Sarton Bander, e per rimorso si prender\u00e0 cura di suo figlio Fallom, portandolo con s\u00e9.\nAppare in L'orlo della Fondazione ed \u00e8 una protagonista di Fondazione e Terra.\nUnico psicostoriografo ad essersi trasferito su Terminus. Si un\u00ec al Progetto Psicostoria dopo esser stato reclutato da Wanda Seldon e Stettin Palver. Ha dei limitati poteri mentali; tra i suoi allievi \u00e8 presente Salvor Hardin.\nAppare in Fondazione anno zero (quarta parte) ed \u00e8 nominato in Cronache della Galassia.\n\u00c8 il cortigiano pi\u00f9 fedele di Cleon II finch\u00e9 non viene inviato a controllare Bel Riose nella sua offensiva contro la Fondazione. Chieder\u00e0 per il generale dei rinforzi all'imperatore, ottenendoli, per poi essere processato e condannato per tradimento.\nAppare in Il crollo della Galassia centrale (prima parte).\nC.\nAmante del Signore di Kalgan Stettin nel 377 EF, appare nella seconda parte di L'altra faccia della spirale.\nSommo Anziano del settore di Micogeno a Trantor nel 12020 EG. In quell'anno, a seguito di una richiesta di Chetter Hummin, offre rifugio nel suo settore ad Hari Seldon e a Dors Venabili, cacciandoli dopo la loro intrusione nel Tempio. \u00c8 ancora vivo otto anni dopo.\nAppare in Preludio alla Fondazione ed \u00e8 nominato nella prima parte di Fondazione anno zero.\nMoglie di Jirad Tisalver, appare in Preludio alla Fondazione.\nComandante di squadrone della flotta della Fondazione nella battaglia di Quoriston (377 E. F.).\nViene mandato dal capitano Dixyl a prendere alle spalle la flotta di Kalgan.\nAlle ore 1330 le cinquanta astronavi dello squadrone si materializzano, dopo un viaggio di 11,83 ore nell'iperspazio, alle spalle della flotta nemica, determinando la vittoria della Fondazione\nAppare nella seconda parte di L'altra faccia della spirale.\nNome con cui Eto Demerzel si fa conoscere da Hari Seldon in gran parte di Preludio alla Fondazione.\nUna tecnica, uno dei membri non matematici pi\u00f9 importanti del Progetto Psicostoria. Insieme a Tamwile Elar progetta e costruisce il \"Charificatore Elettronico\", usato per costruire una versione potenziata del Primo Radiante.\nAppare nella terza parte di Fondazione anno zero.\nAvvocato di Hari Seldon nel 12058 EG, appare nella quarta parte di Fondazione anno zero.\nCleon II era l'imperatore dell'Impero Galattico al tempo di Ducem Barr. Era anche chiamato Cleon II il grande.\nTirocinante di meteorologia nel 12020 EG all'universit\u00e0 di Streeling. Partecipa alla spedizione sulla Faccia Superiore nella quale Hari Seldon rischia di morire assiderato. Appare in Preludio alla Fondazione.\nD.\nLeggendario \"essere umano artificiale\" nei miti di Billibotton, citato da Mamma Rittah. Era amico di Ba-Lee.\nSecondo la leggenda \"non \u00e8 mai morto e aspetta da qualche parte il suo momento per ritornare\".\n\u00c8 ovviamente la trasfigurazione leggendaria di R. Daneel Olivaw.\nCitato in Preludio alla Fondazione.\nFiglio o nipote di Cleon II, \u00e8 imperatore quando l'Impero \u00e8 ridotto ormai ad una ventina di pianeti agricoli attorno a Neotrantor; viene spodestato dal Mulo attorno al 300 EF, quando \u00e8 un vecchio poco lucido. Appare nella seconda parte di Il crollo della Galassia centrale.\nFiglio di Dagobert IX, \u00e8 un crudele principe ereditario quando viene ucciso da Magnifico Giganticus attraverso la musica di un visisonor. Appare nella seconda parte di Il crollo della Galassia centrale.\nFu l'ultimo imperatore del primo Impero Galattico.\nImperatore della Galassia e successore di Agis XIV, di fatto regnante ma sostanzialmente nelle mani di Linge Chen; era l'imperatore regnante durante il Processo Seldon e firm\u00f2 l'atto di sostanziale esilio degli Enciclopedisti su Terminus.\nCapopopolo dahlita nel 12020 EG, pronto a rivoltarsi insieme al Sindaco di Wye. Incontr\u00f2 Hari Seldon e Dors Venabili. Appare in Preludio alla Fondazione.\nNel 498 \u00e8 un'ambiziosa Oratrice della Seconda Fondazione, rivale di Stor Gendibal per la successione al Primo Oratore Quindor Shandess. Appare in L'orlo della Fondazione.\nSergente di guardia dell'astronave \"Far Star\", attorno al 150 EF. Fu punito da Hober Mallow per aver fatto entrare Jord Parma. Appare in Cronache della Galassia (quinta parte).\nCapitano della Fondazione durante la battaglia di Quoriston. Appare nella seconda parte di L'altra faccia della spirale.\nVedi Walto.\nNato nel 405 EF, nel 498 EF \u00e8 uno dei pi\u00f9 anziani e rispettati abitanti di Gaia. Il suo vero nome \u00e8 di duecentocinquantatr\u00e9 sillabe, le prime delle quali sono \"Endomandiovizamarondeyaso\". Appare in L'orlo della Fondazione e brevemente in Fondazione e Terra.\nTenente e secondo in comando dell'astronave \"Far Star\" comandata da Hober Mallow. Appare in Cronache della Galassia (quinta parte).\nSesto e ultimo figlio di Onum Barr, l'unico sopravvissuto al massacro avvenuto a Siwenna attorno al 140 EF. Assassino del Vicer\u00e9 di Siwenna che aveva ordinato il massacro, Ducem Barr continu\u00f2 le ricerche del padre sulla Fondazione e su Hari Seldon. Per queste sue conoscenze il generale Bel Riose lo costrinse a seguirlo nella sua offensiva contro la Fondazione; con l'aiuto di Lathan Devers, Barr fugg\u00ec per Trantor, dove tent\u00f2 di denunciare all'Imperatore il tradimento di Brodrig e di Bel Riose.\nSuccessivamente fu il capo della delegazione siwenniana che firm\u00f2 un accordo economico con la Fondazione.\nAppare in Il crollo della Galassia centrale (prima parte).\nGenerale dell'Impero, \u00e8 l'ultimo capo della Giunta Militare che aveva preso il potere dopo l'assassinio di Cleon I. Viene rovesciato dopo aver tentato di imporre una tassa forfettaria, su consiglio (truffaldino) di Hari Seldon.\nAppare nella terza parte di Fondazione anno zero.\nE.\nAttorno al 300 EF, prima dell'ascesa del Mulo, \u00e8 lo scienziato pi\u00f9 importante della Fondazione. Cerca di duplicare il lavoro di Hari Seldon; dopo la sconfitta della Fondazione da parte del Mulo, si trasferisce insieme a Toran e Bayta Darell su Trantor per tentare di scoprire l'ubicazione della Seconda Fondazione. Sar\u00e0 ucciso da Bayta Darell poco dopo averla scoperta per evitare che il Mulo, presente come Magnifico Giganticus, venisse a conoscere questa informazione.\nAppare ne Il crollo della Galassia centrale, seconda parte.\nTeppista di Billibotton; nel 12020 EG, insieme alla sua banda, assale Hari Seldon e Dors Venabili, rimanendo per\u00f2 ferito. Appare in Preludio alla Fondazione.\nFisico all'universit\u00e0 di Terminus, fa parte del gruppo di Toran Darell II e lo aiuta a costruire lo Staticizzatore Mentale.\nAppare nella seconda parte di L'altra faccia della spirale.\nSergente delle forze di sicurezza del Settore di Wye, su Trantor, venne mandato da Rashelle di Wye a prelevare Hari Seldon a Dahl. Sar\u00e0 ucciso da Rashelle dopo essersi rifiutato di uccidere Hari Seldon, poich\u00e9 questo l'aveva risparmiato a Dahl.\nAppare in Preludio alla Fondazione.\nPilota di Trantor durante la fuga di Hari Seldon da Eto Demerzel (12020 EG). Appare in Preludio alla Fondazione.\nCapo dei Mercanti e agente segreto della Fondazione in un periodo tra l'80 e il 150 EF. Appare nella quarta parte di Cronache della Galassia.\nTenente di Terminus nel 498 EF, appare in L'orlo della Fondazione.\nF.\nSolariano, ermafrodito, generato da Sarton Bander. Viene prelevato ancora immaturo dal pianeta Solaria dalla spedizione capitanata da Golan Trevize nel 499 EF, a seguito della morte del suo genitore. Si fonder\u00e0 mentalmente con R. Daneel Olivaw nell'epilogo di Fondazione e Terra.\nAnziano di Micogeno, appare brevemente in Preludio alla Fondazione.\nIngegnere di terza classe di Loris, partecipa alla battaglia di Quoriston. Appare nella seconda parte di L'altra faccia della spirale.\nStudente di matematica all'Universit\u00e0 di Streeling, nel 12028 EG. Appare in Fondazione anno zero (prima parte).\nMoglie di Golan Trevize, hanno divorziato prima del 498 EF. \u00c8 nominata in \"l'orlo della Fondazione\".\nImperatore, capostipite della dinastia dei Kamble. Estese il dominio trantoriano unificando la Galassia e proclamandone l'impero, iniziando cos\u00ec la datazione civile nota come Era Galattica o E.G. Il sovrano viene citato nel libro \"Paria dei cieli\" e la sua dinastia in \"L'altra faccia della spirale\".\nDetto Fran, padre di Toran Darell, fratello di Randu, originario del mondo di Haven. Ha esercitato per molto tempo la professione di mercante indipendente. Appare nella seconda parte di Il crollo della Galassia centrale.\nG.\nMatematico originario del pianeta Synnax. Giunge su Trantor per unirsi al Progetto Psicostoria di Hari Seldon nel 12067 EG (-1 EF). Immediatamente arrestato e processato con il suo maestro, sar\u00e0 condannato all'esilio su Terminus. Egli installer\u00e0 gli ologrammi del suo mentore e ne scriver\u00e0 una biografia.\nAppare nella prima parte di Cronache della Galassia.\nBraccio destro di Laskin Joranum nel 12028 EG. Dieci anni dopo organizzer\u00e0 insieme a Gleb Andorin una cospirazione volta ad uccidere l'imperatore Cleon I o il primo ministro Hari Seldon durante il benvenuto ai nuovi giardinieri.\nAppare nelle prime due parti di Fondazione anno zero.\nCitato da \"La Volpe\" (Orum Palley) come esempio di membro della Fondazione passato al Mulo.\nCitato nella seconda parte di Il crollo della Galassia centrale.\nFunzionario di una stazione d'ingresso a Comporellen, nel 499 EF, appare in Fondazione e Terra.\nAgente di polizia di Dahl, nel 12020 EG. \u00c8 collega di Lanel Russ; appare in Preludio alla Fondazione.\nNel 12058 EG, membro del Consiglio direttivo della Biblioteca Galattica a Trantor, fautore della limitazione degli accessi alla Biblioteca e ad Hari Seldon. Appare in Fondazione anno zero (quarta parte).\nRibelle, autore del Grande Saccheggio di Trantor. \u00c8 nominato nella seconda parte di Il crollo della Galassia centrale.\nArcheologo vissuto almeno 800 anni prima di Salvor Hardin. Viene citato da Lord Dorwin come fonte principale degli scritti su cui si basano le sue convinzioni sul tema \"Problema delle Origini\".\nCitato in Cronache della Galassia (prima parte).\nMembro della Real Casa di Wye nel 12038 EG, organizza insieme a Gambol Deen Narmarti un'insurrezione per uccidere Hari Seldon. Sar\u00e0 ucciso da Manella Dubanqua nei giardini del Palazzo Imperiale durante il tentativo di mettere in atto questo piano. Appare in Fondazione anno zero (seconda parte).\nMicogeniana, sorella maggiore di Gocciadipioggia Quarantacinque. Nel 12020 EG viene assegnata insieme alla sorella ad aiutare Hari Seldon e Dors Venabili, temporaneamente a Micogeno durante la loro fuga.\nAppare in Preludio alla Fondazione.\nVedi Gocciadipioggia Quarantatr\u00e9.\nGovernatore di Askone. Fa imprigionare Eskel Gorov, costringendo Limmar Ponyets ad accorrervi per mediare con successo la liberazione.\nAppare in Cronache della Galassia (quarta parte).\nGuardia dell'astronave \"Far Star\", appare in Cronache della Galassia (quinta parte).\nH.\nNato attorno al 260 EF a Loris da genitori di Anacreon, Han Pritcher ha studiato all'Accademia di Scienze della Fondazione ottenendo la laurea in ingegneria, per poi entrare nell'esercito nel 293 EF ed essere assegnato al Servizio Informazioni. Dopo esser stato ferito due volte in servizio ed aver ricevuto una medaglia al valore, giunto al grado di capitano viene estromesso per insubordinazione dal sindaco Indbur III.\nCapo sezione di una cellula di resistenza democratica al sindaco Indbur, dopo la conquista di Terminus da parte del Mulo partecipa ad un piano per l'assassinio di questo. Preso prigioniero, viene condizionato dal Mulo, che lo promuove a colonnello. Diventer\u00e0 poi il suo luogotenente.\nAppare nella seconda parte di Il crollo della Galassia centrale e nella prima di L'altra faccia della spirale.\nNel 12020 EG, abitante di Dahl, collega di Jirad Tisalver; appare in Preludio alla Fondazione.\nSottoprefetto di Pleuma, nel 50 EF, subito dopo la secessione di Anacreon dall'Impero Galattico \u00e8 inviato straordinario del re di Anacreon a Terminus, per scoprire le intenzioni della Fondazione nei riguardi dei nuovi Regni.\nAppare in Cronache della Galassia (seconda parte).\nPoliziotto di Kalgan, appare nella seconda parte di L'altra faccia della spirale.\nSindaco di Terminus durante l'ottava Crisi Seldon, nel 498 EF. Dopo la soluzione ella reagisce ad un attacco politico di Golan Trevize esiliandolo ed affidandogli un delicato compito, ufficialmente trovare il pianeta d'origine dell'umanit\u00e0, ufficiosamente per scoprire se la Seconda Fondazione esiste ancora. Branno \u00e8 stata ambasciatrice a Madras. Decisionista, determinata, intransigente, i suoi avversari politici l'hanno soprannominata \"Branno la Bronzea\". .\nAppare in L'orlo della Fondazione.\nAmica di Bayta Darell durante l'assedio di Haven da parte del Mulo. Appare nella seconda parte di Il crollo della Galassia centrale.\nColonnello dell'Impero, braccio destro di Dugal Tennar, appare nella terza parte di Fondazione anno zero.\nGiovane donna del mondo di Alpha, che permette la fuga di Golan Trevize, Janov Pelorat e Bliss da una trappola biologica. Appare in Fondazione e Terra.\nBibliotecario, nel 377 EF possiede la pi\u00f9 ampia raccolta di testi sul Mulo; si reca su Kalgan su richiesta di Toran Darell II per trovare informazioni sulla Seconda Fondazione, da cui verr\u00e0 condizionato.\nAppare nella seconda parte di L'altra faccia della spirale.\nStorico liviano, visse negli ultimi anni dell'Impero Galattico, Propose un metodo per la ricerca indiretta della Terra. Questo metodo era basato sull'analisi delle date di colonizzazione dei pianeti abitati: i pi\u00f9 antichi avrebbero dovuto trovarsi approssimativamente su una sfera il cui centro era la Terra. Tale progetto venne lasciato cadere per mancanza di dati certi sulle colonizzazioni.\n\u00c8 nominato in Fondazione e Terra.\nTecnico qualificato di Prima classe della Scuola Centrale di Anacreon. \u00c8 l'ingegnere capo dell'astronave che porta Bail Channis su Tazenda. Trova sull'astronave un \"localizzatore\" e lo consegna a Channis.\nAppare nella prima parte di L'altra faccia della spirale.\nI.\nAutista di Jord Commason attorno al 300 EF, \u00e8 stato Lord. Appare nella seconda parte di Il crollo della Galassia centrale.\nSindaco di Terminus e capostipite dell'omonima dinastia, eletto per poi arrogarsi la propria carica a vita. \u00c8 citato nella seconda parte di Il crollo della Galassia centrale.\nPrimo sindaco di Terminus ad occupare questa carica per diritto ereditario, figlio di Indbur I e padre di Indbur III. \u00c8 nominato nella seconda parte di Il crollo della Galassia centrale.\nFiglio di Indbur II e nipote di Indbur I, sindaco di Terminus per diritto ereditario, si arrende al Mulo quando questo attacca Terminus. Appare nella seconda parte di Il crollo della Galassia centrale.\nAbitante di Radole attorno al 300 EF, appare nella seconda parte di Il crollo della Galassia centrale.\nJ.\nMembro del Partito Anti-Immobilista di Terminus nell'80 EF, appare in Cronache della Galassia, terza parte.\nPolitico della Fondazione attorno al 150 EF. \u00c8 legato a Jorane Sutt, per conto del quale spia Hober Mallow. Appare in Cronache della Galassia (quinta parte).\nMeteorologo all'universit\u00e0 di Streeling nel 12020 EG, capo di una spedizione scientifica sulla Faccia Superiore di Trantor, alla quale partecipa Hari Seldon a rischio della propria incolumit\u00e0. Appare in Preludio alla Fondazione.\nAgente della Commissione per la Sicurezza Pubblica, pedina Gaal Dornick al suo arrivo a Trantor. Appare in Cronache della Galassia (prima parte).\nRobot solariano, tutore di Fallom. Si disattiva alla morte di Sarton Bander. Appare in Fondazione e Terra.\nAmmiraglio trigelliano, appare in L'orlo della Fondazione.\nNel 12020 EG, lavora ad una stazione olovisiva di Dahl. Ospita Seldon durante la sua fuga; \u00e8 marito di Casilia Tisalver, con cui ha una figlia. Appare in Preludio alla Fondazione.\nImpiegato della Dogana di Sayshell nel 498 EF, appare in L'orlo della Fondazione.\nTecnico televisivo e giornalista, fa parte del gruppo di Toran Darell II; successivamente partecipa alla battaglia di Quoriston come cronista.\nAppare nella seconda parte di L'altra faccia della spirale.\nNonno di Stettin Palver, nato nell'11990 EG, morto prima del 12058. Ha conosciuto Hari Seldon, che ha provato a convincerlo ad unirsi al Progetto Psicostoria. \u00c8 nominato in Fondazione anno zero (quarta parte).\nSegretario del Sindaco di Terminus poco prima del 150 EF, \u00e8 uno dei politici pi\u00f9 influenti dell'epoca. \u00c8 un sostenitore della politica di controllo del commercio da parte del clero, e per questo avversario di Hober Mallow, che lo far\u00e0 arrestare una volta diventato sindaco. Mallow successivamente si dimostra disposto a lasciarlo libero a patto che lavori per lui, ma Sutt rifiuta perch\u00e9 convinto di poterlo ancora sconfiggere mediante la propaganda. Il sindaco lo fa quindi rinchiudere definitivamente e presto le previsioni di Mallow si avverano: Terminus vince la guerra e la propaganda di Sutt fallisce miseramente. Sutt \u00e8 stato uno degli ultimi sostenitori della politica di conquista tramite la diffusione della pseudo-religione. La sua sconfitta \u00e8 uno degli eventi che sanciscono il termine del potere del clero. \n\u00c8 un protagonista della quinta parte di Cronache della Galassia.\nAttorno al 300 EF \u00e8 il pi\u00f9 grande proprietario terriero di Neotrantor, ed \u00e8 stato il compagno di giochi di Dagobert X. Appare nella seconda parte di Il crollo della Galassia centrale.\nNel 50 EF, membro del Consiglio dei Fiduciari della Fondazione. In quell'anno pesa 150 chili; \u00e8 il primo a suggerire un collegamento tra la Volta del Tempo e gli avvenimenti storici.\nAppare in Cronache della Galassia (seconda parte).\nMembro della Polizia segreta del pianeta Korell. Complotta contro Hober Mallow nel 150 EF, fingendosi missionario della Fondazione, onde dare al dittatore locale, il Commodoro Asper Argo, il pretesto per distruggere l'astronave.\nAppare in Cronache della Galassia (quinta parte).\nConoscente di Bayta Darell durante l'assedio di Haven da parte delle forze del Mulo. Appare nella seconda parte di Il crollo della Galassia centrale.\nK.\nPresidente dell'Unione Sayshell che firm\u00f2 l'armistizio col Mulo, \u00e8 nominato in L'orlo della Fondazione.\nContadino trantoriano, nel 498 EF sotto controllo mentale aggredisce Stor Gendibal, per poi essere fermato da Sura Novi. Appare in L'orlo della Fondazione.\nAddetto al controllo della ventilazione del settore di Anemoria, su Trantor, seguace di Laskin Joranum e pi\u00f9 tardi di Gambol Deen Namarti, da cui sar\u00e0 fatto uccidere per la sua opposizione al tentativo di colpo di Stato. Appare nella seconda parte di Fondazione anno zero.\nMaestro di Stor Gendibal, \u00e8 nominato in L'orlo della Fondazione.\nMatematico, zio di Lisung Randa; nominato in Preludio alla Fondazione.\nIl pi\u00f9 importante elettroneurologo di Terminus prima della sua morte, avvenuta poco prima del 376 EF, ex collega di Toran Darell II, \u00e8 nominato nella seconda parte di L'altra faccia della spirale.\nGovernante di Janov Pelorat nel 498 EF. \u00c8 nominata in L'orlo della Fondazione.\nVentunesimo Primo Oratore della Seconda Fondazione. Attorno al 500 EF \u00e8 considerato il pi\u00f9 grande psicostorico teorico dopo Hari Seldon. Appare il L'altra faccia della spirale (seconda parte).\nTecnico dei computer quando Golan Trevize era nella Marina. \u00c8 nominato in L'orlo della Fondazione.\nTranslitterazione incerta. \u00c8 un archeologo citato da Lord Dorwin, il quale avendo la \"r-moscia\" lo pronuncia \"Kvonwill\".\nCitato in Cronache della Galassia (prima parte).\nL.\nAgente di polizia di Dahl, nel 12020 EG. \u00c8 collega di Gebore Astingwald; appare in Preludio alla Fondazione.\nOriginario di Wenkory, \u00e8 Bibliotecario Capo della Biblioteca Galattica di Trantor fino al 12058 EG. \u00c8 amico di Hari Seldon: ha anche trovato negli archivi e comunicato a Seldon l'esistenza del pianeta Terminus, convinto che quella sarebbe stata la sede dell'Enciclopedia Galattica. Dopo tale data ritorna al suo mondo natale.\nAppare in Fondazione anno zero (quarta parte).\nAbitante di Micogeno, dopo essere fuggito da quel settore, Laskin Joranum si fece impiantare dei capelli finti, e, fingendo di provenire da Nishaya, nel 12028 EG si mise a capo di un movimento popolare per conquistare l'incarico di primo ministro ai danni di Eto Demerzel. Ingannato da Hari Seldon e da suo figlio Raych, mise a punto una campagna pubblicitaria dove Demerzel veniva visto come un robot, ma la sua popolarit\u00e0 croll\u00f2 quando il primo ministro rise in diretta TV, venendo successivamente esiliato su Nishaya, dove trov\u00f2 la morte prima del 12038 EG.\nAll'apice della sua popolarit\u00e0 aveva conquistato diversi seggi nel parlamento del settore di Dahl, e aveva organizzato delle \"squadre di sicurezza\" che pattugliavano il quartiere malfamato di Billibotton. Il suo braccio destro era Gambol Deen Namarti. I suoi sostenitori lo chiamavano anche Jo-Jo Joranum.\n\u00c8 un protagonista della prima parte di Fondazione anno zero.\nMercante indipendente, attorno al 190 EF viene inviato a spiare e, se possibile, fermare Bel Riose. Fattosi catturare dalle forze imperiali, scapper\u00e0 insieme a Ducem Barr per andare su Trantor a denunciare la collusione tra il generale e Brodrig; i due saranno processati tuttavia senza nessun intervento da parte dei due.\nMuore in un campo di lavoro attorno al 220 EF.\nAppare in Il crollo della Galassia centrale (prima parte).\nDetto \"il Barbuto\", \u00e8 il capo di una comunit\u00e0 agricola vicina alla Biblioteca Imperiale di Trantor. Appare nella seconda parte di Il crollo della Galassia centrale.\nPrincipe anacreoniano, figlio di Wienis. Comandante della nave ammiraglia \"Wienis\" al momento del varo, nell'80 EF. Viene sollevato dal comando durante la prima missione della nave, che avrebbe dovuto bombardare Terminus. Appare in Cronache della Galassia (terza parte).\nMembro del Partito Anti-Immobilista di Terminus nell'80 EF, appare in Cronache della Galassia, terza parte.\nOratore della Seconda Fondazione nel 498 EF. Appare in L'orlo della Fondazione.\nRe di Anacreon, nasce nel 64 EF. Fino al compimento dei sedici anni, il vero detentore del potere era suo zio Wienis.\nAppare in Cronache della Galassia (terza parte).\nMercante della Fondazione all'epoca della quarta parte di Cronache della Galassia (tra l'80 e il 150 EF).\nOratore della Seconda Fondazione nel 498 EF, appare in L'orlo della Fondazione.\nPrimo Ministro di Kalgan sotto Stettin. Appare nella seconda parte di L'altra faccia della spirale.\nCitato da \"La Volpe\" (Orum Palley) come esempio di membro della Fondazione passato al Mulo.\nCitato nella seconda parte di Il crollo della Galassia centrale.\nNell'80 EF, seguace di Sef Sermak. Appare in Cronache della Galassia (terza parte).\nNel 50 EF, il dottor Lewis Pirenne \u00e8 il presidente del consiglio dei fiduciari della Fondazione, ovvero il rappresentante personale dell'imperatore su Terminus e la massima autorit\u00e0 del pianeta. Perde il suo potere in conseguenza del colpo di Stato pacifico promosso da Salvor Hardin durante la prima crisi Seldon.\nAppare in Cronache della Galassia (seconda parte).\nMembro del Partito Anti-Immobilista di Terminus nell'80 EF, appare in Cronache della Galassia, terza parte.\nMoglie del Commodoro Asper Argo, figlia del vicer\u00e9 di Siwenna. Appare in Cronache della Galassia (quinta parte).\nMercante della Fondazione in un periodo compreso tra l'80 e il 150 EF, riusc\u00ec ad aprire il mercato di Askone ai prodotti della Fondazione. Ha ricevuto un'educazione religiosa. \u00c8 il protagonista della quarta parte di Cronache della Galassia.\nCapo della Commissione per la Sicurezza pubblica e quindi uomo pi\u00f9 potente di tutto l'Impero durante il processo ad Hari Seldon, nel 12068 EG. \u00c8 colui che prende formalmente la decisione di esiliare il Progetto di Seldon su Terminus. Appare nella prima parte di Cronache della Galassia.\nCapo della sicurezza del sindaco Harla Branno, nel 498 EF, appare in L'orlo della Fondazione.\nAutore le cui opere sono state lette da Micelio Settantadue.\nCitato in Preludio alla Fondazione: capitolo Sacratorium\nAssistente di Psicologia all'universit\u00e0 di Streeling nel 12020 EG, quando incontr\u00f2 Hari Seldon, nipote di Kiangtow Randa. Appare in Preludio alla Fondazione.\nAmbasciatore della Fondazione su Sayshell nel 498 EF. Appare in L'orlo della Fondazione.\nCancelliere dell'Impero e diplomatico, Lord Dorwin incaricato nel 50 EF di negoziare il trattato che concede di fatto l'indipendenza ad Anacreon. Durante questo viaggio sosta per breve tempo a Terminus apparentemente per garantire la tutela della Fondazione da ogni ingerenza esterna. \u00c8 appassionato di archeologia, e in particolar modo del \u00abproblema delle origini\u00bb, ovvero la ricerca del pianeta d'origine della razza umana, sebbene il suo studio si limiti all'analisi filologica dei testi e non alla ricerca diretta. Egli cita il Sole tra i diversi possibili sistemi stellari in questione, pur preferendo Arturo.\nAppare nella seconda parte di Cronache della Galassia.\nAvvocato di Hari Seldon durante il processo che si tenne davanti alla Commissione per la Sicurezza pubblica a lui e a Gaal Dornick. Appare in Cronache della Galassia (prima parte).\nNel 50 EF, membro del Consiglio dei Fiduciari della Fondazione. Appare in Cronache della Galassia (seconda parte).\nM.\nGiardiniere Capo sotto Cleon I, nato circa nell'11950 EG. Va in pensione nel 12038 EG. \u00c8 nominato in Fondazione anno zero, seconda parte.\nVecchia dahlita che vive a Billibotton, nata probabilmente prima dell'11950 EG. Gli abitanti di Billibotton la consultano come indovina e come cantastorie; Hari Seldon e Dors Venabili la consultano per ottenere notizie della Terra nel 12020 EG.\nAppare in Preludio alla Fondazione.\nGiardiniere di prima classe del Palazzo Imperiale di Trantor, originario di Anacreon. Poco dopo la nomina di Hari Seldon a Primo Ministro, poco dopo un attentato nei suoi confronti, accorre per aiutarlo armato di rastrello. I due in seguito diventeranno amici.\nNel 12038 EG viene promosso a Giardiniere Capo contro la sua volont\u00e0; per questo, durante la cerimonia di benvenuto ai nuovi giardinieri, afferra un fulminatore e uccide l'imperatore Cleon I. Per questo sar\u00e0 giustiziato poco dopo, senza nemmeno aver subito un processo, da parte della Giunta militare.\nAppare in Fondazione anno zero (seconda parte).\nAgente di sicurezza dell'Impero Galattico prima del 12038 EG; in quell'anno effettua un'azione sotto copertura a Trantor come prostituta, per controllare le mosse del Sindaco di Wye, Gleb Andorin. In questa operazione conosce Raych Seldon; partecipa all'operazione di Gambol Deen Namarti per uccidere Hari Seldon, salvandogli la vita.\nDopo l'uccisione di Cleon I si dimette dal servizio di sicurezza, sposando Raych Seldon, con cui avr\u00e0 due figlie, Wanda e Bellis. Si trasferisce insieme al marito e alla figlia pi\u00f9 piccola a Santanni; durante una rivolta sale insieme a Bellis su un'astronave diretta ad Anacreon, che tuttavia scompare.\nAppare nella seconda, terza e quarta parte di Fondazione anno zero.\nCapo delegazione di Iss al congresso dei mercanti indipendenti convocato per discutere la minaccia del Mulo. Appare nella seconda parte di Il crollo della Galassia centrale.\nSindaco di Wye nel 12020 EG. Dopo aver militarizzato Wye, in quell'anno progetta di cedere il potere a sua figlia Rashelle, al fine di condurre un colpo di Stato. Tale tentativo viene fermato dalle forze imperiali.\nAppare in Preludio alla Fondazione.\nVedi Alem.\nImperatore della dinastia Entun. Soprannominato \"Sanguinario\". Fu succeduto da Cleon I.\nCitato in Fondazione anno zero.\nSpia imperiale, che nel 12020 EG presentandosi come giornalista tent\u00f2 di intervistare Hari Seldon e Dors Venabili a Dahl, dopo che questi erano tornati incolumi da Billibotton dopo aver incontrato Mamma Rittah. Appare in Preludio alla Fondazione.\nTeppista dahlita, attacca con la sua banda Hari Seldon mentre questi attraversa Billibotton di ritorno da Mamma Rittah. Nella sua aggressione verr\u00e0 gravemente ferito da Dors Venabili. Appare in Preludio alla Fondazione.\nBiofisica, esamina il genoma di Wanda Seldon su richiesta di Hari Seldon. Appare in Fondazione anno zero (quarta parte).\nMicogeniano, nato nell'11953 EG. \u00c8 uno studioso. Incontra Hari Seldon e Dors Venabili durante il loro soggiorno a Micogeno. Appare in Preludio alla Fondazione.\nMoglie dell'Ingegnere di terza classe Fennel Leemor, che partecipa alla battaglia di Quoriston.\nCitata nella seconda parte di L'altra faccia della spirale.\nMinistro dei Trasporti di Comporellen nel 499 EF. \u00c8 descritta come una donna matura, mora e procace, Appare in Fondazione e Terra.\nVecchio saggio di Alpha, custode di molti racconti orali. \u00c8 nominato in Fondazione e Terra.\nSergente agli ordini di Bel Riose durante la campagna contro la Fondazione, \u00e8 nato su un pianeta agricolo delle Pleiadi. Stringe amicizia con Onum Barr. Appare in Il crollo della Galassia centrale (prima parte).\nNel 50 EF, membro dell'Istituto di Logica di Terminus al quale si rivolge Salvor Hardin per far analizzare, tra l'altro, il trattato tra Anacreon e l'Impero Galattico.\n\u00c8 nominato nella seconda parte di Cronache della Galassia.\nOsservatore della Seconda Fondazione, originario di Comporellen. Nel 498 EF \u00e8 eletto Consigliere della Fondazione assieme a Golan Trevize, di cui \u00e8 amico. In quell'anno lo denuncia al sindaco Harla Branno, perdendo cos\u00ec l'amicizia di Trevize. Verr\u00e0 mandato dal sindaco ad inseguire il suo amico, a bordo della \"Bright Star\", una nave gemella della \"Far Star\" affidata a Trevize.\nAppare in L'orlo della Fondazione.\nN.\nNel 498 EF, funzionario della Dogana di Sayshell, capo di Jogoroth Sobhaddartha. Appare in L'orlo della Fondazione.\nVive con moglie e almeno un figlio nella fattoria di Rossem vicino alla quale sbarcano Bail Channis e Han Pritcher. Accoglie i due e provvede a far informare gli Anziani di Rossem sul loro arrivo.\nAppare nella prima parte di L'altra faccia della spirale.\nCitato da \"La Volpe\" (Orum Palley) come esempio di membro della Fondazione passato al Mulo.\nCitato nella seconda parte di Il crollo della Galassia centrale.\nNel 12020 EG, giovane micogeniano. Appare brevemente in Preludio alla Fondazione.\nO.\nCompagno di classe di Arkady Darell, attorno al 346 EF. \u00c8 nominato nella seconda parte di L'altra faccia della spirale.\nPatrizio dell'Impero e Senatore di Siwenna, fu uno dei promotori della rivolta popolare contro Wiscard. Per questo fu mandato in esilio del nuovo vicer\u00e9, che avrebbe voluto saccheggiare il pianeta; cinque dei suoi sei figli furono uccisi, meno Ducem. Incontr\u00f2 Hober Mallow quando questi si rec\u00f2 a Siwenna, fornendogli informazioni sull'Impero.\nAppare in Cronache della Galassia (quinta parte).\nIngegnere agli ordini di Bel Riose, \u00e8 nominato in Il crollo della Galassia centrale (prima parte).\nTenente di polizia di Kalgan, nato su Kalgan da genitori della Fondazione trasferitisi l\u00ec per lavorare al servizio del Mulo. Lavora per Pelleas Anthor. Appare nella seconda parte di L'altra faccia della spirale.\nMembro della resistenza democratica a Indbur III prima e al Mulo poi, \u00e8 detto la Volpe. Appare nella seconda parte di Il crollo della Galassia centrale.\nNel 12020 EG, \u00e8 un vecchio matematico. Appare in Preludio alla Fondazione.\nCapo della delegazione del mondo dei mercanti indipendenti di Mnemon al congresso sulla minaccia del Mulo. Appare nella seconda parte di Il crollo della Galassia centrale.\nP.\nMembro della Seconda Fondazione, si infiltra nel gruppo del dottor Toran Darell II per indirizzarli a Terminus come sede della Seconda Fondazione, presentandosi come allievo del dottor Kleise.\nAppare nella seconda parte di L'altra faccia della spirale.\nFavorito del Gran Maestro di Askone attorno al 130 EF. Pherl subisce il ricatto di Limmar Ponyets, mercante della Fondazione, minacciando di rivelare il suo uso di macchinari atomici qualora il notabile non ne acquisti la mercanzia.\nAppare in Cronache della Galassia (quarta parte).\nGovernante del dottor Toran Darell II, appare nella seconda parte di L'altra faccia della spirale.\nAlto prelato di Anacreon ed ambasciatore di Terminus presso quel pianeta nell'80 EF. Guida la folla che richiede il rilascio di Salvor Hardin durante l'incoronazione di Leopoldo I. Appare in Cronache della Galassia (terza parte).\nCapo della sezione della resistenza democratica cui \u00e8 affiliata Bayta Darell. \u00c8 nominato nella seconda parte di Il crollo della Galassia centrale.\nMinistro degli Esteri della Fondazione e Primate della Chiesa attorno al 150 EF, prima della salita al potere di Hober Mallow. \u00c8 alleato politico di Jorane Sutt. Appare in Cronache della Galassia (quinta parte).\nQ.\nCaporale dei Guardiani di Joranum a Dahl, nel 12028 EG. Appare nella prima parte di Fondazione anno zero.\nVenticinquesimo Primo Oratore della Seconda Fondazione. Si dimette nel 498 EF a favore di Stor Gendibal. Appare in L'orlo della Fondazione.\nR.\nFratello di Fran, ambasciatore di Haven, di cui diventer\u00e0 capo coordinatore durante l'assedio del Mulo. Appare nella seconda parte di Il crollo della Galassia centrale.\nFiglia del Sindaco di Wye Mannix IV, nel 12020 EG prepara un colpo di Stato per impadronirsi del trono imperiale, progettando di governare solo su Trantor e su pochi mondi limitrofi concedendo l'indipendenza al resto della Galassia. Rapisce Hari Seldon per dare una patina di \"necessit\u00e0 psicostorica\" alla sua rivolta. Viene arrestata in conseguenza di questo suo tentativo.\nAppare in Preludio alla Fondazione.\nSuddito del Gran Maestro di Askone. Il Gran Maestro gli ordina di togliersi le fibie delle scarpe per usarle per la dimostrazione di trasformazione di ferro in oro, proposta da Limmar Ponyets\nAppare in Cronache della Galassia (quarta parte).\nTeppista trantoriano, nel 12058 EG si presenta come testimone oculare di un'aggressione compiuta a suo dire da Hari Seldon e Stettin Palver, per poi ritrattare. Appare in Fondazione anno zero (quarta parte).\nCapo Sismologo all'universit\u00e0 di Streeling nel 12020 EG. \u00c8 nominato in Preludio alla Fondazione.\nS.\nMembro dei Guardiani di Joranum di Dahl, nel 12028 EG. Appare in Fondazione anno zero (prima parte).\nSolariano, ermafrodita, genitore unico di Fallom. Viene ucciso da Bliss nel 499 EF. Appare in Fondazione e Terra.\nFonda poco prima dell'80 EF il partito anti-immobilista, contrario alla politica di aiuti sostenuta da Salvor Hardin nei confronti dei Quattro Regni. Successivamente diventa sindaco di Terminus, ponendo in atto una riforma agraria.\nAppare in Cronache della Galassia (terza parte).\nAttorno al 190 EF \u00e8 l'uomo pi\u00f9 ricco della Fondazione. \u00c8 un discendente di Hober Mallow, appare in Il crollo della Galassia centrale (prima parte).\nPadre di Hiroko, del pianeta Alpha. \u00c8 citato in Fondazione e Terra.\nStorico dell'universit\u00e0 di Sayshell. Nel 498 EF incontra Golan Trevize e Janov Pelorat, indicandogli il pianeta Gaia. Appare in L'orlo della Fondazione.\nPadre di Cleon I e imperatore della Galassia prima di lui. Muore nell'11988 EG. \u00c8 nominato in Preludio alla Fondazione.\nNella quinta parte di Cronache della Galassia, Onum Barr dice che questo imperatore \u00e8 stato l'ultimo imperatore forte, e che \u00e8 vissuto circa cinquanta anni prima (quindi attorno al 100 EF). Tuttavia non \u00e8 sicuramente il precedente Stanel VI, padre di Cleon I.\nSignore di Kalgan dal 376 EF. Gi\u00e0 capo della flotta, diviene Signore rovesciando Thallos. Decide di attaccare la Fondazione nel 377 EF. Appare nella seconda parte di L'altra faccia della spirale.\nStorico e mentalico, nipote di Joramis Palver, presumibilmente avo di Preem Palver. Dopo aver studiato all'universit\u00e0 di Langano si trasferisce a Trantor. Si unisce al Progetto Psicostoria di Hari Seldon, dove intreccia una relazione con Wanda Seldon, con cui si trasferir\u00e0 per fondare la Seconda Fondazione.\nAppare in Fondazione anno zero (quarta parte).\nFiglia dell'Ingegnere di terza classe Fennel Leemor, che partecipa alla battaglia di Quoriston.\nCitata nella seconda parte di L'altra faccia della spirale.\nOriginaria di Gaia, vive su Trantor con il nome di Sura Novi, inconsapevole della propria origine. Salver\u00e0 Stor Gendibal dall'aggressione di Karoll Rufirant, e accompagner\u00e0 l'Oratore nella sua missione nello spazio a Gaia. Far\u00e0 da \"moderatrice\" nel corso della riunione a tre nella quale Golan Trevize sceglier\u00e0 \"Galaxia\" come futuro della Galassia. Ritorner\u00e0 poi a Trantor.\nAppare ne L'orlo della Fondazione.\nT.\nNato nel 12012 EG, Tamwile Elar \u00e8 un matematico del Progetto Psicostoria, assunto nel 12044 EG come Matematico Anziano. Contribuisce al progetto con le cosiddette \"equazioni acaotiche\", e veniva considerato il terzo matematico pi\u00f9 importante del progetto dopo Hari Seldon e Yugo Amaryl.\nInsieme a Cinda Monay progetta il \"Chiarificatore Elettronico\", con cui costruire una versione potenziata del Primo Radiante, con cui distruggere Dors Venabili, con l'aiuto del colonnello Hender Linn (e del generale Dugal Tennar). Sar\u00e0 ucciso nel 12048 dalla stessa Dors Venabili.\n\u00c8 un protagonista della terza parte di Fondazione anno zero.\nOrticultore originario di Anacreon, disegn\u00f2 i giardini del Palazzo Imperiale circa un secolo e mezzo prima dell'inizio dell'era della Fondazione. \u00c8 nominato in Fondazione anno zero (seconda parte).\nNata sul mondo esterno di Lystena, nel 12058 EG \u00e8 un giudice che processa Hari Seldon e Stettin Palver per aggressione. Appare in Fondazione anno zero (quarta parte).\nRicco imprenditore cui si rivolge senza successo Hari Seldon nel 12058 EG per ottenere una donazione. Appare in Fondazione anno zero (quarta parte).\nSignore di Kalgan, rovesciato da Stettin; \u00e8 nominato nella seconda parte di L'altra faccia della spirale.\nMembro dell'alto clero di Anacreon, \u00e8 stato cappellano capo a bordo della nave ammiraglia anacreoniana \"Wienis\" al momento del varo, nell'80 EF. Appare in Cronache della Galassia, terza parte.\nTenente a bordo della \"Far Star\" di Hober Mallow, attorno al 150 EF. Appare in Cronache della Galassia (quinta parte).\nTenente della Fondazione durante la battaglia di Quoriston, nel 377 EF. Appare nella seconda parte di L'altra faccia della spirale.\nNel 50 EF, membro del Consiglio dei Fiduciari della Fondazione. Appare in Cronache della Galassia (seconda parte).\nFiglio dell'Ingegnere di terza classe Fennel Leemor, che partecipa alla battaglia di Quoriston.\nCitata nella seconda parte di L'altra faccia della spirale.\nFiglio di Fran, marito di Bayta, padre di Toran, originario di Haven. Appare nella seconda parte di Il crollo della Galassia centrale.\nFiglio di Toran e Bayta Darell, padre di Arkady. Uno dei pi\u00f9 importanti elettroneurologi di Terminus attorno al 380 EF, successivamente a capo della sezione Ricerche e Sviluppi della Fondazione, organizza un gruppo (composto da Pelleas Anthor, Jole Turbor, Elvett Semic e Homir Munn) per scoprire la sede della Seconda Fondazione. Inventa insieme a Semic lo Staticizzatore Mentale.\nAppare nella seconda parte di L'altra faccia della spirale.\nBibliotecario Capo della Biblioteca Galattica dopo Las Zenow. Appare in Fondazione anno zero (quarta parte).\nU.\nGuardia dell'astronave \"Far Star\", appare in Cronache della Galassia (quinta parte).\nV.\nStorico di Comporellen, incontra Golan Trevize, Janov Pelorat e Bliss nel 499 EF. Scettico per prassi, dispone di limitate fonti storiche, per lo pi\u00f9 leggendarie, sulla seconda ondata colonizzatrice, preludio alla conquista della Galassia. Deniador fornisce ai visitatori delle notizie certe per raggiungere alcuni dei Mondi Spaziali. Appare in Fondazione e Terra.\nTenente ai comandi di Bel Riose, appare in Il crollo della Galassia centrale (prima parte).\nW.\nNel 50 EF, membro del Partito Anti-Immobilista di Sef Sermak a Terminus. Appare in Cronache della Galassia (terza parte).\nFiglia di Raych Seldon e di Manella Dubanqua, nipote di Hari Seldon. Manifesta dei poteri mentalici; quando suo padre, sua madre e sua sorella Bellis Seldon si trasferiscono su Santanni, rimane su Trantor con il nonno, perfezionando la sua conoscenza della psicostoria.\nAvr\u00e0 una relazione con Stettin Palver, con cui si trasferir\u00e0 per fondare la Seconda Fondazione. Appare nella terza e quarta parte di Fondazione anno zero.\nZio del re di Anacreon Leopoldo I, governa il regno come reggente. Nell'80 EF, durante la seconda Crisi Seldon, si suicida dopo che il suo piano per attaccare la Fondazione durante la cerimonia d'incoronazione di suo nipote viene sventato da Salvor Hardin.\nAppare in Cronache della Galassia (terza parte).\nCitato da \"La Volpe\" (Orum Palley) come esempio di membro della Fondazione passato al Mulo.\nCitato nella seconda parte di Il crollo della Galassia centrale.\nVicer\u00e9 di Siwenna attorno al 140 EF; tent\u00f2 di ribellarsi all'Imperatore, ma venne cacciato da una rivolta popolare. Attorno al 150 EF governa sulle Stelle Rosse.\n\u00c8 nominato in Cronache della Galassia (quinta parte).\nY.\nNel 50 EF, membro del Consiglio dei Fiduciari della Fondazione. Appare in Cronache della Galassia (seconda parte).\nUomo di Davan, appare in Preludio alla Fondazione.\nAmico e consigliere di Salvor Hardin. Appare nella seconda e terza parte di Cronache della Galassia.\nComandante di un'astronave, agli ordini di Bel Riose, appare in Il crollo della Galassia centrale (prima parte)."}
{"id": "329834", "revid": "729019", "url": "https://it.wikipedia.org/wiki?curid=329834", "title": "Numero di pressione", "text": "Il numero di pressione \u00e8 un parametro adimensionale utilizzato nello studio delle pompe e turbine centrifughe. Esso \u00e8 indicativo dello scambio energetico attuato e rappresenta il rapporto tra le forze di pressione e le forze inerziali.\nNel caso di fluidi comprimibili, il numero di pressione \u03c8 pu\u00f2 essere ricavato dalla seguente relazione:\ndove:"}
{"id": "329838", "revid": "287204", "url": "https://it.wikipedia.org/wiki?curid=329838", "title": "Matthew Lewis", "text": ""}
{"id": "329840", "revid": "1106276", "url": "https://it.wikipedia.org/wiki?curid=329840", "title": "Cagliata", "text": "La cagliata \u00e8 un risultato intermedio nella preparazione dei formaggi, ottenuta aggiungendo il caglio al latte riscaldato.\nTecnica.\nIl caglio fa coagulare le particelle di caseina sospese nel liquido, che precipitano sul fondo formando una massa pastosa detta cagliata. Con tale procedimento si forma anche un liquido, detto siero che si separa dalla cagliata.\nLa cagliata \u00e8 una massa gelatinosa di paracaseinato bicalcico che forma un reticolo tridimensionale nelle cui maglie sono intrappolati i globuli di grasso e il siero e che tende a contrarsi trattenendo i primi ed espellendo il secondo.\nLa cagliatura del latte pu\u00f2 avvenire in tempi rapidi (anche meno di 10 minuti) o lunghi (alcune ore) a seconda delle dosi di caglio aggiunte, della temperatura a cui \u00e8 stato portato il latte e della qualit\u00e0 dello stesso (qualit\u00e0 intesa come opportuna quantit\u00e0 di flora batterica e di grassi presenti)."}
{"id": "329848", "revid": "337866", "url": "https://it.wikipedia.org/wiki?curid=329848", "title": "Avvincino", "text": ""}
{"id": "329849", "revid": "348618", "url": "https://it.wikipedia.org/wiki?curid=329849", "title": "Phillip Cocu", "text": "Caratteristiche tecniche.\nGiocatore duttile, ha ricoperto diversi ruoli: ala sinistra, centrocampista di fascia, mediano, terzino sinistro e marcatore.\nCarriera.\nGiocatore.\nClub.\nAZ e Vitesse.\nIniziata la carriera nell', esord\u00ec come ala sinistra in Eerste Divisie all'et\u00e0 di diciotto anni, il 22 gennaio 1989, contro il . Due settimane dopo realizz\u00f2 due gol nella partita di Coppa d'Olanda contro il , rete cui fece seguito il primo gol in campionato contro il , a marzo. Nella stagione d'esordio segn\u00f2 quattro gol.\nNell'annata 1989-1990 fu titolare della squadra, per poi essere ceduto, nell'estate del 1990, al .\nLa stagione 1990-1991 fu difficile: a causa di un infortunio gioc\u00f2 solo otto partite con il Vitesse. Nell'annata seguente gioc\u00f2 con regolarit\u00e0, assommando 33 presenze e 3 gol. Il primo gol con la maglia del Vitesse lo realizz\u00f2 nell'agosto del 1991 contro l'. Ad Arnhem pass\u00f2 dal ruolo di ala sinistra a quello di centrocampista centrale, su intuizione dell'allenatore Herbert Neumann.\nNel 1992 Cocu esord\u00ec nelle coppe europee, giocando contro il in Coppa UEFA. Cocu fu decisivo nel turno seguente, quando il fu eliminato grazie ad un suo gol con tiro dalla distanza segnato nella gara di ritorno in Belgio (0-1). La squadra di Arnhem fu poi eliminata dal . Nella Eredivisie il club si piazz\u00f2 quarto e Cocu totalizz\u00e0 6 gol in 36 partite. Ancora pi\u00f9 fruttuosa fu a livello personale la stagione 1993-1994: i numeri di Cocu migliorarono anche in fase realizzativa, con ben 11 gol in 33 partite di campionato, di cui 3 in un solo match, nella partita vinta per 5-0 contro il nel dicembre 1993.\nSuscitato l'interesse di Louis van Gaal e dell', rimase un'altra stagione ad Arnhem perch\u00e9 la dirigenza dei lancieri non trov\u00f2 l'accordo economico con il Vitesse. Nel 1994-1995 mise a registro 5 gol in 29 presenze in massima serie\nPSV.\nNel 1995 Cocu si trasfer\u00ec al . Rimase ad Eindhoven per tre stagioni, in cui vinse un campionato nel 1996-1997, una Coppa d'Olanda nel 1995-1996 (suo il primo gol nella finale vinta per 5-2 contro lo ) e due Supercoppe d'Olanda nel 1996 e nel 1997 (realizz\u00f2 una doppietta contro il per il 3-1 finale).\nBarcellona.\nPass\u00f2 al Barcellona nel 1998, dopo il mondiale di Francia. Vi milit\u00f2 per diversi anni, divenendone elemento fondamentale e capitano.\nNella stagione d'esordio trov\u00f2 molti connazionali: l'allenatore Louis van Gaal, i calciatori Michael Reiziger, Frank de Boer, Patrick Kluivert, Boudewijn Zenden, Ronald de Boer e Winston Bogarde. Titolare del centrocampo catalano con Lu\u00eds Figo e Pep Guardiola, Cocu disput\u00f2 36 partite di campionato segnando 12 gol, contribuendo alla vittoria della Liga nel 1998-1999. Nella stagione seguente il Barcellona si piazz\u00f2 secondo in campionato, con Cocu che realizz\u00f2 6 gol nella Liga, incluse due doppiette nelle partite vinte contro (3-2) e (0-4), e giunse in semifinale di Champions League, dove fu eliminato dal (Cocu fu autore dell'ultimo gol nel match di ritorno contro i valenciani). Nel 2000 van Gaal fu sostituito da Lorenzo Serra Ferrer e Carles Rexach, ma le prestazioni degli \"azulgrana\" peggiorarono: due quarti posti e un sesto posto nel 2002-2003, prima stagione di Cocu come capitano. L'ultima stagione del centrocampista nelle file del Barcellona fu vissuta con l'allenatore olandese Frank Rijkaard: al termine dell'annata 2003-2004, dopo 205 presenze nella Liga e 291 presenze totali con il Barcellona (all'epoca due record per un calciatore straniero con la maglia del Bar\u00e7a, primati poi superati da Lionel Messi), Cocu lasci\u00f2 la Catalogna.\nRitorno al PSV.\nNel 2004 torn\u00f2 al , con cui firm\u00f2 inizialmente un contratto biennale. In tre stagioni vinse 3 campionati olandesi (2005, 2006, 2007) e 1 Coppa d'Olanda (2004-2005). Form\u00f2 un valido centrocampo con Johann Vogel e il capitano Mark van Bommel, raggiungendo anche la semifinale di Champions League nel 2004-2005, quando il PSV fu eliminato dal . In quella edizione della Champions Cocu segn\u00f2 il gol del PSV nella sfida esterna dei quarti di finale contro il (1-1) e due gol nella semifinale di ritorno contro i rossoneri, di cui uno allo scadere del match di ritorno, vinto per 3-1 dopo la sconfitta per 2-0 a San Siro. Nel 2005, dopo la partenza di Mark van Bommel, Cocu fu nominato capitano del PSV da Guus Hiddink. Nel 2005-2006 fu votato secondo miglior giocatore del campionato olandese, vinto con la sua squadra per il secondo anno consecutivo. Rinnovato il contratto per un'altra stagione, nel 2006-2007 vinse per la terza volta di fila il titolo olandese, contribuendo al decisivo successo per 5-1 contro il Vitesse all'ultima giornata. Il gol finale di Cocu, infatti, permise alla squadra di Eindhoven di superare per differenza reti l'Ajax e vincere l'Eredivisie.\nAl-Jazira.\nNel 2007 si trasfer\u00ec all'Al-Jazira Club, negli Emirati Arabi Uniti, e qui trascorse la sua ultima stagione da calciatore. Si ritir\u00f2 dall'attivit\u00e0 agonistica nel 2008.\nNazionale.\nConta 101 presenze e 10 gol con la nazionale olandese, della quale \u00e8 stato capitano. Attualmente \u00e8 all'ottavo posto come numero di presenze all time orange. Un suo compagno di squadra fu il portiere Van der Sar, con cui condivide la data di nascita. La sua prima rete \u00e8 arrivata nel 1996 in amichevole contro l'Irlanda, suo il gol del 3-1 finale al minuto 88.\nHa partecipato a due campionati del mondo (1998 e 2006) e tre campionati d'Europa (1996, 2000 e 2004).\nAllenatore.\nGli inizi.\nDopo il ritiro, Cocu \u00e8 diventato allenatore: dal 1\u00ba luglio 2008 al 30 giugno 2012 lavora per l'Olanda di Bert van Marwijk come vice-allenatore e dal 1\u00ba luglio 2008 al 29 gennaio 2009 ha allenato le giovanili del . Dal 29 gennaio 2009 all'11 marzo 2012 \u00e8 stato vice-allenatore di Fred Rutten.\nDal 12 marzo 2012 subentra a Fred Rutten sulla panchina dei biancorossi coadiuvato da Ernest Faber. Debutta tre giorni pi\u00f9 tardi riuscendo solo a pareggiare per 1-1 la sfida di ritorno con il Valencia dopo che all'andata gli spagnoli avevano vinto per 4-2. Il 18 marzo debutta in campionato vincendo 5-1 lo scontro diretto contro l'Heerenveen. Tre giorni pi\u00f9 tardi vince ancora contro l'Heerenveen per 1-3, gara valida per l'accesso alla finale della Coppa d'Olanda. L'8 aprile vincendo poi anche la finale per 3-0 contro l'Heracles Almelo conquista il suo primo trofeo da allenatore.\nConclude il campionato al 3\u00ba posto, valido per l'accesso diretto all'Europa League, prima di lasciare il posto al pi\u00f9 esperto Dick Advocaat.\nI successi con il PSV.\nDopo aver allenato per una stagione la selezione A-1 del PSV (dal 01/07/2012 al 30/06/2013), il 1\u00ba luglio 2013 torna a sedere sulla panchina della prima squadra in sostituzione di Advocaat.\nIl 27 marzo 2014 viene operato per la rimozione di un tumore alla schiena e a maggio torna ad allenare il PSV concludendo il campionato al 4\u00ba posto mentre in Europa League il cammino termina gi\u00e0 alla fase ai gironi e in Coppa d'Olanda al terzo turno.\nNel 2014-2015 il PSV domina in campionato con un largo distacco dall'Ajax vincendo il titolo il 18 aprile 2015 con tre turni d'anticipo, in Europa League viene eliminato ai sedicesimi dallo e in Coppa d'Olanda viene eliminato agli ottavi di finale di nuovo dal Roda JC.\nL'anno seguente inizia con la vittoria della Supercoppa contro il Groningen, arriva agli ottavi di Champions League venendo eliminato dall' ai rigori, in Coppa d'Olanda viene eliminato ai quarti dall' mentre riesce a vincere il campionato all'ultima giornata con il sorpasso-beffa sull' per soli due punti.\nNel 2016-2017 vince la Supercoppa contro il Feyenoord, arriva 3\u00ba in Eredivisie proprio dietro ai bianco-rossi e all', in Coppa d'Olanda esce gi\u00e0 al secondo turno per mano dello Sparta Rotterdam mentre in Champions arriva ultimo nel girone con Atletico Madrid, Bayern Monaco e Rostov.\nLa stagione seguente viene eliminato al terzo turno preliminare di Europa League per mano dell'Osijek e ai quarti della KNVB beker per mano del Feyenoord mentre vince il suo terzo campionato con 4 punti di distacco dall'.\nFenerbah\u00e7e e Derby County.\nIl 22 giugno 2018 annuncia la decisione di lasciare il PSV dopo 5 anni - e 6 trofei vinti - e firma un contratto triennale con i turchi del Fenerbah\u00e7e. Esce gi\u00e0 al terzo turno di Champions per mano del Benfica (1-0, 1-1) e il 28 ottobre viene esonerato con la squadra al 15\u00ba posto in campionato; il 13 dicembre rescinde il contratto con il club turco.\nIl 5 luglio 2019 firma un contratto quadriennale con il Derby County in seconda serie inglese arrivando al primo anno decimo a sei punti dai play-off.\nIl 14 novembre 2020 rescinde il proprio contratto con la squadra in zona retrocessione.\nStatistiche.\nStatistiche da allenatore.\nClub.\n\"Statistiche aggiornate al 30 dicembre 2019.\" In grassetto le competizioni vinte."}
{"id": "329850", "revid": "1444747", "url": "https://it.wikipedia.org/wiki?curid=329850", "title": "Ghette da neve", "text": "Le ghette da neve sono indumenti che vengono indossati per evitare che la neve entri nello scarpone quando questo ci affonda. Si tratta di un indumento tipico dell'alpinismo d'alta quota. In genere vengono utilizzate in situazioni in cui lo spessore di neve fresca \u00e8 considerevole ma non superiore al mezzo metro, dove invece \u00e8 preferibile l'utilizzo delle ciaspole.\nStruttura.\nLe pi\u00f9 semplici sono fatte a tubo e si infilano come una calza. Una stringa o un elastico provvedono a fornire sia la chiusura superiore, che stringe il polpaccio, sia quella inferiore, che stringe lo scarpone.\nIl modello pi\u00f9 complesso ha forma rettangolare, spesso con \"becco d'oca\". Si posiziona avvolgendolo intorno alla gamba e chiudendolo con velcro, cerniera lampo o bottoni automatici. Un laccio che unisce i lati inferiori, passando sotto la suola, impedisce alle ghette di risalire sulla gamba finendo per scoprire il bordo dello scarpone.\nI materiali utilizzati sono tessuti il pi\u00f9 possibile impermeabili, un tempo tela di canapa imbevuta d'olio o di grasso, poi tecnofibre e materiale plastico, mentre oggi soprattutto cordura, nylon e goretex. Le ghette pi\u00f9 costose possono adoperare anche materiali pi\u00f9 resistenti quali, per esempio, il kevlar.\nVengono solitamente distinte soprattutto per la loro altezza: "}
{"id": "329852", "revid": "122052105", "url": "https://it.wikipedia.org/wiki?curid=329852", "title": "Frankie Muniz", "text": "Carriera.\nMuniz \u00e8 nato il 5 dicembre 1985 a Wood-Ridge, nel New Jersey. Suo padre, Francisco III, era un ristoratore e sua madre, Denise, era un'infermiera. Suo padre \u00e8 portoricano, di origine spagnola (dalle Asturie), e sua madre \u00e8 di origini italiane e irlandesi.\nIn ambito cinematografico, ha preso parte ai film \"Agente Cody Banks\", in cui ha il ruolo di co-protagonista assieme ad Hilary Duff, \"Agente Cody Banks 2 - Destinazione Londra\", \"Big Fat Liar\" e \"Stay Alive\".\nNel 2005, vince la gara delle stelle di contorno al Gran Premio Champ Car di Long Beach, e da quel momento Frankie decide di passare alla carriera automobilistica. Dopo aver corso nel 2006 le finali del Renault World Series, l'anno seguente Frankie \u00e8 stato ingaggiato da una squadra di Champ Car Atlantic, serie propedeutica alla Champ Car. Nel 2012, \u00e8 entrato a far parte della band Kingsfoil come batterista.\nIn un'intervista a \"Entertainment Weekly\" ha rivelato di aver subito molte commozioni cerebrali e mini ictus e di non ricordare alcuni avvenimenti del suo passato, tra cui l'aver preso parte alla sitcom \"Malcolm\".\nVita privata.\nNel 2018 si fidanza con l'attrice Paige Price e i due si sposano il 21 febbraio 2020.\nFilmografia.\nAttore.\nCinema.\nTelevisione\nDoppiatori italiani.\nDa doppiatore \u00e8 sostituito da:"}
{"id": "329855", "revid": "31185", "url": "https://it.wikipedia.org/wiki?curid=329855", "title": "The Suite Life of Zack e Cody", "text": ""}
{"id": "329858", "revid": "125091821", "url": "https://it.wikipedia.org/wiki?curid=329858", "title": "John Toland", "text": "Sostenitore prima del deismo e poi di una forma di panteismo materialistico, fu avversato e combattuto da Leibniz e da Clarke.\nVita.\nSi sa molto poco delle sue origini (si \u00e8 pensato anche che fosse figlio illegittimo di un prete cattolico), a parte il fatto che nacque nel villaggio di Ardagh, nella contea di Donegal, una zona a maggioranza cattolica e di lingua irlandese, nell'Ulster nordoccidentale. \u00c8 probabile che sia stato battezzato col nome di \"Se\u00e1n Eoghain Ui Thuathall\u00e1in\", dando origine al soprannome \"Janus Junius Toland\". Dopo la conversione al protestantesimo all'et\u00e0 di sedici anni, ottenne una borsa di studio in teologia all'Universit\u00e0 di Glasgow. In seguito avrebbe frequentato anche l'Universit\u00e0 di Edimburgo e quella di Leida, nei Paesi Bassi. Nel 1696 ci fu il rogo pubblico a Dublino del suo primo libro, \"Christianity Not Mysterious\". Toland fu cos\u00ec costretto a fuggire in Inghilterra, dove pass\u00f2 il resto della sua vita.\nPensiero.\nToland fu la prima persona ad essere definita un \"freethinker\" (\"libero pensatore\"), definizione attribuitagli dal vescovo Berkeley. Scrisse pi\u00f9 di un centinaio di opere su vari argomenti, ma il pi\u00f9 delle volte dedicate a critiche alle istituzioni ecclesiastiche. Una gran parte della sua attivit\u00e0 intellettuale fu dedicata a scrivere trattati politici a sostegno della causa Whig.\n\u00c8 conosciuto da molti studiosi anglosassoni per il suo ruolo di biografo o curatore di noti repubblicani di met\u00e0 XVII secolo come James Harrington, Algernon Sidney e John Milton. Le sue opere \"Anglia libera\" e \"State Anatomy\" sono ritenute banali espressioni di un repubblicanesimo inglese che cerca di conciliare se stesso con la monarchia costituzionale.\nToland viene generalmente etichettato come un deista, ma al tempo in cui scrisse \"Christianity not Mysterious\" fu molto attento a distinguersi sia dagli ateisti scettici che dai teologi ortodossi. Dopo aver formulato una versione restrittiva dell'empirismo epistemologico di John Locke, Toland prosegu\u00ec dimostrando che non ci sono fatti o dottrine nella Bibbia che non siano perfettamente chiare, intelligibili e ragionevoli, non essendo n\u00e9 contrarie alla ragione n\u00e9 incomprensibili ad essa. Ogni rivelazione \u00e8 rivelazione umana e ci\u00f2 che non \u00e8 comprensibile \u00e8 da rigettare come un balbett\u00eco.\nDopo il suo \"Christianity not Mysterious\" (\"Cristianesimo senza misteri\"), le \"Letters to Serena\" (\"Lettere a Serena\") costituiscono il suo maggior contributo alla filosofia. Nelle prime tre lettere, sviluppa un resoconto storico della superstizione deducendone che la ragione umana non riesce mai a liberarsi pienamente dai pregiudizi. Nelle ultime due lettere, scopre un materialismo metafisico fondato nella critica del sostanzialismo monista. Nel \"Nazarenus\" troviamo Toland impegnato ancora nella critica al governo ecclesiastico, critica che era gi\u00e0 iniziata in \"Primitive Constitution of the Christian Church\", uno scritto clandestino in circolazione dal 1705. Il primo libro del \"Nazarenus\" richiama l'attenzione sul diritto degli Ebioniti ad occupare un posto nella Chiesa primitiva. Tra le opere importanti pi\u00f9 tarde si colloca \"Tetradymus\", nel quale troviamo \"Clidophorus\", uno studio storico sulla distinzione tra filosofie esoteriche ed essoteriche.\nToland influenz\u00f2 le idee del barone d'Holbach sul moto fisico. Nelle \"Lettere a Serena\", Toland affermava che la quiete, o assenza di moto, non \u00e8 semplicemente relativa. In realt\u00e0, secondo Toland, la quiete \u00e8 un caso particolare di moto. Quando c'\u00e8 un conflitto di forze, il corpo che apparentemente \u00e8 in stato di quiete \u00e8 influenzato da attivit\u00e0 e passivit\u00e0 quanto lo \u00e8 quando \u00e8 in movimento.\nIl suo \"Pantheisticon, sive formula celebrandae sodalitatis socraticae\"\n(Pantheisticon, o la formula per celebrare la societ\u00e0 socratica), del quale stamp\u00f2 solo poche copie per distribuirle privatamente, provoc\u00f2 grande scandalo perch\u00e9 era una specie di servizio liturgico composto da brani di scrittori pagani, su imitazione della liturgia della Chiesa d'Inghilterra.\nPartecip\u00f2 alla creazione del \"Ancient Druid Order\" (\"Antico Ordine Druidico\") il 21 settembre 1717 a Londra e fu scelto per organizzare quest'ordine che segn\u00f2 la creazione del neo-druidismo. Questa organizzazione prosegu\u00ec ininterrottamente fino a che si divise in due gruppi nel 1964. Entrambi i gruppi, l'Ordine Druidico e l'Ordine dei Bardi, Ovati e Druidi, esistono ancora oggi.\nTra le altre cose, cur\u00f2 anche una traduzione dell'opera di Giordano Bruno \"Lo spaccio della bestia trionfante\", scritta nel 1584."}
{"id": "329869", "revid": "123733365", "url": "https://it.wikipedia.org/wiki?curid=329869", "title": "Tour de France 1992", "text": "Il Tour de France 1992, settantanovesima edizione della corsa, si svolse in ventuno tappe precedute da un prologo iniziale, dal 4 luglio al 26 luglio 1992, per un percorso totale di 3 983\u00a0km.\nFu vinto per la seconda volta consecutiva dal passista-cronoman spagnolo Miguel Indurain (al secondo podio assoluto colto nella Grande Boucle e sempre sul gradino pi\u00f9 alto). \nSi tratt\u00f2 della quinta edizione della corsa a tappe francese che vide il trionfo di un corridore spagnolo.\nIndurain fu il primo ciclista spagnolo ad imporsi per due volte al Tour de France.\nPer il campione navarro questa rappresenter\u00e0 la seconda di cinque vittorie consecutive della Grande Boucle.\nIn questa annata ad Indurain riusc\u00ec l'accoppiata vincente Giro d'Italia-Tour de France; egli divent\u00f2, cos\u00ec, il sesto ciclista della storia capace di effettuare questa impresa, dopo Fausto Coppi (1949 e 1952), Jacques Anquetil (1964), Eddy Merckx (1970, 1972 e 1974), Bernard Hinault (1982 e 1985) e Stephen Roche (1987). Lo spagnolo si ripeter\u00e0 anche l'anno seguente.\nIndurain (al secondo podio al Tour) termin\u00f2 in 100h49'30\", davanti a due corridori italiani che, nell'occasione, si scambiarono le posizioni rispetto all'edizione precedente della Grande Boucle.\nAl secondo posto della classifica generale si piazz\u00f2 lo scalatore varesotto Claudio Chiappucci (per la terza ed ultima volta, peraltro consecutiva, sul podio di Parigi).\nAl terzo posto della graduatoria generale si piazz\u00f2 il passista-cronoman e finisseur brianzolo Gianni Bugno (per la seconda ed ultima volta, peraltro consecutiva, sul podio dei Campi Elisi). \nMai era accaduto che due italiani fossero saliti contemporaneamente sul podio del Tour per due edizioni di fila: Chiappucci e Bugno, tra l'altro acerrimi rivali, sono stati i protagonisti di tale primato tuttora esistente.\nResoconto degli eventi.\nAl Tour de France 1992 parteciparono 198 corridori, dei quali 130 giunsero a Parigi. Le squadre partecipanti erano 5 spagnole, 4 olandesi, 4 italiane, 3 francesi, 2 belghe, 1 svizzera, 1 tedesca, 1 statunitense, 1 colombiana. I corridori partecipanti erano 36 francesi, 30 spagnoli, 26 italiani, 24 belgi, 17 olandesi, 14 tedeschi, 10 colombiani, 8 svizzeri, 5 statunitensi, 4 australiani, 3 russi, 3 irlandesi, 2 britannici, 2 lituani, 1 canadese, 1 uzbeko, 1 portoghese, 1 messicano, 1 austriaco, 1 polacco, 1 norvegese.\nIl Tour inizi\u00f2 a San Sebasti\u00e1n, nei Paesi Baschi, e termin\u00f2 come di consueto agli Champs-\u00c9lys\u00e9es, vinto per la seconda volta dallo spagnolo Miguel Indurain; come l'anno passato, sul podio salirono ancora gli italiani Gianni Bugno e Claudio Chiappucci, ma a posizioni invertite rispetto all'edizione precedente.\nIndurain si assicur\u00f2 la vittoria vincendo tutte e tre le cronometro. In totale, il navarro fu maglia gialla al termine di dieci prove su un totale di ventidue (considerando come unit\u00e0 anche il cronoprologo, peraltro da lui stesso vinto); egli risult\u00f2 pure, con tre successi di tappa, il corridore ad ottenere il maggior numero di successi parziali di tale edizione.\nChiappucci domin\u00f2 sulle salite, aggiudicandosi la maglia a pois e la tredicesima tappa al Sestriere, che vinse in modo memorabile, dopo oltre 200\u00a0km di fuga solitaria e dopo aver avuto la maglia gialla virtuale per buona parte della tappa stessa. Al termine della stessa tappa Indurain indoss\u00f2 definitivamente la maglia gialla. \nVenti anni dopo l'impresa solitaria al Sestriere, nel 2012, Chiappucci \u00e8 tornato in bicicletta sulle rampe della salita al fine di commemorare un evento rimasto impresso nella mente dei tifosi, tanto da richiamare i ricordi di un vecchio ciclismo dal sapore epico."}
{"id": "329875", "revid": "1632387", "url": "https://it.wikipedia.org/wiki?curid=329875", "title": "Greatest Hits (The Cure)", "text": "Greatest Hits \u00e8 una compilation di singoli della band inglese The Cure uscita il 13 novembre 2001.\nIl disco.\nL'uscita di un Greatest Hits era un obbligo contrattuale che legava i Cure qualora si fossero voluti sciogliere dalla loro etichetta madre, la Fiction. Questa compilation \u00e8 stata accolta abbastanza freddamente dai fan, che speravano invece in un'accelerazione nei progetti per il nuovo album, vista la rinnovata voglia di Robert Smith di continuare con i Cure dopo il successo del Dream Tour del 2000, o perlomeno in una tracklist pi\u00f9 significativa del sound del gruppo, ed ha avuto un mediocre riscontro nelle classifiche.\nPer cercare di rendere pi\u00f9 appetibile questo disco, i Cure hanno deciso di ri-registrare acusticamente ognuna delle tracce presenti nel \"Greatest Hits\", rendendole poi disponibili su un secondo CD, chiamato \"Acoustic Hits\", uscito insieme al primo in un'edizione limitata. La tracklist comprende due inediti, \"Cut Here\" (derivata da una demo mai resa nota del 1997 e dedicata al cantante Billy MacKenzie degli Associates, morto suicida quell'anno) e \"Just Say Yes\" (questo titolo era gi\u00e0 noto per essere una delle canzoni mai pubblicate di \"Bloodflowers\"). Inizialmente erano previste entrambe come singoli, ma la pubblicazione di \"Just Say Yes\" \u00e8 stata annullata e solo pochi cd promozionali esistono.\nAlla registrazione dell\"'Acoustic Hits\" ha partecipato anche Boris Williams, storico batterista della band dal 1984 al 1993, alle percussioni.\nPer promuovere l'uscita, \u00e8 stato anche creato un sito, ora inesistente, che rendeva disponibili le demo iniziali per quasi tutte le 18 canzoni del disco.\nNonostante fosse una delle canzoni pi\u00f9 note della band, \"Killing an Arab\" non venne inclusa in questa raccolta per paura delle conseguenze che un brano del genere (in italiano il titolo significa \"Uccidere un arabo\") avrebbe potuto avere a soli due mesi dagli attentati terroristici dell'11 settembre 2001.\nIl video.\nCongiuntamente al disco, \u00e8 uscito anche il video omonimo, in VHS e DVD, contenente i video promozionali dei 18 singoli e un video di 30 minuti girato durante la registrazione dell\"'Acoustic Hits\", contenente 6 canzoni.\nTracce.\nNota: le versioni inglese e giapponese non includono \"The Walk\" ma al contrario includono \"The Caterpillar\" (3:41) e \"Pictures of You (remix)\" (4:45) rispettivamente ai numeri 5 e 12.\nTracce \"Acoustic Hits\".\nDurata: 69:22\nQuesta versione, al contrario del 1\u00b0 cd, \u00e8 uguale in tutto il mondo."}
{"id": "329886", "revid": "1543377", "url": "https://it.wikipedia.org/wiki?curid=329886", "title": "Chaim Rumkowski", "text": "Biografia.\nPrima dell'invasione tedesca della Polonia, Rumkowski, di origine russe, tent\u00f2 senza successo la carriera degli affari e fu direttore di un orfanotrofio. Il 3 ottobre 1939 le autorit\u00e0 di occupazione tedesche lo nominarono presidente del \"Judenrat\" di \u0141\u00f3d\u017a. Anche se formalmente subordinato all'ufficiale tedesco Hans Biebow, Rumkowski esercit\u00f2 un assoluto potere all'interno del ghetto e lo trasform\u00f2 in un enorme complesso industriale al servizio della Germania. Convinto che la produttivit\u00e0 ebraica avrebbe salvato le loro vite impose alla popolazione 12 ore di lavoro giornaliero in terribili condizioni producendo divise, oggetti in legno, carpenteria e materiale elettrico per la \"Wehrmacht\" tedesca. Entro il 1943 oltre il 95% della popolazione adulta era impiegato all'interno di 117 laboratori ed industrie, che come si vant\u00f2 Rumkowski con il sindaco di \u0141\u00f3d\u017a erano \"una vera miniera d'oro\". In effetti a causa dell'estrema produttivit\u00e0 il ghetto di \u0141\u00f3d\u017a sopravvisse pi\u00f9 a lungo di ogni altro ghetto in Polonia.\nIl 29 agosto 1944, alla liquidazione del ghetto di \u0141\u00f3d\u017a, Rumkowski e la sua famiglia vennero deportati nel campo di concentramento di Auschwitz dove vennero immediatamente uccisi.\nRumkowski e l'Olocausto.\nIl ruolo ricoperto da Rumkowski durante le deportazioni rimane ancora oggi ampiamente dibattuto.\nAlcuni storici e scrittori lo vedono come un traditore e collaborazionista dei tedeschi. Nella sua carica di presidente del \"Judenrat\", egli mostr\u00f2 sempre grande zelo e abilit\u00e0 organizzativa, promulgando nel tempo regolamenti sempre pi\u00f9 dispotici. Con l'aiuto delle autorit\u00e0 tedesche, elimin\u00f2 ogni forma di opposizione al proprio dominio pur riuscendo nel contempo ad introdurre nel ghetto un imparziale sistema di distribuzione dei viveri e delle risorse. I suoi tentativi di soddisfare perfettamente le richieste dei nazisti e di costruire un ghetto-modello gli guadagnarono definizioni del tipo \"un uomo ammalato di megalomania\", \"re Chaim\", \"un vecchio settantenne, straordinariamente ambizioso e discretamente matto\".\nAltri autori sostengono che Rumkowski credette di poter salvare almeno una parte degli ebrei del ghetto attraverso il lavoro al servizio dei tedeschi, eseguendo puntualmente ogni ordine ricevuto. Secondo il suo modo di vedere, aiutare la deportazione di alcuni avrebbe salvato la maggioranza della popolazione. A seguito della creazione del campo di sterminio di Che\u0142mno nel 1941, le autorit\u00e0 tedesche obbligarono Rumkowski ad organizzare la deportazione di una parte della popolazione del ghetto, ed egli, fallendo, cerc\u00f2 di convincere i tedeschi a diminuire il numero dei deportati. Nonostante questo circa 10.000 sopravvissuti devono in parte la loro salvezza a Rumkowski che ebbe successo nel ritardare la liquidazione del ghetto di \u0141\u00f3d\u017a, ultimo ad essere eliminato dai tedeschi.\nRimane dubbio se Rumkowski, qualora fosse sopravvissuto al conflitto, avrebbe ricevuto i ringraziamenti dei sopravvissuti piuttosto che una pena detentiva per coloro che aveva condotto docilmente alla morte.\nIl discorso \"Datemi i vostri figli\".\nIl discorso \"Datemi i vostri figli\", esemplificativo, secondo molti, del perverso meccanismo che obbligava le stesse vittime a trasformarsi in carnefici venne pronunciato da Rumkowski il 4 settembre 1942 ed obblig\u00f2 la consegna dei bambini e degli anziani per la deportazione, affinch\u00e9 almeno i pi\u00f9 forti potessero sopravvivere:"}
{"id": "329914", "revid": "547034", "url": "https://it.wikipedia.org/wiki?curid=329914", "title": "Repubblica delle Tre Leghe", "text": "La Repubblica delle Tre Leghe fu il risultato di un accordo che venne siglato nel 1471 a Vazerol tra le tre Leghe grigioni: Lega Caddea, Lega Grigia e Lega delle Dieci Giurisdizioni. Lo Stato si associ\u00f2 militarmente in perpetuo alla Svizzera pur non facendovi parte.\nLa lega successe nel controllo del territorio al Principato vescovile di Coira, svuotandolo progressivamente di ogni potere pur senza abolirlo legalmente. Fino al 1803 Tarasp rappresent\u00f2 un'exclave austriaca nel territorio dei Grigioni.\nLe Tre Leghe costituirono uno dei primi esempi noti al mondo di una federazione, come neppure la Svizzera stessa era all\u2019epoca essendo limitata a un patto confederale di unanimit\u00e0, in quanto i suoi accordi costitutivi permettevano di obbligare giuridicamente una delle sue tre leghe a una decisione di politica estera quando le altre due fossero d\u2019accordo.\nStoria.\nLe Tre Leghe partirono dal territorio del decadente Principato e quindi della Diocesi, ossia gli attuali Grigioni compreso fin da subito l\u2019italiana Bregaglia ma non la Mesolcina portata sotto il controllo del Ducato di Milano, e la allora romancia val Venosta, mentre si erano stabilizzati su una linea simile a quella odierna i confini con l\u2019Austria. Gi\u00e0 nel 1408 la comunit\u00e0 di Poschiavo, che mai aveva avuto legami con la diocesi, ader\u00ec alla Lega Caddea approfittando dei disordini interni dei domini viscontei e portando in dote il controllo di un altro passo di scorta, quello del Bernina. Quasi un secolo dopo fu la Mesolcina, che invece era gi\u00e0 sottoposta ecclesiasticamente al vescovo, a entrare nelle Tre Leghe nel 1495. Il collasso del ducato visconteo permise poi la conquista della Valtellina, che divenne un paese soggetto. Nel 1618 si ebbe invece una perdita territoriale, quando gli Asburgo conquistarono la val Venosta tranne la val Monastero, poi germanizzandola.\nNell\u2019accordo di tipo federalistico alla base della repubblica le tre entit\u00e0, pur rimanendo autonome e distinte, stipularono un patto per difendersi meglio dal potente vicino austriaco, che in ogni modo tentava di soggiogare queste regioni al fine di ottenere il controllo sui passi presenti nella regione.\nIn particolare in questo accordo si stabiliva che: tutte le strade dovevano essere aperte a chiunque; la decisione presa da due Leghe \u00e8 vincolante anche per la terza; le discordie tra due Leghe trovano nella terza un arbitro; non si pu\u00f2 negare giustizia n\u00e9 a un cittadino, n\u00e9 a un Comune o a una Lega; le conquiste territoriali appartengono a tutte e tre le Leghe; le spese di guerra sono a carico di tutti, anche del clero; le decisioni vengono prese in una Dieta annuale; il patto deve valere fin che dureranno le valli e le montagne. Con accordi parziali con la Confederazione elvetica stipulati nel 1497 dalla Lega Grigia e nel 1498 dalla Lega Caddea, lo stato delle Tre Leghe era considerato Stato associato alla Confederazione (\"Zugewandte Ort\").\nDal 1512 la Valtellina con i Contadi di Bormio e Chiavenna appartennero, pur con differenti livelli di sudditanza, alla Repubblica delle Tre Leghe, fino a quando nel 1797 i rivoluzionari giacobini, abilmente sostenuti dai francesi, promossero una rivolta che giustific\u00f2 l'intervento transalpino il 22 ottobre, primo brumaio.\nLa Valtellina grigione comprendeva la pieve di Samolaco, la pieve di Chiavenna, la pieve di Ardenno, la pieve di Berbenno, la pieve di Sondrio, la pieve di Tresivio, la pieve di Villa, la pieve di Poschiavo, la pieve di Mazzo e la pieve di Bormio. "}
{"id": "329921", "revid": "125631517", "url": "https://it.wikipedia.org/wiki?curid=329921", "title": "Natalie Cole", "text": "Tra i maggiori successi della cantante: \"This Will Be\" e \"Sophisticated Lady (She's a Different Lady)\" (entrambi hanno vinto il premio Grammy per la miglior interpretazione femminile R&amp;B), \"Pink Cadillac\" e \"Miss You Like Crazy\" (entrati nella top 10 sia degli Stati Uniti che di Regno Unito), e \"Unforgettable\" (duetto, registrato virtualmente con il padre, proclamato \"registrazione dell'anno\" e \"canzone dell'anno\" ai Grammy Awards 1992).\nCarriera.\nNatalie Cole debutta nel 1975 con l'album \"Inseparable\", il cui primo singolo estratto \"This Will Be\" arriva alla vetta della R&amp;B Chart e vince il grammy award come \"Miglior performance femminile R&amp;B\", interrompendo la sequenza di Aretha Franklin, che vinceva quel premio ininterrottamente dal 1968. Nello stesso anno vince anche il grammy come \"Migliore nuova artista\". Tuttavia la sua carriera ha una battuta d'arresto all'inizio degli anni ottanta, per via di alcuni seri problemi legati all'abuso di sostanze stupefacenti.\nRipresasi dai propri problemi, torna nel 1985 e il suo album \"Everlasting\" arriva in nona posizione in Nuova Zelanda, vende due milioni di copie e riceve numerosi riconoscimenti. La carriera di Natalie Cole prosegue con diversi album e singoli in classifica, ma \u00e8 soprattutto nel 1991, grazie a \"Unforgettable\", un duetto virtuale con il padre Nat, che la Cole ottiene la notoriet\u00e0 internazionale. \"Unforgettable\", tratta dall'album \"Unforgettable... with Love\" infatti vince numerosi Grammy fra cui \"Album dell'anno\", \"Disco dell'anno\", \"Miglior performance tradizionale pop\".\nNegli anni successivi ha pubblicato numerosi album, apparendo occasionalmente nelle classifiche pop (come nel 1997 con il singolo \"A Smile Like Yours\"). I suoi album hanno continuato ad avere ottimi risultati di vendite, e la Cole \u00e8 considerata una delle principali artiste rappresentanti il genere smooth jazz, trasmessa spesso nelle stazioni radio jazz. Il 9 settembre 2008 \u00e8 stato pubblicato l'album \"Still Unforgettable\", il cui primo singolo \"Walkin' My Baby Back Home\" \u00e8 nuovamente un duetto virtuale con Nat King Cole.\nNatalie Cole ha duettato in varie canzoni con Frank Sinatra, fra le quali \"I Get A Kick Out Of You\", nello show del 1977 \"Sinatra &amp; Friends\", e in \"They Can't Take That Away from Me\", nell'album \"Duets\" del 1993.\nAltre attivit\u00e0.\nOltre alla carriera di cantante, Natalie Cole ha proseguito sin dagli anni ottanta un'attivit\u00e0 sporadica di attrice, apparendo in ruoli minori nei telefilm \"Il tocco di un angelo\", \"Law &amp; Order\" e \"Grey's Anatomy\".\nInoltre \u00e8 comparsa nel video del rapper Nas, \"Can't Forget About You\", che utilizzava un campionamento di \"Unforgettable\".\nNel 2000, la Cole ha pubblicato un'autobiografia, \"Angel on My Shoulder\", in cui racconta la propria lotta contro la droga, che ha segnato buona parte della sua vita.\nVita privata.\n\u00c8 stata sposata tre volte. Il primo matrimonio \u00e8 stato con Marvin Yancy (31 luglio 1976 - 1980), dal quale ha avuto il primo figlio Robert Adam Yancy nel 1977. In seguito ha sposato il batterista del gruppo Rufus Andre Fischer (16 settembre 1989-1995), che sar\u00e0 il coproduttore dell'album \"Unforgettable... With Love\". Il terzo marito \u00e8 stato Kenneth H. Dupree (12 ottobre 2001), da cui ha divorziato nel 2004.\nMalattia e morte.\n\u00c8 morta il 31 dicembre 2015 all'et\u00e0 di 65 anni a seguito di un arresto cardiaco dovuto alle complicanze dell'epatite C, che le era stata diagnosticata nel 2008, e del trapianto renale a cui era stata sottoposta nel 2009."}
{"id": "329922", "revid": "287204", "url": "https://it.wikipedia.org/wiki?curid=329922", "title": "Desiderio (filosofia)", "text": "Desiderio \u00e8 uno stato di affezione dell'io, consistente in un impulso volitivo diretto a un oggetto esterno, di cui si desidera la contemplazione, oppure, pi\u00f9 facilmente, il possesso e/o la disponibilit\u00e0. La condizione propria al desiderio comporta per l'io sensazioni che possono essere dolorose o piacevoli, a seconda della soddisfazione o meno del desiderio stesso. Dolore morale per la mancanza della persona amata o dell'oggetto o condizione di cui si ha assolutamente bisogno, ma anche la gradevole e coinvolgente sensazione di poter presto rivivere un momento o situazione in qualche modo piacevole, che la mente riesce a rievocare in modi pi\u00f9 o meno evanescenti e/o realistici rispetto alle percezioni dell'esperienza effettivamente vissuta.\nDesideri naturali e desideri vani.\nI filosofi, sin dalle origini della filosofia, si sono domandati quale spazio dare ai desideri. Le risposte sono molto variegate. Dentro il \"Fedone\", Platone espone l'idea di una via ascetica, o di come l'uomo debba lottare contro i desideri turbolenti del proprio corpo; i cirenaici, al contrario, fanno della soddisfazione di tutti i desideri il bene supremo. Tutte queste riflessioni conducono a stabilire numerosi distinguo, come per esempio fa Epicuro.\nLa classificazione dei desideri secondo Epicuro.\nLa morale epicurea \u00e8 una morale che mette al centro i concetti di piacere come bene, e del dolore come il male. Per aspettarsi il benessere (l'atarassia), l'epicureo deve applicare le regole del \"quadruplo rimedio\":\nQuesto in vista dell'ultimo che particolarmente ci fa pensare al desiderio. Epicuro classifica cos\u00ec i desideri:\nQuesta classificazione non pu\u00f2 essere separabile da un'arte di vivere, dove i desideri sono l'oggetto di un preciso \"calcolo\" in vista della ricerca della felicit\u00e0.\nDesiderio corporale.\nNella forma pi\u00f9 prettamente fisica, corrisponde all'eccitazione sessuale oppure alla fame o alla sete, di intensit\u00e0 pi\u00f9 o meno marcata e pi\u00f9 o meno duratura, che pu\u00f2 anticipare oppure no la soddisfazione.\nDi tutte le forme di desiderio, sono comunemente considerate pi\u00f9 elevate quelle che aspirano a vette di bellezza, che rientra nei piaceri naturali, \"ricerca del gradevole\". Il desiderio pu\u00f2 essere definito anche come una tensione verso un obiettivo. In questo senso il desiderio ci pu\u00f2 muovere su un percorso che ci conduce a trasformarlo in realt\u00e0, ovvero il desiderio pu\u00f2 rappresentare la molla che ci spinge a ricercare un sistema che ci conduca a passare dalla situazione attuale (SA) in cui ci troviamo a quella desiderata (SD). Tale percorso passa attraverso la comprensione del perch\u00e9 desideriamo alcune cose poich\u00e9 si afferma che \u201cse conosco il perch\u00e9, l'obiettivo \u00e8 gi\u00e0 parte di me\u201d. In realt\u00e0 tutti i desideri che proviamo sono gi\u00e0 parte di una nostra naturale propensione verso la vita e quindi realizzare un desiderio ci porta a \u201critrovare\u201d ci\u00f2 che \u00e8 gi\u00e0 insito nel nostro essere. Desiderare davvero qualcosa significa conoscere il perch\u00e9 di quel desiderio. Il desiderio \u00e8 strettamente correlato all'azione da compiere e all'obiettivo da raggiungere, infatti \u00e8 impensabile che esista un'azione quando manca un obiettivo ed \u00e8 impensabile che esista un obiettivo quando manca un desiderio.\nDesideri filosofici e sociologici.\nSecondo molti filosofi (per esempio Platone e Kant) la giustizia \u00e8 la forma pi\u00f9 alta di bellezza, e dunque il desiderio o sete di giustizia \u00e8 quello pi\u00f9 elevato. Per altri come Marx oppure Hegel il desiderio pi\u00f9 elevato \u00e8 quello dell'uguaglianza. Per Friedrich Nietzsche la massima aspirazione o desiderio dell'essere umano deve essere quella di diventare una persona che incarni il concetto del superuomo.\nDesiderio spirituale di trascendenza.\n che alla base delle religioni ci sia il desiderio di trascendenza, di un ordine superiore, di un Dio oppure dei, come essere supremo spirituale, non visibile, che prevale e regola il mondo materiale, immanente.\nNel Cristianesimo, Ebraismo, Islam l'umano desiderio di immortalit\u00e0 viene appagato con la fede nella risurrezione. L'inferno invece viene a placare il desiderio di una giustizia trascendente.\nD'altra parte nelle religioni indiane (Induismo, Buddismo, Giainismo ecc.) il desiderio \u00e8 generalmente visto in chiave negativa: dividendo la percezione in soggetto desiderante ed oggetto desiderato frantuma la realt\u00e0 percepita e costringe l'uomo ad una perpetua sete di dominio mai pienamente saziabile.\nDi conseguenza troncare le forze del desiderio alla radice \u00e8 l'idea alla base di buona parte delle pratiche di liberazione orientali (alcuni esempi sono: l'ascesi, l'agire senza attaccamento al frutto dell'azione o la gnosi buddista la quale invita a meditare sull'Io -cio\u00e8 il soggetto desiderante- sino a scoprirne l'inconsistenza oggettiva).\nSecondo lo psicoanalista francese Jacques Lacan, il Desiderio pu\u00f2 essere definito una volizione dell'Inconscio, \u00e8 il soggetto dell'Inconscio che si manifesta attraverso il Desiderio. In questo caso l'uomo vive si una trascendenza ma del tutto immanente."}
{"id": "329923", "revid": "31886", "url": "https://it.wikipedia.org/wiki?curid=329923", "title": "Judenrat", "text": "Lo Judenrat fu un corpo amministrativo che la Germania nazista impose agli ebrei rinchiusi nei ghetti del Governatorato Generale (i territori polacchi occupati dai nazisti) e pi\u00f9 tardi nei territori occupati dell'Unione Sovietica e pi\u00f9 in generale, anche se non con questo nome, presso tutte le collettivit\u00e0 ebraiche nell'Europa occupata dai nazisti, come il ghetto di \u0141\u00f3d\u017a e Theresienstadt, i tedeschi chiamavano i consigli \"Consiglio ebraico degli anziani\" (\"J\u00fcdischer \u00c4ltestenrat\" o \"\u00c4ltestenrat der Juden\"). Le stesse comunit\u00e0 ebraiche avevano istituito consigli per l'autogoverno gi\u00e0 nel Medioevo. La comunit\u00e0 ebraica usava il termine ebraico \"Kahal\" (\u05e7\u05d4\u05dc) o \"Kehillah\" (\u05e7\u05d4\u05d9\u05dc\u05d4), mentre le autorit\u00e0 tedesche usavano generalmente il termine \"Judenr\u00e4te\".\nMentre alcuni studiosi hanno descritto l'istituzione degli Judenrat come collaborazionista, la questione se la partecipazione o meno allo Judenrat costituisse una collaborazione con i tedeschi rimane ancora oggi una questione controversa.\nIstituzione.\nAll'inizio di aprile 1933, poco dopo l'ascesa al potere del governo nazionalsocialista, fu presentato il rapporto di una commissione governativa tedesca sulla lotta agli ebrei. Questo rapporto raccomandava la creazione di una riconosciuta \"Associazione degli ebrei in Germania\" (\"Verband der Juden in Deutschland\"), alla quale tutti gli ebrei in Germania sarebbero stati costretti ad associarsi: essendo la principale organizzazione ebraica, si prevedeva che questa associazione avrebbe avuto un consiglio di 25 membri chiamato proprio \"Judenrat\". Tuttavia, il rapporto non ha avuto ufficialmente seguito.\nIl 21 settembre 1939, Reinhard Heydrich, capo del \"Sicherheitsdienst\" (SD, \u00abServizio di sicurezza\u00bb, il servizio segreto delle SS), invi\u00f2 una circolare a tutti i comandanti dell'SD che aveva come oggetto il \u00abProblema ebraico nelle zone occupate\u00bb. La circolare, stabiliva, tra l'altro:\nLa struttura e le missioni dello \"Judenr\u00e4te\" sotto il regime nazista variavano ampiamente, spesso a seconda che si trattasse di un singolo ghetto, di una citt\u00e0 o di un'intera regione. La giurisdizione su un intero paese, come nella Germania nazista, fu mantenuta dalla \"Reichsvereinigung der Juden in Deutschland\" (Associazione del Reich degli ebrei in Germania) istituita il 4 luglio 1939. Gli \"Judenr\u00e4te\" erano responsabili del governo locale del ghetto e si occupavano dell'applicazione dei decreti delle autorit\u00e0 di occupazione, ponendosi come interlocutori tra la popolazione ebraica ed i nazisti. Erano normalmente composti dagli anziani e dai notabili delle comunit\u00e0 ebraiche preesistenti (ad esclusione dell'Unione Sovietica dove le organizzazioni ebraiche erano state eliminate fin dagli anni trenta). Gli \"Judenr\u00e4te\" furono obbligati a fornire manodopera schiava alle industrie belliche tedesche e dovettero collaborare alla deportazione degli ebrei verso i campi di sterminio durante l'Olocausto.\nQueste funzioni li ponevano in una posizione di grande responsabilit\u00e0 nei confronti dei loro stessi correligionari e gran parte del loro operato continua tutt'oggi ad essere tema di discussione degli storici. Tra i pi\u00f9 controversi Mordechai Chaim Rumkowski, presidente del \"Judenrat\" di \u0141\u00f3d\u017a, che obblig\u00f2 ad enormi sforzi produttivi la popolazione, eseguendo puntualmente gli ordini tedeschi, nella speranza di salvare parte degli ebrei rinchiusi nel ghetto.\nTerritori occupati.\nLo \"Judenr\u00e4te\" doveva servire come mezzo per far rispettare regolamenti e leggi antiebraici della forza di occupazione nelle aree occidentali e centrali della Polonia occupata, e non aveva autorit\u00e0 propria. Idealmente, uno \"Judenrat\" locale doveva includere i rabbini e le altre persone influenti della loro comunit\u00e0 ebraica locale. Pertanto, l'applicazione delle leggi poteva essere facilitata utilizzando figure e personaggi ebraici affermati, minando al contempo le influenze esterne.\nUlteriori \"Judenr\u00e4te\" furono istituiti il 18 novembre 1939 su ordine di Hans Frank, capo del Governatorato Generale. Questi consigli dovevano avere 12 membri per le comunit\u00e0 ebraiche composte fino a 10.000 persone, e fino a 24 membri per le comunit\u00e0 ebraiche pi\u00f9 numerose. Le comunit\u00e0 ebraiche dovevano eleggere i propri consigli e, entro la fine del 1939, dovevano aver selezionato anche un dirigente ed un assistente esecutivo. I risultati dovevano essere presentati e validati dall'ufficiale di controllo della citt\u00e0 o della contea tedesca. Sebbene teoricamente democratici, in realt\u00e0 i consigli erano spesso determinati dagli occupanti: mentre gli occupanti tedeschi si impegnavano solo in minima parte nel voto, quelli che i tedeschi scelsero per primi spesso rifiutavano la partecipazione per evitare di essere sfruttati dagli occupanti. Di regola, quindi, veniva nominato ed eletto il tradizionale oratore della comunit\u00e0, preservando la continuit\u00e0 comunitaria.\nCompiti ed incarichi.\nI nazisti cercarono sistematicamente di indebolire la potenziale resistenza e le opportunit\u00e0 degli ebrei dell'Europa centrale e orientale. I primi \"Judenr\u00e4te\" servirono soprattutto per segnalare i numeri delle popolazioni ebraiche di cui erano composti, per cancellare le residenze e consegnarle, per presentare i lavoratori ai lavori forzati, per confiscare oggetti di valore e raccogliere tributi e consegnarli: il mancato rispetto comportava il rischio di punizioni collettive.\nI compiti successivi degli \"Judenr\u00e4te\" inclusero la consegna dei membri della comunit\u00e0 per la deportazione. Alla fine, queste politiche e la cooperazione delle autorit\u00e0 ebraiche portarono a massicce morti ebraiche con poche vittime tedesche a causa della resistenza minimale. Una volta sotto il controllo nazista e con il controllo delle armi, un gran numero di ebrei pot\u00e9 alla fine essere facilmente assassinato o ridotto in schiavit\u00f9. La tristezza per il numero catastroficamente elevato di morti a causa di questa mancanza di resistenza ha portato al detto \"mai pi\u00f9\".\nAttraverso queste misure di occupazione e la contemporanea prevenzione dei servizi governativi, le comunit\u00e0 ebraiche hanno subito gravi carenze: per questo motivo, i primi \"Judenr\u00e4te\" hanno tentato di creare istituzioni di servizi sostitutivi proprie: hanno cercato di organizzare la distribuzione del cibo, le stazioni di soccorso, le case di riposo, gli orfanotrofi e le scuole. Allo stesso tempo, date le loro circostanze limitate e le opzioni rimanenti, hanno tentato di lavorare contro le misure forzate dell'occupante e di guadagnare tempo. Un modo usato era ritardare il trasferimento e l'esecuzione degli ordini, e provare a mettere l'uno contro l'altro le richieste contrastanti dei tedeschi. Presentarono i loro sforzi come indispensabili per i tedeschi nella gestione della comunit\u00e0 ebraica, al fine di migliorare le risorse degli ebrei e spingere i tedeschi ad abrogare le punizioni collettive.\nCi\u00f2 ha avuto, tuttavia, risultati positivi molto limitati. Le situazioni generalmente difficili presentate spesso hanno portato ad azioni percepite ingiuste, come preferenze di personalit\u00e0, servilismo e protezionismo di pochi rispetto al resto della comunit\u00e0. Pertanto, i membri della comunit\u00e0 divennero rapidamente molto critici o addirittura si opposero apertamente al loro \"Judenrat\".\nTadeusz Piotrowski cita il sopravvissuto ebreo Baruch Milch affermando che \"lo Judenrat divenne uno strumento nelle mani della Gestapo per lo sterminio degli ebrei... Non conosco un solo caso in cui lo Judenrat abbia aiutato un ebreo in modo disinteressato\". attraverso Piotrowski avverte che \"Milch's \u00e8 un resoconto particolare di un luogo e di un tempo particolari... il comportamento dei membri di Judenrat non era uniforme\".\nGhetti.\nGli \"Judenr\u00e4te\" erano responsabili dell'amministrazione interna dei ghetti, a met\u00e0 tra gli occupanti nazisti e le loro comunit\u00e0 ebraiche. In generale, gli \"Judenr\u00e4te\" rappresentavano l'\u00e9lite delle loro comunit\u00e0 ebraiche. Spesso, uno \"Judenrat\" aveva un gruppo per la sicurezza interna ed il controllo, una polizia del ghetto ebraico (\"J\u00fcdische Ghetto-Polizei\" o \"J\u00fcdischer Ordnungsdienst\").\nHanno anche tentato di gestire i servizi governativi normalmente presenti in una citt\u00e0, ma nonostante questi sforzi, i tedeschi che richiedevano loro di consegnare i membri della comunit\u00e0 per i lavori forzati o la deportazione nei campi di concentramento, li misero nella posizione di cooperare con gli occupanti tedeschi. Resistere a tali ordini significava rischiare l'esecuzione sommaria, o la sostituzione rapida e l'inclusione nella successiva spedizione del campo di concentramento.\nIn alcuni casi, come il ghetto di Minsk e il ghetto di \u0141achwa, gli \"Judenr\u00e4te\" hanno collaborato con il movimento di resistenza. In altri casi, gli \"Judenr\u00e4te\" hanno collaborato con i tedeschi. L'opinione che i consigli ebraici abbiano collaborato all'Olocausto \u00e8 stata contestata dagli storici dell'Olocausto tra cui Isaiah Trunk nel suo libro del 1972, \"Judenrat: The Jewish Councils in Eastern Europe Under Nazi Occupation\". Riassumendo la ricerca di Trunk, lo studioso dell'Olocausto Michael Berenbaum scrive: \"In ultima analisi, lo Judenr\u00e4te non ha avuto alcuna influenza sullo spaventoso esito dell'Olocausto; la macchina di sterminio nazista era l'unica responsabile della tragedia, e gli ebrei nei territori occupati, soprattutto in Polonia, erano troppo impotenti per impedirlo.\""}
{"id": "329926", "revid": "124123", "url": "https://it.wikipedia.org/wiki?curid=329926", "title": "Panagi\u014dt\u012bs Aggelopoulos", "text": "Era altres\u00ec noto per la sua opera di benefattore soprattutto al Patriarcato Ecumenico Ortodosso. Al pubblico internazionale era noto per essere il suocero di Gianna Angelopoulos.\nGli inizi.\nCome altri personaggi di primo piano della finanza greca, Latsis e Vardinoyannis, anche Panagi\u014dt\u012bs Aggelopoulos proveniva da una famiglia povera. Nel 1922 Il Padre Teodoro abbandon\u00f2 il lavoro dei campi per trasferirsi ad Atene con la famiglia. Questa era composta oltre che da Panagi\u014dt\u012bs, da altri tre fratelli: Angelo, il maggiore che in seguito sarebbe divenuto uno stimato professore di economia, Gianni, il minore che divent\u00f2 avvocato e Dimitri.\nUna volta ad Atene tutta la famiglia trov\u00f2 occupazione presso il negozio dello zio Papathanasio. Nel 1927 la famiglia avvi\u00f2 una piccola attivit\u00e0 di ferramenta sulla strada Athinas, la strada commerciale di Atene. In seguito misero su una piccola fabbrica sulla via del Pireo specializzata nella produzione di reti metalliche ed altri prodotti derivati dal ferro. Per avviare questa attivit\u00e0, la famiglia fu costretta a vendere la casa dove abitava. La seconda guerra mondiale segn\u00f2 una battuta di arresto nelle attivit\u00e0 lavorative. Intanto Panagi\u014dt\u012bs si era sposato con Elena Marcos; nel 1943 nacque il primogenito Teodoro e due anni pi\u00f9 tardi Costantino.\nMagnati dell'acciaio.\nNel dopoguerra, la piccola fabbrica riprese la produzione e per esigenza di spazio si trasfer\u00ec ad Eleusina. Nel 1948 approfittando degli aiuti del piano Marshall la famiglia pot\u00e9 fondare il grande impianto metallurgico che ancora si vede lungo l'autostrada Atene Corinto. Era la prima industria pesante su suolo greco. Il padre Teodoro mor\u00ec nel 1952. All'amministrazione dell'industria lavoravano i fratelli. Lo stabilimento cominci\u00f2 a dare lavoro a migliaia di operai. Nel 1961 furono installati moderni altiforni e la produzione sal\u00ec da 100.000 a 800.000 tonnellate nello spazio di soli due anni. Negli anni successivi l'impianto present\u00f2 grosse perdite nel quadro di crisi che presentava il settore europeo della metallurgia. Solo la scelta di Atene come sede della XXVII Olimpiade, avvenuta un trentennio pi\u00f9 tardi avrebbe dato una grossa boccata di ossigeno e per qualche anno gli impianti tornarono a produrre a pieno ritmo come ai bei tempi.\nGi\u00e0 alla fine degli anni \u201870 la crisi sempre pi\u00f9 pesante del settore della metallurgia europea impose con urgenza una diversificazione delle attivit\u00e0. Il piano fu portato avanti dal fratello e fu pieno di successo. La famiglia acquis\u00ec diverse partecipazioni in banche svizzere, acquis\u00ec anche una compagnia di trasporti marittimi con 12 petroliere. &lt;br&gt;Nel 1994 un altro impianto locato in Svizzera fu costretto a chiudere per motivi ambientali. Nel 1987 dopo l'uccisione del fratello Dimitri ad opera del gruppo terroristico 17 novembre, Panagi\u014dt\u012bs rimase solo alla guida di un gruppo finanziario alquanto eterogeneo che annoverava imprese sparse un po' dappertutto. Si avvalse quindi dell'aiuto dei due figli. Al primogenito Teodoro affid\u00f2 la gestione delle imprese del gruppo aventi sede all'estero mentre al secondogenito Costantino affid\u00f2 la direzione delle imprese aventi sede in Grecia. La decisione paterna contribu\u00ec ad allargare il dissidio gi\u00e0 esistente fra i due fratelli e sfoci\u00f2 nella decisione di Costantino di citare il fratello maggiore in giudizio con l'accusa di dilapidare il patrimonio paterno e ledere i suoi interessi di erede. La vertenza giudiziaria non si plac\u00f2 nemmeno con la morte di Panagi\u014dt\u012bs avvenuta nel giugno del 2001 e continu\u00f2 negli anni seguenti.\nPaladino della religione ortodossa.\nPanagi\u014dt\u012bs Aggelopoulos fu un grande benefattore. Fu soprattutto un grande paladino dell'Ortodossia. Finanzi\u00f2 la costruzione della nuova sede del patriarcato ecumenico ad Istanbul. I lavori, iniziati nel 1988 furono completati nel giro di un biennio. Finanzi\u00f2 anche la costruzione di sedi di rappresentanza del patriarcato all'estero, soprattutto in Svizzera.\nOnorificenze.\nTra le molte onorificenze di cui fu insignito Panagi\u014dt\u012bs Aggelopoulos le pi\u00f9 importanti furono:\nInoltre, Panagi\u014dt\u012bs Aggelopoulos fu insignito della medaglia d'oro dai Patriarcati di Antiochia, di Gerusalemme, e di Russia"}
{"id": "329927", "revid": "124226750", "url": "https://it.wikipedia.org/wiki?curid=329927", "title": "Lionel Richie", "text": "Dopo essere divenuto il frontman dei Commodores, famosa band degli anni '70, dal 1982 ha intrapreso la carriera di solista, vendendo oltre 100 milioni di dischi. \u00c8 uno degli artisti che hanno venduto pi\u00f9 dischi nel mondo. Alcune delle sue canzoni pi\u00f9 famose sono \"Endless Love\" (1981 duetto con Diana Ross), \"We Are The World\" (scritta con Michael Jackson), \"All Night Long\" (1983), \"Hello\" (1983) e \"Say You, Say Me\" (che vinse il Premio Oscar nel 1986) e \"Truly\". \u00c8 padre adottivo dell'attrice Nicole Richie.\nBiografia.\nI primi anni.\nNato a Tuskegee in Alabama, Lionel Richie cresce nel campus del \"Tuskegee Institute\" (poi diventata \"Tuskegee University\"). La casa del nonno era proprio di fronte a quella del presidente dell'Istituto. La sua famiglia si spost\u00f2 nell'Illinois e Richie frequent\u00f2 la Joliet Township High School.\nCarriera.\nI Commodores.\nDa studente a Tuskegee, Richie ha formato una serie di gruppi R&amp;B a met\u00e0 degli anni '60. Nel 1968 \u00e8 diventato cantante e sassofonista con i Commodores. Firmarono un contratto discografico con Atlantic Records nel 1968 per un disco prima di passare alla Motown Records inizialmente come atto di supporto per The Jackson 5. I Commodores si sono poi affermati come un gruppo soul popolare. I loro primi diversi album avevano un suono ballabile e funky, come in brani come \"Machine Gun\" e \"Brick House\". Nel corso del tempo, Richie ha scritto e cantato ballate pi\u00f9 romantiche e di facile ascolto come \"Easy\", \"Three Times a Lady\" e \"Sail On\".\nNel 1974, Richie ha ottenuto il suo primo successo commerciale come autore di canzoni con \"Happy People\", che ha scritto insieme a Jeffrey Bowen e Donald Baldwin. Originariamente concepito come una traccia dei Commodores, \u00e8 stato registrato dai The Temptations. Alla fine degli anni '70, Richie aveva iniziato ad accettare commissioni di scrittura di canzoni da altri artisti. Ha composto \"Lady\" per Kenny Rogers, che ha raggiunto il numero 1 nel 1980, e l'anno successivo ha prodotto l'album di Rogers \"Share Your Love\". Richie e Rogers hanno mantenuto una forte amicizia negli anni successivi. Compositore di jazz latino e pioniere della salsa romantica \"La Palabraha\" ha riscosso successo internazionale con la sua cover di \"Lady\", che \u00e8 stata suonata nei club di ballo latino. Sempre nel 1981 Richie ha cantato la sigla del film \"Endless Love\", un duetto con Diana Ross. Pubblicato come singolo, la canzone ha scalato le classifiche di musica pop di Canada, Brasile, Australia, Giappone, Nuova Zelanda e Stati Uniti ed \u00e8 diventata uno dei pi\u00f9 grandi successi della Motown. Il suo successo ha incoraggiato Richie a espandersi in una vera e propria carriera da solista nel 1982. \u00c8 stato sostituito come cantante dei Commodores da Skyler Jett nel 1983.\nLa carriera da solista.\nNel 1982 debutta col suo album \"Lionel Richie\" che sale alla 3\u00aa posizione nelle classifiche, vendendo oltre 4 milioni di copie. Nel 1983 pubblica \"Can't Slow Down\". L'album vince due Grammy Awards, tra i quali anche quello di album dell'anno. L'album comprende anche la canzone n. 1: \"All Night Long (All Night)\".\nHa scritto molte canzoni \"top 10\", tra le quali \"Hello\". Nel 1985 scrive assieme a Michael Jackson, We Are The World, brano a scopo benefico contro la fame in Africa. Al progetto collaborarono pi\u00f9 di 40 artisti, tra cui Diana Ross, Bob Dylan, Bruce Springsteen e Cyndi Lauper; il singolo vendette oltre 20 milioni di copie e il progetto raccolse 50 milioni di dollari, che vennero devoluti a favore della popolazione dell'Etiopia.\nNel 1986 Richie pubblica \"Dancing on the Ceiling\", altro album diventato una hit. Nello stesso anno si aggiudica un Oscar per il brano Say You, Say Me, colonna sonora del film Il sole a mezzanotte. Suo padre, Lionel Sr. muore nel 1990. Richie ritorna a creare e a pubblicare la sua prima raccolta \"Back to Front\", che venne pubblicata nel 1992.\nDa allora Richie si prende una pausa e lavora al minimo. Rompe il silenzio nel 1996 con l'album \"Louder Than Words\". Gli album degli anni Novanta \"Louder Than Words\" e \"Time\" non ottengono il successo dei precedenti. Con l'album del 2001 \"Renaissance\" ritorna al suo vecchio stile.\nIl 23 luglio 2000 in occasione del Summer Festival di Lucca, un doppio concerto vede Lionel Richie duettare con la cantautrice italiana Giorgia Todrani sulle note della bellissima All Night Long (All Night). Nel 2002 la canzone \"Running with the Night\" viene inserita nel videogioco \"Grand Theft Auto - Vice City\". Il 9 dicembre 2006 Richie \u00e8 ospite del programma \"An Audience with Lionel Richie\". Il 7 luglio 2009 si esibisce presso lo Staples Center di Los Angeles, durante il funerale del cantante e amico Michael Jackson, cantando il brano \"Jesus is love\".\nIl 5 marzo 2012 Richie pubblica il suo decimo album ed e la svolta verso la country music; l'album prende il nome dalla citt\u00e0 natale di Richie, \"Tuskegee\". Viene pubblicato per la casa discografica Mercury Music Nashville. Contiene 13 canzoni in stile \"country music\" con \"Pedal Steel Guitar\" in evidenza. 'Tuskegee' comprende duetti con Kenny Rogers, Tim McGraw, Kenny Chesney, Darius Rucker, Sugarland, Jennifer Nettles, Willie Nelson, Little Big Town, Shania Twain, Rascal Flatts, Blake Shelton, Jason Aldean, Jimmy Buffett e Billy Currington. Debutta al numero 1 della classifica degli album country in USA, piazzandosi successivamente al numero 1 nella classifica generale in Canada, Stati Uniti e Regno Unito. Il 9 maggio 2012 la \"RIAA\" annuncia che \"'Tuskegee\"' \u00e8 il primo disco di platino dell'anno 2012, con 1 milione di copie vendute.\nIl 28 giugno 2015, Richie ha suonato davanti a un pubblico compreso tra 100.000 e 120.000 persone al Festival di Glastonbury, in Inghilterra. Il suo spettacolo \u00e8 stato descritto come \"trionfante\" dalla BBC ed \u00e8 stato seguito dal suo ritorno in cima alla classifica degli album del Regno Unito con una compilation ristampata del suo lavoro sia come artista solista che con i Commodores. Nel settembre 2017, la ABC ha annunciato che Richie sarebbe stato un giudice per la rinascita di \"American Idol\".\nNel maggio 2017, Richie \u00e8 stato premiato al Berklee College of Music durante il suo concerto di inizio 2017 quando gli studenti diplomati hanno eseguito un medley della sua discografia. Richie ha ricevuto anche un dottorato onorario in musica. Il 3 dicembre 2017, Richie ha ricevuto il Kennedy Center Honors.\nNell'ottobre 2017, \u00e8 stato riferito che Richie si era assicurato i diritti per produrre un film biografico su Curtis Mayfield.\nIl 25 marzo 2019, Richie ha annunciato un tour di 33 date in tutto il Nord America per l'estate. Il suo \"Hello Tour\" \u00e8 iniziato il 10 maggio al KAABOO Festival di Arlington e si protrae fino ad agosto.\nPopolarit\u00e0 nel mondo arabo.\nRichie \u00e8 un musicista popolare in vari stati arabi, e si \u00e8 esibito in Marocco, Emirati Arabi Uniti, Egitto e Libia. John Berman per \"ABC News ha\" riferito nel 2006 che \"Gli uomini iracheni cresciuti hanno gli occhi annebbiati dalla semplice menzione del suo nome.\"\nRichie era contro la guerra e ha detto che un giorno gli sarebbe piaciuto esibirsi a Baghdad.\nAttivismo contro il cancro al seno.\nLionel Richie ha aiutato a raccogliere 3.1 milioni di dollari, devoluti al \"Breast Cancer Research Foundation\" (Centro di Ricerca contro il Cancro al seno). Ha partecipato al gala del centro, tenutosi nel 2003. Lionel ha raccontato numerose volte alle telecamere che a sua nonna fu diagnosticato un cancro al seno ad 80 anni, ma, nonostante ci\u00f2, sopravvisse fino a 103 anni. Il cantante ha affermato che essa rappresenta un simbolo di speranza ed \u00e8 stata una figura importante nella scelta di diventare un attivista contro il cancro.\nVita privata.\nRichie si sposa con Brenda Harvey il 18 ottobre 1975. Nel 1983 Lionel e Brenda adottano l'attrice Nicole Richie, che all'epoca aveva due anni. Alla separazione del 1988 segue il divorzio del 9 agosto 1993. Il 21 dicembre 1995, Lionel sposa Diane Alexander. Dall'unione nascono Myles Brockman e Sofia Richie. Problemi irrisolvibili costringono la coppia al divorzio nel gennaio 2004.\nRichie ha sofferto di problemi alla gola prolungati e ha subito un intervento chirurgico quattro volte in quattro anni prima che i medici convenzionali gli dicessero che poteva perdere la carriera di cantante. Alla fine si \u00e8 rivolto a un medico olistico che ha accertato che il problema era semplicemente il reflusso acido causato dai cibi che Richie stava mangiando prima di andare a letto.\nRichie \u00e8 diventato nonno nel 2008 quando Nicole Richie ha dato alla luce una bambina con il cantante dei Good Charlotte, Joel Madden. Il secondo nipote di Richie \u00e8 nato dalla coppia nel 2009.\nPremi e riconoscimenti.\nRichie ha vinto quattro Grammy Awards tra cui \"Song of the Year\" nel 1985 per \"We Are the World\", che ha scritto insieme a Michael Jackson, \"Album of the Year\" nel 1984 per \"Can't Slow Down\", \"Producer of the Year\" nel 1984 e la \"migliore performance vocale pop maschile\" per \"Truly\" nel 1982.\nRichie \u00e8 stata la prima persona al mondo a ricevere un premio album di diamanti RIAA.\nRichie \u00e8 stato nominato per due Golden Globe e ne ha vinto uno. Nel 1982, \u00e8 stato nominato per la migliore canzone originale per il film \"Endless Love\". Nel 1986, \u00e8 stato nominato e ha vinto il premio per la migliore canzone originale per la canzone \"Say You, Say Me\", presente nel film \"White Nights.\" Questa canzone ha anche vinto l'Academy Award per la migliore canzone originale."}
{"id": "329928", "revid": "599013", "url": "https://it.wikipedia.org/wiki?curid=329928", "title": "Stephen Appiah", "text": "Caratteristiche tecniche.\nCentrale di grande spessore e dalle indubbie qualit\u00e0 tecniche, poteva agire da interno in un centrocampo a 4 e in tutte le posizioni in un centrocampo a 3.\nCarriera.\nClub.\nInizia a giocare negli Hearts of Oak di Accra nel 1995. Due anni dopo viene notato da Pietro Lo Monaco, in quel periodo capo osservatore dell', squadra del campionato italiano, che lo acquista e lo fa esordire in Serie A nello stesso anno. Nel 2000 si trasferisce al e nel 2002 al Brescia.\nNel 2003 \u00e8 acquistato dalla Juventus; l'esperienza in bianconero si rivela tuttavia deludente sul piano personale, e a fine stagione rispose alle polemiche: \u00abse fossi andato al Torino mi avrebbero trattato meglio\u00bb. Dopo questa frase anche i tifosi cominciano a contestarlo aspramente, sicch\u00e9 nell'estate 2005 viene ceduto al Fenerbah\u00e7e. Nella squadra turca riesce a riscattarsi, vincendo nel 2007 il campionato e la Supercoppa nazionale.\nNell'estate seguente subisce un infortunio al ginocchio che lo tiene lontano dal campo per molti mesi; rischia anche la morte per le complicazioni seguite all'operazione, causate dall'errata terapia anticoagulante prescritta dai medici della squadra turca, che gli causano una tromboflebite. Nonostante questi gravi problemi, la societ\u00e0 turca ottiene dalla federazione turca il congelamento del contratto a causa del prolungarsi del periodo di cura.\nAi problemi di salute si aggiungono anche quelli con la legge italiana, in quanto risulta essere debitore nei confronti dell'avvocato Mattia Grassani e dei procuratori Dario Canovi e Santiago Morrazzo di circa un milione di euro.\nDopo un periodo di prova di cinque giorni con il , il calciatore non ha convinto lo staff, il quale gli ha proposto prima altre tre settimane di allenamento, poi ancora un mese. Il calciatore, stanco dei continui rinvii, ha declinato l'offerta. Ha provato anche con il Rubin Kazan, club neo campione russo ma senza accordarsi.\nIl 1\u00ba novembre 2009 viene ingaggiato dal Bologna per una stagione ma a causa di un infortunio gioca solo le ultime due giornate: viene inserito al secondo tempo di Bologna-Catania e Cagliari-Bologna. A fine campionato il Bologna non ha rinnovato il contratto di Appiah.\nNell'agosto 2010 viene ingaggiato dal , squadra neopromossa in Serie A. Svincolatosi dal club romagnolo al termine della stagione 2010-2011, il 2 febbraio 2012 si accorda con il , formazione della Superliga serba.\nNazionale.\n\u00c8 stato uno dei migliori giocatori della nazionale ghanese, con cui ha giocato da protagonista le Olimpiadi di Atene 2004. Come capitano del Ghana ha ottenuto la prima storica qualificazione della nazionale a un Mondiale. Titolare a Germania 2006 nel centrocampo ghanese, ha segnato su rigore il gol della vittoria contro gli Stati Uniti. Il Ghana, secondo nel girone dell'Italia (successiva vincitrice del torneo), \u00e8 uscito agli ottavi di finale, eliminato dal Brasile.\nNonostante negli ultimi due anni abbia giocato saltuariamente, ha continuato a giocare con una certa continuit\u00e0 nella Nazionale del suo Paese e ne \u00e8 stato anche capitano.\nHa figurato fra i 23 convocati del Ghana per il Mondiale 2010 in Sudafrica, dove, pur non essendo utilizzato da titolare, \u00e8 sceso in campo in 3 incontri.\nTerminato il Mondiale, ha annunciato il suo ritiro dalla Nazionale ghanese.\nStatistiche.\nPresenze e reti nei club.\n\"Statistiche aggiornate al 26 dicembre 2016.\""}
{"id": "329929", "revid": "8596", "url": "https://it.wikipedia.org/wiki?curid=329929", "title": "Lionel Ritchie", "text": ""}
{"id": "329933", "revid": "110767349", "url": "https://it.wikipedia.org/wiki?curid=329933", "title": "Polidoro (nome)", "text": "Origine e diffusione.\nDeriva dal nome greco \u03a0\u03bf\u03bb\u03cd\u03b4\u03c9\u03c1\u03bf\u03c2 (\"Polydoros\"), latinizzato in \"Polydorus\". \u00c8 composto dai termini \u03c0\u03bf\u03bb\u03c5\u03c2 (\"polys\", \"molto\") e \u03b4\u03c9\u03c1\u03bf\u03bd (\"doron\", \"dono\"), quindi il suo significato pu\u00f2 essere interpretato come \"che ha ricevuto molti doni\" o \"che fa molti doni\". Entrambi gli elementi sono comuni nell'onomastica greca: \u03c0\u03bf\u03bb\u03c5\u03c2 si ritrova anche in Polimnia, Policarpo, Poliuto e Polissena, \u03b4\u03c9\u03c1\u03bf\u03bd in Doris, Teodoro, Dorotea e Isidoro.\nPolidoro \u00e8 un nome portato da svariati personaggi della mitologia greca, fra cui due figli di Priamo; \u00e8 presente anche al femminile, dove Polidora \u00e8 il nome sia di una figlia di Meleagro che di una delle Oceanine. In Italia, \u00e8 diffuso particolarmente nel meridione.\nOnomastico.\nL'onomastico pu\u00f2 essere festeggiato il 10 dicembre in memoria di san Polydore Plasden, uno dei quaranta martiri di Inghilterra e Galles."}
{"id": "329934", "revid": "247222", "url": "https://it.wikipedia.org/wiki?curid=329934", "title": "Piero Focaccia", "text": "Biografia.\nInizia ad esibirsi in festival e manifestazioni di piazza nella riviera romagnola; dopo aver ottenuto un contratto discografico con la CGD, debutta nel 1962.\nNel 1963 lancia quello che rimane il suo pi\u00f9 grande successo, \"Stessa spiaggia, stesso mare\". La canzone scritta da Mogol e Piero Soffici era stata dapprima pensata per Edoardo Vianello il quale aveva da poco iniziato la sua collaborazione con Mogol, ma il cantautore romano non volle inciderla all'inizio in quanto nello stesso anno aveva ottenuto grande successo con due tra le sue pi\u00f9 note canzoni, I Watussi e Abbronzatissima interamente di sua composizione. Fu data a Focaccia anche per il fatto che nello stesso anno egli si era ritirato dal mestiere di bagnino. Ma soprattutto fu l'incisione da parte di Mina nello stesso anno, che ne fece il successo dell'estate.\nNel 1964 partecipa al Festival di Sanremo con \"L'inverno cosa fai?\", non arrivando in finale; nello stesso anno partecipa anche al Cantagiro con \"Mia sorella\".\nDopo altri dischi con vendite ridotte passa alla Rare e nel 1970 ha un nuovo grande successo estivo, \"Permette signora\", che partecipa a Un disco per l'estate 1970, arrivando fino alla serata finale.\nTorna al Festival di Sanremo nel 1971 con \"Santo Antonio, Santo Francisco\" (scritta da Paolo Conte) e nel 1974 con \"Valentintango\", venendo sempre eliminato dalla finale.\nTorna altre tre volte a Un disco per l'estate: nel 1971 con \"Zacchete\", l'anno successivo con \"Il sabato a ballare\" e nel 1973 con \"Girotondo\".\nNella sua vita \u00e8 incorso in tre incidenti automobilistici. Il primo nel 1965 quando, in licenza dal servizio militare, fin\u00ec una notte con l\u2019automobile nel porto canale a Cesenatico. Il secondo nel 1967 quando rimase in coma per nove giorni e si ruppe un femore. Il pi\u00f9 grave nel 1976 mentre tornava da una serata. L\u2019auto usc\u00ec di strada. Si frattur\u00f2 un ginocchio ma i suoi amici musicisti perirono. Dopo quell\u2019incidente Focaccia volle rimanere lontano dal mondo dello spettacolo per dieci anni.\nHa anche partecipato come attore ad alcune pellicole: in una di queste del 1972, \"La bella Antonia, prima monica e poi dimonia\" di Mariano Laurenti, dove interpreta anche la canzone \"La mutanda-nda\"."}
{"id": "329935", "revid": "339392", "url": "https://it.wikipedia.org/wiki?curid=329935", "title": "Regime fascista", "text": ""}
{"id": "329937", "revid": "339392", "url": "https://it.wikipedia.org/wiki?curid=329937", "title": "Regime Fascista", "text": ""}
{"id": "329939", "revid": "1098261", "url": "https://it.wikipedia.org/wiki?curid=329939", "title": "Baia e Latina", "text": "Baia e Latina \u00e8 un comune italiano di abitanti della provincia di Caserta in Campania.\nGeografia fisica.\nIl municipio si trova nella localit\u00e0 denominata Baia, Latina \u00e8 un'ex frazione ormai facente parte del centro abitato; dunque non \u00e8 un comune sparso.\nStoria.\nI due borghi di Baia e Latina formano un unico comune anche se per secoli sono stati separati. Il nome di Baia deriverebbe da \"vaiarulo\" (baiardo) che anticamente si pronunziava \"va\u00eca\". Latina deriva invece da \"Tina\", parola alla quale nel corso del tempo \u00e8 stato aggiunto l'articolo (\"'a Tina\") formando cos\u00ec la parola Latina. Nello stemma comunale sono raffigurate due \"L L\", trovate scolpite decenni addietro su una lapide mutila e che, alcuni pensano, ricondurrebbero ad una \"Latina Legio\", una legione romana accampata sul posto.\nLa prima citazione documentale avviene nell'anno 979 in una bolla imperiale. Baia nel XIV secolo fu feudo degli Origlia e pass\u00f2 poi ai Marzano. Nel 1532 fu data al vescovo di Aversa al quale subentr\u00f2 la famiglia Sanniti Zona. Per quanto riguarda \"La Tina\" le notizie sono pi\u00f9 scarse: nel XVIII secolo era ancora cinta dalle mura medievali.\nL'origine del \"comune riunito\" di Baia e Latina risale al periodo di dominazione francese (1806-14) quando \u2013 con la legge 4 maggio 1811 \u2013 avviene la riunione dei due borghi che solo pochi anni prima \u2013 legge di riforma del 1806 \u2013 risultavano ancora separati. Con la legge del 1811 il comune di Baia e Latina fu inserito nel circondario di Formicola: ci\u00f2 provoc\u00f2 la protesta del sindaco e dei cittadini a causa della totale assenza di strade e di collegamenti per raggiungere il capoluogo di circondario. Dopo anni di proteste il sovrano Ferdinando II delle Due Sicilie stabil\u00ec con decreto del 6 giugno 1832 il passaggio al circondario di Pietramelara. Frattanto nel 1858 i cittadini di Latina chiedono ufficialmente la separazione da Baia perch\u00e9 quest'ultimo \"dispotizza sulle rendite comunali senza avere affatto cura degli interessi del comune aggregato\". Dopo un controverso iter burocratico, la richiesta di separazione viene respinta anche se le autorit\u00e0 circondariali approvano una \"proposta di conciliazione\" al fine di stabilire pari attenzioni, doveri e diritti ai due borghi.\nDurante la seconda guerra mondiale Baia ospit\u00f2 il locale comando tedesco in palazzo Borelli mentre l'ospedale da campo fu allestito a Latina in palazzo Pieretti. Il 19 ottobre 1943 l'aviazione americana bombard\u00f2 i due paesi che risultarono in gran parte distrutti. Fu fra l'altro rasa al suolo la chiesa parrocchiale di Santo Stefano che i tedeschi avevano trasformata in deposito di munizioni. Nello stesso giorno l'esercito statunitense riusc\u00ec ad entrare a Latina; gli americani ci misero tre giorni per riuscire ad entrare a Baia (distante soli 4\u00a0km) che era rimasta ancora saldamente presidiata dai tedeschi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 52 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "329940", "revid": "80598", "url": "https://it.wikipedia.org/wiki?curid=329940", "title": "Lara Saint Paul", "text": "Biografia.\nNacque all'Asmara da padre romagnolo, un tecnico minerario, e da madre eritrea, una principessa di etnia amarica. A 12 anni si trasfer\u00ec in Italia, a Fusignano (RA), cittadina originaria del padre.\nIntrapresa la carriera di cantante, a soli 16 anni debutt\u00f2 al Festival di Sanremo con il nome d'arte di Tanya, con la canzone \"I colori della felicit\u00e0\" (1962). L'anno seguente conosce il produttore discografico Pier Quinto Cariaggi, che spos\u00f2 nel 1968 a New York alla presenza di testimoni come Louis Armstrong e Lionel Hampton.\nNel 1967, con il nuovo nome d'arte di Lara Saint Paul, partecip\u00f2 al 15\u00ba Festival della canzone napoletana con il brano, scritto da Amato e Valleroni \"Te faje desider\u00e0\", eseguito in abbinamento con Anna German. Il grande successo arriv\u00f2 sempre a Sanremo nel 1968, quando cant\u00f2 abbinata a Louis Armstrong \"Mi va di cantare\".\nSempre nel 1968, debutta in televisione nel variet\u00e0 \"Quelli della domenica\", condotto da Ric e Gian sul Primo Canale. L'anno successivo lavora invece con Raffaele Pisu nel programma \"La domenica \u00e8 un'altra cosa\".\nGli anni 1970.\nNel 1971 partecipa a \"Canzonissima\" con il brano \"Strano\", scritto da Tony Cucchiara, che manca l'accesso alla fase successiva della gara. Nello stesso anno viene pubblicato un 33 giri in cui reinterpreta 16 delle 24 canzoni in gara al Festival di Sanremo 1971.\nIl periodo Polydor.\nNel 1972, ritorna al Festival di Sanremo con il brano \"Se non fosse fra queste mie braccia lo inventerei\", arrivando in finale. Il pezzo viene eseguito con l'orchestra diretta da Bill Conti (che diventer\u00e0 famoso per le colonne sonore di grandi successi cinematografici mondiali come \"Rocky\", \"Fuga per la vittoria\", \"Dynasty\" e \"Falcon Crest\").\nEsce quindi per la Polydor il 45 giri del brano, che vede nel retro il blues \"La forza di non piangere\". Nei paesi dell'Est viene invece distribuito l'album \"Recital at the Festival the Golden Orpheus\", dove Lara esegue classici come \"If I Couldn't Help Weeping\", \"Hello\", \"Lucia\" e \"Do Believe Me\".\nNel 1973 giunge nuovamente in finale al Festival di Sanremo con il brano \"Una casa grande\", scritto da Andrea Lo Vecchio (che soltanto pochi mesi dopo firmer\u00e0 per Mina la hit \"E poi\"), su musica di Nereo Villa. Il 45 giri del brano presenta sul retro \"Quel che ho fatto io\", canzone scritta da Paolo Limiti su musica di Bruno Pallini.\nIl 1973 vede l'incontro artistico tra Lara Saint Paul e il celebre arrangiatore-direttore d'orchestra americano Quincy Jones, col quale registra il singolo \"Non preoccuparti/Adesso ricomincerei\", con un'orchestra di musicisti italiani, tra cui Pino Presti al basso elettrico, Angel Pocho Gatti e Victor Bacchetta al pianoforte e Tullio De Piscopo alla batteria. A tal proposito, sulla popolare rivista musicale Ciao 2001 venne pubblicata la seguente recensione di Fabrizio Cerqua:\"Un nuovo 45 giri di Lara Saint Paul che ce la presenta con una voce dolce e sussurrante messa in risalto dall'ottimo arrangiamento di Quincy Jones. Nella facciata A \"Non preoccuparti\", che ci presenta Lara in una nuova veste che non avevamo sentito mai, con una maggiore determinazione e una sicurezza strabiliante. Sul retro \"Adesso ricomincerei\" che \u00e8 la versione italiana di \"I'd Do It Again\" di Shel Shapiro. Anche in questo motivo Lara Saint Paul sembra avere trovato la giusta misura con i tempi attuali.\"In autunno viene pubblicato l'omonimo 33 giri \"Lara Saint Paul\", che contiene la pi\u00f9 recente produzione a 45 giri della cantante, unitamente ad alcune cover, una delle quali viene scelta come singolo: \"Mi fai morir cantando\", adattamento in italiano della celebre hit di Roberta Flack \"Killing Me Softly with His Song\", proposto con successo anche da Marcella Bella e Ornella Vanoni nello stesso periodo.\nNel 1974 vede la luce il secondo album su etichetta Polydor, dal titolo \"Frammenti\" dal quale si segnalano, oltre alla title track che d\u00e0 il titolo all'album, \"Rilassati e dimentica\", \"Corpi\", \"Pelle di donna\" e \"So\", un brano per lunga parte solo strumentale.\nIl brano \"\u00c8 gi\u00e0 domani\", che apre la facciata A del 33 giri, era la cover di \"Thank You Early Bird\" di Jerry Butler e viene presentato per la prima volta al Midem di Cannes.\nDall'album verranno estratti due singoli: \"E gi\u00e0 domani\"/\"La mia nave\", e \"Rilassati e dimentica\"/\"Banco\". L'album viene distribuito anche per il mercato brasiliano su etichetta Copacabana dove vengono distribuiti i 45 giri \"La mia nave/Potrei impazzire\".\nNel settembre del 1975, terminato il rapporto con la Polydor, Lara pubblica il singolo \"Ciao amore/Dai vieni con noi\" su etichetta United Artist, che ottiene successo soprattutto in Giappone, dove viene pubblicato con un retro differente dal titolo \"Geloso di me\".\nIl 1976 \u00e8 caratterizzato da un intenso tour negli Stati Uniti e in Sudamerica che vede Lara riprendere la promozione di \"Frammenti\".\nNel 1977, Lara firma con la Ducale per la realizzazione del suo nuovo singolo \"Capirai\", che nel retro presenta il brano \"Fermiamoci un momento\", scritto da Fausto Leali in collaborazione con il marito Pier Quinto Cariaggi.\nNel luglio del 1978 posa senza veli per il mensile Playboy\nDiscografica di se stessa.\nSempre nel 1977, supportata dal marito Pier Quinto Cariaggi, l'artista diventa discografica di s\u00e9 stessa fondando l'etichetta Lasapa (dalle iniziali del suo nome d'arte), casa editrice e discografica.\nSul finire dello stesso anno, incide il 33 giri \"Saffo Music\", interamente cantato in inglese, da cui viene estratto come primo singolo \"Come l'amore/Thank you\" scritto dalla stessa Lara.\nL'album, arrangiato e prodotto da Leon Ware, che appena un anno prima aveva realizzato \"I want you\" di Marvin Gaye, si riveler\u00e0 un lavoro variegato, in cui si distinguono brani come \"So Good\", costruita su un tappeto sonoro leggermente jazzato con un ritmo quasi disco; \"Thank you\", \"I love loving you\", dal sound disco; \"You know that I love you\", in stile gospel, \"Voodoo Lady\", quasi una suite strumentale senza ritornello, \"Give Me All Of You\" a met\u00e0 tra funky e soul.\nL'album viene promosso per tutto il 1978, non solo in Italia ma anche e all'estero, in particolare nei paesi del Sud America e Giappone.\nIl brano \"Come l'amore\", ottiene un grande successo in Venezuela dove, per questo motivo, dar\u00e0 il titolo alla stampa sudamericana dell'LP, mentre in n Giappone, l'album viene stampato su etichetta RCA con il titolo \"Like Love\".\nPer il mercato americano verr\u00e0 distribuito anche il VHS \"Saffo Music Show\", un live di Lara effettuato durante la promozione dell'album.\nNel 1979, sulla scia del boom de \"La febbre del sabato sera\" e della musica disco music che stava spopolando in quel periodo, Lara incide il 45 giri \"I feel so nice\". Sempre nel 1979 viene distribuito anche il promo radiofonico \"Funky man\".\nGli anni '80.\nNel 1981 esce sia in Italia che in Sud America il 45 giri \"Mamma\", rilettura in chiave anni ottanta della famosa canzone di Beniamino Gigli, che nel retro contiene il brano reggae \"Dreaming in Jamaica\". Il brano ottiene successo soprattutto in Argentina, dove viene pubblicato un singolo contenente \"Mamma\" e la versione spagnola di \"Dreaming in Jamaica\". Nello stesso anno esce l'album \"Bravo\", una raccolta di classici riletti in chiave moderna.\nTra le cover presenti nell'album si segnalano oltre alle gi\u00e0 citate \"Mamma\" e \"Dreaming in Jamaica\", \"Lady Rock\" (versione in spagnolo de \"La mia banda suona il rock\" di Ivano Fossati), \"Luna rossa\", \"Hablame de amor Mari\u00f9\" (versione sempre in spagnolo del celebre successo del 1932 \"Parlami d'amore Mari\u00f9\"), e \"El mediterraneo\", versione funky di \"Nel blu dipinto di blu\". Sempre nel 1981 per il mercato estero viene distribuito il 45 giri \"The Woodpecker song/Don't be a baby\".\nNel 1982, sull'onda del successo del progetto \"Bravo\", vede la luce il 33 giri \"Bravo 2\", distribuito sempre dalla Lasapa, una seconda raccolta di alcuni successi del passato ri-arrangiati e reinterpretati, con l'aggiunta dell'inedito \"California US\", una ballata pop composta dalla stessa Lara.\nSi segnala tra gli altri, il brano \"Ohi Maria\", che nel 1995 verr\u00e0 campionata dagli Articolo 31 vincendo a Un disco per l'estate di quell'anno, una versione disco di \"Romagna mia\", una rivisitazione di \"Sempre\" di Gabriella Ferri e \"Golden Wings\", una rivisitazione in chiave pop di Va, pensiero di Giuseppe Verdi.\nSempre nel 1982 incide la canzone \"L'amicizia \u00e8\", che diviene la sigla di coda della manifestazione musicale L'Ambrogino d'oro trasmesso da Rai 2 in diretta da Milano, che vede Lara anche nelle vesti di conduttrice per due stagioni consecutive, nel 1984 e nel 1985.\nNegli anni ottanta, oltre alla musica, Lara svolge attivit\u00e0 di giornalista e designer.\nNel 1983 \u00e8 una delle soubrette che lanciano in Italia il fenomeno dell'aerobica con una serie di videocassette e libri e dischi dedicati., pubblicando l'album \"Aerobic Dance\", che vince il Disco d'Oro e un premio al Festival Internazionale di Tokyo.\nNel 1984 viene distribuito, sempre dalla Lasapa, l'album \"Bala Bala\", un disco prettamente dance dove sono illustrati esercizi di aerobica a ritmo di musica, sul filone del precedente 33 giri.\nNel 1988 Lara conduce i collegamenti dal Casin\u00f2 di Sanremo nell'edizione del Festival di Sanremo di quell'anno. \nProducendosi anche, durante la terza serata, nell'interpretazione di alcuni classici del passato, accompagnata al pianoforte dal maestro Memo Remigi.\nNello stesso anno viene distribuito a tiratura limitata il 45 giri \"Quick... Reaction satisfaction\" con sul retro il pezzo \"Singer man\": entrambi i brani vengono firmati da Lara in collaborazione con Mark Harris, arrangiatore e compositore statunitense che a met\u00e0 degli anni settanta aveva fatto parte dei Napoli Centrale (la band jazz fusion capitanata da James Senese) e aveva collaborato successivamente con artisti quali Al Jarreau e Randy Crawford.\nGli anni '90.\nNel 1992 torna alla musica con \"Lara Super special\", un live con la direzione musicale di Gian Marco Gualandi con orchestra ritmico-sinfonica, che verr\u00e0 trasmesso in televisione in diciotto paesi del mondo. Il programma ha ricevuto il premio speciale della critica televisiva.\nSempre come arrangiatore e pianista, Gualandi partecipa nel '92 alla tourn\u00e9e europea della cantante.\nA tal proposito ecco la recensione di Mario Luzzatto Fegiz del 16 settembre 1992 in seguito al concerto di Lara tenutosi al Teatro Nuovo:\n\"\"Personaggio insolito, Lara Saint Paul: nel suo modo di cantare c' \u00e8 il rigore della grande scuola americana. Timbrica e virtuosismi sono ineccepibili, l'intonazione \u00e8 perfetta, l'accordo con l'orchestra totale. La Saint Paul domina i classici del repertorio internazionale con un mestiere che non \u00e8 inferiore a quello di una Diana Ross. Ma queste sono doti che in Italia spesso una cantante deve farsi perdonare. Cos\u00ec mentre da noi la sua presenza in scena o nel mercato discografico \u00e8 discontinua, all'estero le affidano le situazioni di maggior prestigio (gala, concerti nei casino), dove occorre un personaggio che artisticamente non faccia una grinza. Come ha dimostrato il recital tenuto l'altra sera al Nuovo, sponsorizzato dal Casin\u00f2 di Campione (a beneficio della Somalia), la Saint Paul, accanto al mestiere, ha un'incredibile modestia. Ed \u00e8 proprio questo suo modo di essere a far s\u00ec che fra i suoi ammiratori ci siano Bill Conti, Quincy Jones, Frank Sinatra. Al Nuovo la Saint Paul si \u00e8 destreggiata con abilit\u00e0 fra classici come \"My funny Valentine\", \"The man I love\", \"C'est si bon\", chicche come \"Amore amore amore\" o la spumeggiante versione originale di \"Ol' Mac Donald has a farm\" (in italiano \u00e8 \"Nella vecchia fattoria\"). Per i bis ha eseguito \"Summertime\" e \"Memories\". Successo calorosissimo per Lara e per l'ottima band di Juliano Cavicchi. La Saint Paul terr\u00e0 quattro concerti in Turchia (Istanbul, Ankara e Antalia), al Casino di Cascais in Spagna, due ad Amsterdam, quindi il consueto tour annuale in Giappone e in Corea.\"\"\nNel 1995, realizza un documentario sulla vita artistica di Luciano Pavarotti con la collaborazione del marito, dal titolo \"The Best is Yet to Come\".\nGli anni 2000.\nNel novembre 2002 Lara Saint Paul \u00e8 ospite di Iva Zanicchi all'interno del programma \"Ed io tra di voi\", dove interpreta alcuni brani del repertorio di Frank Sinatra.\nIl 2 maggio 2007 \u00e8 di nuovo ospite in uno spazio che la trasmissione \"Unomattina\" dedica a Frank Sinatra, su Rai 1.\nIl 24 giugno 2008 partecipa a \"La notte della solidariet\u00e0\" al PalaSharp di Milano, un concerto di beneficenza a favore di Wopsec, un'organizzazione internazionale di medici e infermieri volontari con lo scopo di portare soccorso ai bambini poveri del mondo con affezioni chirurgiche, ma privi di assistenza sanitaria e ospedaliera e di svolgere attivit\u00e0 di teaching, ossia di insegnamento specialistico ai medici locali.\nIl 10 ottobre successivo \u00e8 ospite del programma \"I migliori anni\" su Rai 1.\nIl 14 aprile 2013, ospite di Lorella Cuccarini a \"Domenica in\", racconta le difficili condizioni economiche e familiari verificatesi in seguito alla morte del marito, il produttore discografico e impresario teatrale Pier Quinto Cariaggi.\nIl 30 aprile 2014 \u00e8 ospite del programma condotto da Andrea Barbi negli studi di TRC, rete televisiva di Modena.\nIl 1\u00ba dicembre dello stesso anno il Consiglio dei Ministri, su proposta della Presidenza, ha deliberato la concessione a Silvana Areggasc Savorelli (in arte Lara Saint Paul) dell'assegno straordinario vitalizio previsto dalla Legge 440 dell'8 agosto 1985 (\"Legge Bacchelli\").\nMuore la mattina dell'8 maggio 2018, a 73 anni. Era malata da tempo ed era ricoverata nell'hospice di Casalecchio di Reno (Bologna)."}
{"id": "329942", "revid": "7", "url": "https://it.wikipedia.org/wiki?curid=329942", "title": "Trasformismo politico", "text": ""}
{"id": "329943", "revid": "287204", "url": "https://it.wikipedia.org/wiki?curid=329943", "title": "Rendita finanziaria", "text": "Una rendita finanziaria \u00e8 una successione di importi, chiamate rate, da riscuotere (o da pagare) in epoche differenti, chiamate scadenze, ad intervalli di tempo determinati. \nUna rendita S \u00e8 quindi individuata da 3 argomenti:\nformula_1 : rata da riscuotere (o da pagare) alla scadenza formula_2\nformula_2 : scadenza, cio\u00e8 il momento all'interno del k-esimo intervallo in cui viene riscossa (o pagata) la rata formula_1\nformula_5: numero di rate totali\ne si pu\u00f2 indicare con formula_6 dove formula_7\nClassificazione delle rendite.\nUna rendita pu\u00f2 essere classificata in base alle caratteristiche dei suoi argomenti:\nformula_8 : \"numerosit\u00e0 delle rate\"\nformula_9 : \"periodicit\u00e0 e scadenza\"\nformula_11 : \"decorrenza\"\nValore di una rendita.\nIl valore formula_14 di una rendita finanziaria all'istante formula_15 \u00e8 la somma dei \"montanti\" delle rate con scadenze antecedenti a formula_15, dei valori attuali delle rate con scadenze successive a formula_15, ed eventualmente della rata formula_18 con scadenza formula_15 \nNel caso pi\u00f9 generale quindi:\nformula_20\ndove \nformula_21 \u00e8 il Fattore di montante e formula_22 \u00e8 il Fattore di sconto nel regime di capitalizzazione prescelto.\nValore attuale di una rendita.\nIl valore attuale di una rendita \u00e8 il valore formula_23 calcolato al tempo formula_24 ed equivale alla somma dei valori attuali delle singole rate della rendita nel regime di capitalizzazione prescelto.\nRegime di capitalizzazione composta.\nNel caso di una rendita periodica posticipata immediata di n rate costanti, nel regime di sconto composto in cui il tasso di interesse, per un periodo formula_25, \u00e8 formula_26, il fattore di sconto per un periodo p \u00e8\nformula_27\nquindi\nformula_28\nessendo la rendita posticipata immediata e a rata costante: formula_29 e formula_30\nformula_31\nosservando che\nformula_32 \u00e8 una serie geometrica di ragione formula_33\ne sapendo che per una serie geometrica\nformula_34\nSi consideri infatti una rendita periodica posticipata di \"n\" rate unitarie, quindi con formula_35; il suo valore attuale si indica con formula_36 (da leggersi come \"a posticipato, figurato n, al tasso i\"). \nIn simboli:\nformula_37\nquindi il valore attuale formula_38 di una generica rendita di \"n\" rate formula_39 \"costanti\" e \"posticipate\" si pu\u00f2 scrivere\nformula_40\nSi consideri ora il caso di una rendita, sempre periodica e unitaria, ma questa volta con \"n\" pagamenti periodali anticipati; il suo valore attuale si indica con formula_41 (da leggersi come \"a anticipato, figurato n, al tasso i\"). \nIn simboli:\nformula_42\nquindi il valore attuale formula_38 della generica rendita di \"n\" rate formula_44 \"costanti\" e \"anticipate\" si pu\u00f2 scrivere\nformula_45\nFormule ed esempi.\nValore attuale di una rendita posticipata a rate costanti al tasso i per n anni:\nAd esempio calcolare il valore attuale di una rendita posticipata di 900 euro annue, che dura 17 anni, al tasso 7,15%. Utilizzando il software wxMaxima si ha:\ni:0.0715;\nn:17;\nR:900;\nV(t_0) =R*(1-(1+i)^-n)/i;\n(i) 0.0715\n(n) 17\n(R) 900\nV(t_0)=8696.338623521242\nRata costante di una rendita posticipata per n anni al tasso i con valore attuale V(t_0):\nNumero di rate di una rendita posticipata al tasso i con rata R e valore attuale V(t_0):\nTasso di interesse di una rendita posticipata con rata R e valore attuale V(t_0) per n anni:\nAd esempio il valore attuale, calcolato un anno prima della scadenza della prima rata, di una rendita costituita da 9 rate, ciascuna di 300, \u00e8 di 1929,868. Determinare quale tasso \u00e8 stato usato per il calcolo del valore attuale. Utilizzando il software wxMaxima si ottiene un tasso del 7,3% :\nV:1929.868;\nn:9;\nR:300;\nto_poly_solve([V =R*(1-(1+r)^-n)/r], [r]);\n%union([r=0.07300001206811242],[r=-0.7835774717891064*%i-0.9178453579311091],[r=-0.6467956796649063*%i-1.411920484012052],[r=-0.5890569779386072*%i-0.4132408829284167],[r=-0.2486807974679337*%i-1.715767757965928],[r=0.2486807974679337*%i-1.715767757965928],[r=0.5890569779386072*%i-0.4132408829284167],[r=0.6467956796649063*%i-1.411920484012052],[r=0.7835774717891064*%i-0.9178453579311091])\nValore attuale di una rendita anticipata a rate costanti:\nAd esempio calcolare il valore attuale di una rendita annua, che ha 10 rate anticipate ciascuna di 1680 al 7% . Utilizzando il software wxMaxima si ha :\ni:0.07;\nn:10;\nR:1680;\nV(t_0) =R*(1+i)*(1-(1+i)^-n)/i;\n(i) 0.07\n(n) 10\n(R) 1680\nV(t_0)=12625.59017798044\nRata costante di una rendita anticipata per n anni al tasso i con valore attuale V(t_0):\nNumero di rate di una rendita anticipata al tasso i con rata R e valore attuale V(t_0):\nMontante di una rendita.\nIl montante di una rendita \u00e8 il valore formula_52 calcolato al tempo formula_53 ed equivale alla somma dei montanti delle singole rate calcolati al termine della rendita nel regime di capitalizzazione prescelto.\nRegime di capitalizzazione composta.\nNel caso del montante di una rendita periodica anticipata immediata di n rate, nel regime a interesse composto in cui il tasso di interesse, per un periodo formula_25, \u00e8 formula_26, il fattore di montante \u00e8\nformula_56\nquindi\nformula_57\nessendo la rendita anticipata immediata e a rata costante l'ultima rata viene pagata all'istante formula_58, quindi formula_59, e formula_60\nformula_61\nosservando che\nformula_62 \u00e8 una serie geometrica di ragione formula_63\ne sapendo che per una serie geometrica\nformula_64\nSi consideri infatti una rendita periodica anticipata di formula_65 rate unitarie, quindi con formula_35; il suo montante si indica con formula_67 (da leggersi come \"s anticipato, figurato n, al tasso i\"). \nIn simboli:\nformula_68\nquindi il montante formula_69 di una generica rendita di formula_65 rate formula_44 \"costanti\" e \"anticipate\" si pu\u00f2 scrivere\nformula_72\nSi consideri ora il caso di una rendita, sempre periodica e unitaria, ma questa volta con formula_65 pagamenti periodali posticipati; il suo montante si indica con formula_74 (da leggersi come \"s posticipato, figurato n, al tasso i\"). \nIn simboli:\nformula_75\nquindi il montante formula_52 della generica rendita di formula_65 rate formula_44 \"costanti\" e \"posticipate\" si pu\u00f2 scrivere\nformula_79\nFormule ed esempi.\nMontante di una rendita posticipata a rate costanti al tasso i per n anni:\nAd esempio calcolare il montante di una rendita posticipata di 225 euro annue, che dura 12 anni, al tasso 5,15% . Utilizzando il software wxMaxima si ha :\ni:0.0515;\nn:12;\nR:225;\nV(t_n) =R*((1+i)^n-1)/i;\n(i) 0.0515\n(n) 12\n(R) 225\nV(t_n)=3612.606469918203\nRata costante di una rendita posticipata per n anni al tasso i con montante V(t_n):\nNumero di rate di una rendita posticipata al tasso i con rata R e montante V(t_n):\nTasso di interesse di una rendita posticipata con rata R e montante V(t_n) per n anni:\nAd esempio il montante, calcolato un anno prima della scadenza della prima rata, di una rendita costituita da 12 rate, ciascuna di 225 euro, \u00e8 di 3612,606. Determinare quale tasso \u00e8 stato usato per il calcolo del montante. Utilizzando il software wxMaxima si ottiene un tasso del 5,15% ::\nV:3612.606;\nn:12;\nR:225;\nto_poly_solve([V =R*((1+r)^n-1)/r], [r]);\n%union([r=0.05149997702944824],[r=-1.296632309996783*%i-1.253146252056517],[r=-1.205001868082515*%i-0.5451415647133405],[r=-0.9856479822954306*%i-1.908202369486541],[r=-0.7441198833435381*%i-0.0208893551040657],[r=-0.3668230430389623*%i-2.298370447418818],[r=0.3668230430389623*%i-2.298370447418818],[r=0.7441198833435381*%i-0.0208893551040657],[r=0.9856479822954306*%i-1.908202369486541],[r=1.205001868082515*%i-0.5451415647133405],[r=1.296632309996783*%i-1.253146252056517])\nMontante di una rendita anticipata a rate costanti:\nAd esempio calcolare il montante di una rendita annua, che ha 13 rate anticipate ciascuna di 340 euro al 6% . Utilizzando il software wxMaxima si ha :\ni:0.06;\nn:13;\nR:340;\nV(t_n) =R*(1+i)*((1+i)^n-1)/i;\n(i) 0.06\n(n) 13\n(R) 340\n(%o12) V(t_n)=6805.12241594175\nRata costante di una rendita anticipata per n anni al tasso i con montante V(t_n):\nValore attuale di una rendita con rate variabili.\nNelle sezioni precedenti si \u00e8 visto che se i pagamenti sono periodici (annui, semestrali, ecc.) e le rate costanti \u00e8 possibile ricavare formule in forma chiusa per il valore attuale e il montante di una rendita. Tuttavia, nella realt\u00e0, le rate possono variare. Se le rate sono variabili ma si ha periodicit\u00e0 delle scadenze e se le rate variano in modo \"regolare\", si possono ancora ricavare delle formule chiuse. Qui di seguito vengono proposti alcuni casi notevoli, nell'ipotesi di pagamenti annui posticipati. \nValore attuale di una rendita con rate variabili in progressione aritmetica.\nUna rendita annua posticipata a rate variabili, con rate in progressione aritmetica \ndi ragione formula_85 e prima rata formula_86 (con la condizione che\nformula_87), \nha valore attuale\nformula_88\ndove formula_89.\nAllora si ha:\nformula_90\nLa sommatoria tra parentesi del primo addendo \u00e8 il valore attuale di una rendita\nannua unitaria posticipata che gi\u00e0 conosciamo. Sviluppiamo la sommatoria tra parentesi\ndel secondo addendo. Scriviamo:\nformula_91\nformula_92\nConsideriamo la differenza tra la seconda e la prima identit\u00e0:\nformula_93\nformula_94\nQuindi il valore attuale \u00e8:\nformula_95\nNel caso la rendita fosse perpetua, passando al limite si ha:\nformula_96\nValore attuale di una rendita con rate variabili in progressione geometrica.\nUna rendita annua posticipata di rata formula_97, \nvariabile in progressione geometrica di ragione formula_98, ha\nvalore attuale:\nformula_99\nOsserviamo che, se formula_100, allora:\nformula_101\nSe invece formula_102, allora - raccogliendo \nformula_103 a fattor comune - si ha:\nformula_104\nIn parentesi riconosciamo la somma di formula_105 \ntermini in progressione geometrica di ragione formula_106,\ne quindi:\nformula_107\nNel caso la rendita fosse perpetua, passando al limite si ha:\nformula_108\ndove formula_109"}
{"id": "329946", "revid": "104485", "url": "https://it.wikipedia.org/wiki?curid=329946", "title": "ZZ Top", "text": "Gli ZZ Top (pronuncia: ) sono un gruppo rock statunitense formatosi nel 1969 a Houston, in Texas.\nLa band si \u00e8 distinta per aver sempre mantenuto il terzetto originale composto dal cantante e chitarrista Billy Gibbons, il bassista Dusty Hill e il batterista Frank Beard. Inizialmente influenzati dalle radici blues e country texane, a partire dagli anni ottanta il trio ha incorporato all'interno della propria musica l'utilizzo dei sintetizzatori. A quel periodo risale il loro album di maggior successo commerciale, \"Eliminator\" (1983).\nCon 50 milioni di album venduti (di cui 25 milioni negli Stati Uniti), 8 successi nella Top 40 delle classifiche statunitensi, 6 prime posizioni nella Mainstream Rock Songs e 3 MTV Video Music Awards conquistati, sono tuttora in attivit\u00e0 e continuano a pubblicare nuovi album e ad esibirsi in tour. Gli ZZ Top, il 15 marzo 2004, sono stati inseriti nel Rock and Roll Hall of Fame.\nStoria.\nI membri degli ZZ Top (Billy F. Gibbons, voce e chitarra; Dusty Hill, basso e voce; Frank Beard, batteria), prima di unirsi nel 1969, avevano suonato in numerose band texane (Moving Sidewalks, The Cellar Dwellers, The Hustlers, The Warlocks and American Blues).\nNel 1969 per le strade di Houston, il giovane Billy Gibbons decise di fondere musica psichedelica, blues e rock in un sound unico quanto originale che dopo aver faticosamente trovato una sua precisa identit\u00e0 diviene il marchio di fabbrica del gruppo.\nBilly Gibbons cambi\u00f2 i due componenti iniziali Lanier Grey e Dan Mitchell, puntando tutto su due musicisti di un'altra band Texana gi\u00e0 famosa nell'underground di Dallas: gli American Blues, nelle persone di Frank Beard e Dusty Hill.\nL'inizio della carriera avvenne in sordina. Gibbons e compagnia faticarono ad uscire dai confini del natio Texas, con i loro primi due album \"ZZ Top's First Album\" e \"Rio Grande Mud\" e la critica fu severa.\nGli anni '70.\nLa band suon\u00f2 in tour per svariati anni, prima di raggiungere il primo successo agli inizi dei '70, con il suo terzo album, \"Tres Hombres\" (1973). Quest'album contiene il celebre brano \"La Grange\", citazione della casa di tolleranza che fa da ispirazione al musical \"The Best Little Whorehouse in Texas\".\nLa band continu\u00f2 a suonare in tour, registrare e produrre album sino al 1976 con l'album \"Tejas\". Dal 1977 al 1978 si presero una pausa, Il loro manager storico, nonch\u00e9 produttore e curatore dell'immagine, Bill Ham utilizz\u00f2 questo periodo per convincere la band a trovare il tempo per prendersi cura di tutta la loro passata produzione, che sarebbe stata distribuita dalla loro nuova etichetta, la Warner Brothers. Si riunirono due anni e mezzo pi\u00f9 tardi per iniziare a registrare con questa nuova casa discografica. All'insaputa l'uno dell'altro, sia Hill sia Gibbons si erano fatti crescere la barba, che ben presto divenne parte dell'immagine della band.\nGli anni '80.\nRaggiunsero una nuova vetta di popolarit\u00e0 con l'album \"Eliminator\" (1983), salito agli onori della cronaca grazie anche ai memorabili video musicali realizzati per le canzoni: \"Gimme All Your Lovin\"', \"Legs\" e \"Sharp Dressed Man\" in ognuno dei quali compariva una scintillante coup\u00e9 rosso fiammante chiamata \"The Eliminator\" e un trio di bellissime donne dall'aria misteriosa, che a dispetto del loro aspetto giravano per il mondo aiutando le persone. L'album era inoltre caratterizzato da un peculiare suono di sintetizzatore, una rarit\u00e0 nel panorama blues rock, che aggiunse un certo tocco di moderna new wave ai pezzi, aiutando l'album a divenire un successo. \"Eliminator\" rimane a tutt'oggi uno dei loro pi\u00f9 grandi successi.\nIl loro album successivo, \"Afterburner\" (1985), in gran parte ripropose lo stesso mix di sintetizzatori, sequencer e blues rock. Alcuni critici espressero perplessit\u00e0 per questo approccio, ed infatti nell'album successivo l'apporto della musica elettronica si fece ancora meno evidente. Negli album pi\u00f9 recenti, occasionalmente, qualche canzone ripropone quegli elementi e quelle strumentazioni, una sorta di accenno alle loro produzioni passate.\n1990-2010.\nNel 1990 tutti e tre i componenti del gruppo partecipano come attori nel film \"Ritorno al futuro - Parte III\" nei panni del complesso country che suona alla festa del paese nel 1885. Inoltre la loro canzone \"Doubleback\" fa parte della del film. Viene inoltre inserita quello stesso anno nel nuovo album \"Recycler\", il quale, grazie a tre singoli che raggiungono il primo posto nella Mainstream Rock Songs, eguaglia il record fino ad allora detenuto da Tom Petty con \"Full Moon Fever\" del maggior numero di brani da uno stesso album a finire in cima alla suddetta classifica (il record verr\u00e0 in seguito superato dai Black Crowes con quattro brani estratti da \"The Southern Harmony and Musical Companion\").\nNel 1994, gli ZZ Top firmarono con la RCA un contratto per cinque album. Molti fan (o, come loro amano definirsi, \"fanzz\") ritengono che le registrazioni di questo periodo siano state artisticamente valide come quelle del primo periodo London e Warner Brothers, ma hanno espresso il loro disappunto per la gestione della promozione di questi album da parte della RCA.\nNel luglio del 2000, mentre erano in tour in Europa, a Hill fu diagnosticata l'epatite C, motivo per cui la band fu costretta a cancellare numerose date del tour.\nNel 2003 esce \"Mescalero\" ed una collezione completa delle registrazioni degli anni in cui il gruppo era sotto contratto con la London e la Warner Bros., intitolata \"Chrome, Smoke &amp; BBQ\". Durante gli ultimi anni la band non ha mai fermato la propria attivit\u00e0 live e a luglio 2008 \u00e8 stato annunciato un contratto discografico con la American Recordings.\nIl 20 luglio 2009 partecipano come General manager speciali al WWE Monday Night Raw.\n2012-2021.\nIl nuovo album \u00e8 stato pubblicato il 10 settembre 2012 ed intitolato \"La Futura\". Il disco, prodotto da Rick Rubin, \u00e8 stato anticipato dal singolo \"I Gotsa Get Paid\", che ha debuttato in una campagna pubblicitaria di Jeremiah Weed e come parte della colonna sonora del film \"Battleship\". Inoltre le prime quattro canzoni del nuovo album, sono uscite il 5 giugno 2012 con un EP intitolato \"Texicali\".\nIl 28 luglio 2021 \u00e8 morto nel sonno nella sua casa di Houston in Texas, Dusty Hill, il bassista del gruppo.\nIl look e il nome della band.\nOltre che per la loro musica sono anche ricordati per le lunghe barbe e i copricapi. Per trovare una copertina in cui Billy Gibbons compare a capo scoperto dobbiamo risalire all'album Flash dei Moving Sidewalks (vecchia band dove aveva militato prima di crearne una nuova assieme a Frank e Dusty).\nNel 1984, la nota compagnia di rasoi Gillette, offr\u00ec a Gibbons e Hill un milione di dollari per rasare la loro barba per una pubblicit\u00e0, ma l'offerta fu rifiutata. \nL'unico membro della band a non portare regolarmente una lunga barba \u00e8 il batterista Frank Beard (il cui cognome, in inglese, paradossalmente vuol dire proprio barba).\nL'origine del nome della band non \u00e8 stata resa ufficiale per molti anni. Alcuni dicevano che deriva da due marche di cartine per rollare sigarette, \"Zig-Zag\" e \"Top\"; altri che non era altro che un tributo al noto bluesman Z.Z. Hill, altri ancora che si intendesse facilitare la ricerca degli album della band negli scaffali dei negozi, sempre all'ultima posizione a causa della doppia zeta. La vera origine, a detta di Gibbons e trascritta anche nel suo libro (\"Rock + Roll Gearhead\"), \u00e8 che si tratta di un tributo al maestro di blues B.B. King. Lo hanno voluto chiamare Z.Z. King invece di B.B. King. poi decisero di sostituire \"King\" con \"Top\", creando il nome \"ZZ Top\"."}
{"id": "329947", "revid": "1772671", "url": "https://it.wikipedia.org/wiki?curid=329947", "title": "Tony", "text": ""}
{"id": "329950", "revid": "1632387", "url": "https://it.wikipedia.org/wiki?curid=329950", "title": "Ermenegildo", "text": "Origine e diffusione.\nContinua l'antico nome germanico \"Erminigild\" o \"Hermingild\" di tradizione visigotica, composto da due elementi: il primo \u00e8 \"ermen\", un epiteto del dio del cielo germanico Tiwaz, che significa \"grande\", \"potente\", \"completo\", \"universale\" (presente anche nei nomi Arminio, Ermengarda, Ermentrude ed Ermelinda); il secondo \u00e8 \"gild\", che vuol dire \"che vale\", \"che ha consistenza\" o \"restituire\", ma anche \"valoroso\", \"valente\". Alcune fonti propongono, come senso complessivo del nome, \"completo sacrificio\" o \"sacrificio divino\", tuttavia questa interpretazione presente diverse difficolt\u00e0, ed \u00e8 invece pi\u00f9 probabile che sia \"valoroso e potente\".\nIl nome venne portato da Ermenegildo, principe dei Visigoti, fatto uccidere dal suo stesso padre Leovigildo per aver rifiutato l'arianesimo, e venerato quindi come santo e martire dalle Chiese cristiane. Il suo culto, seppure scarso, pu\u00f2 aver contribuito alla diffusione del nome in Italia, dove \u00e8 attestato con maggior frequenza al Nord e minore al Sud (nonch\u00e9 spesso abbreviato in \"Gildo\" per via del suono pesante e austero).\nOnomastico.\nL'onomastico si festeggia il 13 aprile in onore di sant'Ermenegildo, erede al trono dei Visigoti. Con questo nome si ricordano anche, alle date seguenti:"}
{"id": "329952", "revid": "767487", "url": "https://it.wikipedia.org/wiki?curid=329952", "title": "Stuart Hamm", "text": "Ha suonato con Steve Vai, Frank Gambale e con Joe Satriani. Fu proprio grazie a Satriani che il talento di Hamm emerse dai locali di San Francisco. Ancora oggi prosegue la collaborazione col chitarrista italo-americano, sia in studio di registrazione che dal vivo. Attualmente \u00e8 il leader di una band rock-fusion.\nStile e tecnica.\nMusicista molto versatile \u00e8 in grado di passare da ritmiche molto semplici ed essenziali (come ad esempio in gran parte dei brani di Satriani) a dimostrazioni di estremo virtuosismo. In particolare Stuart Hamm \u00e8 conosciuto per le sue avanzate tecniche di slap e tapping, che, spesso combinate assieme, gli consentono di creare brani in cui il basso svolge la funzione sia di accompagnamento che di strumento melodico.\nMentre la maggior parte dei bassisti esegue lo slap su una o due corde per volta (spesso utilizzando il salto di ottava), Stuart Hamm \u00e8 solito ricorrere a veloci passaggi suonati su tre o quattro corde: utilizzando particolari combinazioni di \"thumb\" (note percosse con pollice) e \"pull\" (l'indice o il medio tirano la corda per poi farla rimbalzare sul manico), il bassista riesce ad eseguire fraseggi simili a ci\u00f2 che i chitarristi ottengono tramite la tecnica dello sweep-picking. Un esempio di questa tecnica \u00e8 ascoltabile nel brano \"Count Zero\", il cui riff principale \u00e8 composto da sei note suonate in slap: utilizzando \"thumb\" ribattuti o suonati sulla stessa corda su cui \u00e8 appena stato eseguito un \"pull\", il bassista riesce a muoversi molto velocemente in un range di un'ottava e mezza (18 semitoni) utilizzando tutte e quattro le corde del basso.\nUn'altra tecnica che caratterizza Stuart Hamm \u00e8 la capacit\u00e0 di eseguire il tapping utilizzando tutte e quattro le dita della mano destra: Hamm \u00e8, infatti, uno dei pochi bassisti ad utilizzare anche il mignolo. Questa tecnica gli permette di eseguire particolari arpeggi, come nel brano \"Moonlight Sonata\", in cui l'uso del mignolo permette di suonare note che risulterebbero difficilmente raggiungibili dalle altre dita. \nNel brano \"Flow my tears\" si pu\u00f2 sentire Stuart Hamm che dopo aver eseguito il tapping su una nota, utilizza la tecnica dello \"slide\", rendendo la mano destra indipendente da quella sinistra, che si occupa dell'accompagnamento.\nDurante i concerti con Joe Satriani, il virtuosismo di Stuart Hamm viene in gran parte tenuto a freno, a causa delle ritmiche relativamente semplici ed essenziali del chitarrista; si pu\u00f2 anche notare come il bassista mantenga per buona parte dello show un atteggiamento molto posato e tranquillo, tipico di gran parte dei sessionman. Tuttavia, ad un certo punto della serata, ad Hamm vengono concessi alcuni minuti in cui esibirsi da solo, durante i quali il bassista d\u00e0 sfoggio di tutta la sua tecnica, spesso contornata da una buona dose di ironia. Durante tali assoli vengono eseguiti fraseggi estratti dai suoi dischi da solista; quelli a cui vengono dati maggior risalto sono la sua interpretazione della \"Sonata al chiaro di luna\" di Beethoven e \"Country Song\", che viene suonata ad una velocit\u00e0 estremamente pi\u00f9 grande rispetto al disco.\nAl termine dei suoi assoli, parte una specie di gioco col pubblico, che urla il nome di \"Stu\" (diminutivo di Stuart) mantenendo una tonalit\u00e0 molto bassa: l'effetto risultante \u00e8 molto simile a quello di una folla che urla \"buuuu\" per criticare un artista. Chi non \u00e8 a conoscenza di questo scherzo, \u00e8 portato a credere che al termine dei suoi assoli il pubblico stia fischiando Stuart Hamm, mentre invece si tratta di un curioso modo per acclamarlo. Lo stesso Steve Vai, una volta, prese il microfono in mano e url\u00f2 anch'egli \"Stuuuuuu!\". Durante il suo \"Live in San Francisco\", Joe Satriani afferm\u00f2 \"\"They \"Stu\" him because they love him\"\" (cio\u00e8 che la folla gli gridava \"Stu\" poich\u00e9 lo amava).\nL'azienda produttrice di chitarre Fender ha creato un basso elettrico realizzato e pubblicizzato da Hamm, chiamato \"Urge\" nelle versioni I e II.\nAnche la Washburn ha creato un basso elettrico e un basso acustico realizzati e pubblicizzati da Hamm, chiamati rispettivamente SH B3 e AB 40SH Stu Hamm, i pick-up del primo vengono prodotti dall'azienda EMG proprio per Stuart."}
{"id": "329953", "revid": "1610933", "url": "https://it.wikipedia.org/wiki?curid=329953", "title": "Ozelot", "text": ""}
{"id": "329955", "revid": "287204", "url": "https://it.wikipedia.org/wiki?curid=329955", "title": "Gerd Muller", "text": ""}
{"id": "329957", "revid": "4711", "url": "https://it.wikipedia.org/wiki?curid=329957", "title": "Anti-semita", "text": ""}
{"id": "329984", "revid": "1543377", "url": "https://it.wikipedia.org/wiki?curid=329984", "title": "Crusoe", "text": "Crusoe \u00e8 una famiglia di microprocessori x86-compatibili sviluppati dalla Transmeta. Il microprocessore utilizza un livello software chiamato Code Morphing Software (CMS) per tradurre le istruzioni x86 in istruzioni VLIW che vengono inviate all'unit\u00e0 interne del processore che le elaboreranno. CMS \u00e8 l'unica applicazione scritta nativamente con istruzioni VLIW.\nIn teoria sarebbe possibile modificare il codice del CMS per permettere al processore di interpretare \"nativamente\" altri set di istruzioni come le istruzioni PowerPC o SPARC anche se probabilmente il processore internamente \u00e8 stato ottimizzato per il set di istruzioni x86 e quindi l'interpretazione di un altro set di istruzioni non sarebbe efficiente come lo \u00e8 l'interpretazione del codice x86.\nL'aggiunta dello strato software permette di modificare internamente il processore anche in modo drastico senza perdere compatibilit\u00e0 con il passato, infatti baster\u00e0 adattare lo strato CMS per mantenere la compatibilit\u00e0 x86. Difatti mentre Crusoe \u00e8 un processore VLIW a 128 bit, Efficeon il suo successore \u00e8 un processore VLIW a 256 bit.\nCrusoe implementa nel software quello che gli altri processori implementano in hardware (riordino delle istruzioni, ecc) potendo mantenere una semplicit\u00e0 di progetto, un ridotto numero di transistor e quindi un basso consumo energetico rispetto a processori x86 tradizionali funzionanti a frequenze analoghe.\nVi sono pareri discordi sulle reali prestazioni dei processori Crusoe rispetto agli usuali processori x86. La riduzione di prestazioni dovuta allo strato software di traduzione ha un ridotto peso durante l'esecuzione di programmi che accedono sempre alle stesse zone di codice dato che una volta che il codice \u00e8 stato tradotto in istruzioni VLIW queste viene mantenuto in cache in modo da non dover essere ritradotto. Le applicazioni per l'ufficio sono applicazioni che ricadono generalmente in questa categoria.\nInvece, software che continua ad utilizzare nuovi blocchi di codice rende inefficace la cache e quindi fa sentire tutto il peso della traduzione del codice. I Benchmark per computer usualmente indicano i processori Crusoe come meno prestanti degli analoghi Intel o AMD, sebbene molti utilizzatori ritengano i processori adeguati per gli usi comuni soprattutto se vengono integrati in dispositivi a basso consumo come i subnotebook.\nIl nome del processore \u00e8 stato tratto dal romanzo Robinson Crusoe."}
{"id": "329985", "revid": "41986", "url": "https://it.wikipedia.org/wiki?curid=329985", "title": "Combe-Capelle", "text": ""}
{"id": "329995", "revid": "1226", "url": "https://it.wikipedia.org/wiki?curid=329995", "title": "Repubblica Serenissima Veneta", "text": ""}
{"id": "330001", "revid": "135224", "url": "https://it.wikipedia.org/wiki?curid=330001", "title": "Efficeon", "text": "Efficeon \u00e8 una famiglia di microprocessori VLIW a 256 bit prodotta dalla Transmeta. Il microprocessore utilizza lo strato software Code Morphing Software (CMS) come il precedente Crusoe, per tradurre le istruzioni x86 in istruzioni VLIW. Efficeon \u00e8 stato sviluppato per realizzare un microprocessore ad elevate prestazioni ma dal consumo energetico molto ridotto.\nEfficeon implementa molto soluzioni tecnologiche Introdotte da Intel nel Pentium 4, sebbene come l'Opteron dell'AMD al suo interno includa un controller della memoria, un bus HyperTransport, la gestione dell'NX bit e le estensioni AMD64.\nLe prestazioni del microprocessore dovrebbero essere inferiori a quelle di un Pentium M di pari frequenza sebbene non vi sia molta documentazione in proposito e la presenza del CMS rende le prestazioni del microprocessore molto dipendenti dal tipo di programma in esecuzione.\nEfficeon \u00e8 disponibile in due package formati da 783 e 592 piedini. Il processore ha consumi ridotti (5 Watt a 1\u00a0GHz e 13 Watt a 1.3\u00a0GHz) e quindi pu\u00f2 essere raffreddato con un dissipatore passivo tipo quelli utilizzati sui processori della classe 80386.\nInternamente Efficeon \u00e8 dotato di due unit\u00e0 ALU, due unit\u00e0 load/add/store, 2 unit\u00e0 di esecuzione, 2 unit\u00e0 in virgola mobile/MMX/SSE/SSE2, una unit\u00e0 di predizione dei salti, una unit\u00e0 alias e una unit\u00e0 di controllo.\nIl processore VLIW esegue una istruzione a 256 bit per ciclo di clock. Ogni istruzione a 256 bit raccoglie le istruzioni da eseguire chiamate atomi. Ogni istruzione pu\u00f2 contenere fino a 8 atomi da 32 bit.\nIl microprocessore ha 128 KB + 64 KB di cache di primo livello e 1 MB o 0.5 MB di cache di secondo livello. In aggiunta ha una cache che mantiene porzioni di codice x86 tradotto in istruzioni VLIW che vengono utilizzate di frequente."}
{"id": "330005", "revid": "2149966", "url": "https://it.wikipedia.org/wiki?curid=330005", "title": "La compagnia della forca", "text": "La Compagnia della forca \u00e8 una serie umoristica a fumetti con ambientazione medievale scritta e disegnata da Magnus (Roberto Raviola) con la collaborazione di Giovanni Romanini.\nStoria editoriale.\nL\u2019idea per la serie nacque durante una conversazione fra Magnus e Romanini mentre i due erano in treno per una delle trasferte che periodicamente compivano fra Milano e Bologna alla fine del 1975 quando collaboravano stabilmente con la Edifumetto di Renzo Barbieri. Il tema del nuovo fumetto traeva ispirazione dal genere medievale che andava di moda al cinema e in televisione in quel periodo grazie a film come \"Brancaleone\" e ad alcuni sceneggiati televisivi trasmessi dalla Rai. L'editore concesse a Magnus ampia libert\u00e0 creativa e decise di pubblicare un fumetto umoristico nella speranza di raggiungere parte dei lettori di \"Alan Ford\", serie creata da Magnus stesso con Max Bunker, e che era uno dei maggiori successi del periodo. Decise quindi di realizzare una collana di ventiquattro episodi da centoventi pagine ciascuno nello stesso formato di \"Alan Ford\" pubblicato dalla Editoriale Corno. Le trame vennero abbozzate da Magnus gi\u00e0 nella primavera del 1976 e la sceneggiatura dei primi sette episodi furono completate entro la fine dello stesso anno, mentre le tavole furono finite entro il giugno del 1977, con Magnus che abbozzava i disegni rifiniti e inchiostrati poi da Romanini. La storia \u00e8 ambientata in un medioevo fantastico, inizialmente senza puntuali riferimenti storici, anche se nelle storie successive Magnus prese ispirazione dei suoi viaggi nei Balcani ambientando le vicende in un'epoca e in luoghi storicamente e geograficamente ben delineati. Per i personaggi Magnus si ispir\u00f2 graficamente alla cerchia degli amici degli autori. Crumb, ad esempio, era ispirato a Magnus stesso e Bertrando a Romanini, mentre Euriante alla moglie di quest\u2019ultimo e Lattemiele a Carlo Conti, responsabile amministrativo della Edifumetto. Occhidolci fu ispirato dal disegnatore Marco Buldrini e il consigliere Nar-Mun all'editore Barbieri.\nLa serie si compone di 18 volumi pubblicati dall'aprile del 1977 al settembre dell'anno successivo per l'etichetta Edizioni GEIS. La pubblicazione mensile fu interrotta e solo nel luglio del 1979 fu pubblicato un volume conclusivo, doppio, edito dalla Edifumetto. La serie venne cos\u00ec chiusa anticipatamente rispetto ai 24 volumi inizialmente programmati e gli ultimi sei albi programmati vengono condensati nel numero finale che richiese a Magnus sei mesi di lavoro per terminare e completare la storia. \nLa serie \u00e8 stata ristampata pi\u00f9 volte. Una prima volta nel 1988 in 10 volumi da Alessandro Distribuzioni, poi dalla Granata Press tra il 1992 e 1996 in 20 volumi. Infine nel 2005 in una nuova edizione di 10 volumi dalla Panini Comics. Rizzoli Lizard ha poi pubblicato le storie in due volumi cartonati usciti nel 2015 e nel 2016 all'interno di una iniziativa dedicata al lavoro di Magnus.\nTrama e personaggi.\nProtagonista della serie \u00e8 una compagnia di ventura composta da personaggi di varia estrazione e intenti, che affrontano nemici in una sequenza di avventure corali senza protagonista fisso; a seguito dello scioglimento della compagnia, verranno narrate anche le vicende dei singoli personaggi in giro per il mondo.\nA capo della compagnia sta sir Percy di Montblanc, un giovane e imbranato cavaliere della casata dei Montblanc il quale raramente esce vincitore nei vari scontri con gli avversari; spesso finisce in prigione o schiavizzato su qualche galea per poi tornare libero e riunirsi agli altri membri della compagnia per lo scontro finale con le forze del male. Gli altri componenti del gruppo sono:\nA questo gruppo di mercenari si uniscono spesso anche il Dottor Nadir, uno studioso di scienze orientali, con il suo amico Re Rospo (un rospo), e Lattemiele, un furbo contabile. La compagnia \u00e8 avversata dall'Oscuro Signore e dai suoi servi, in particolare Crocca, un avvoltoio che fa da voce narrante oltre che protagonista. Compaiono inoltre saggi, monaci corrotti, geni, draghi, sultani, nani, giganti, personaggi storici e di fantasia. Fanno da ricorrente siparietto i battibecchi tra un finto rappresentante dell'imperatore e il suo servo Rosencranz."}
{"id": "330006", "revid": "224230", "url": "https://it.wikipedia.org/wiki?curid=330006", "title": "Wilhelm Marx", "text": "Biografia.\nEra figlio di Johann Marx (1822-1882), preside di una scuola cattolica, e di Gertrude Marx (1826-1909). La sorella Barbara, fu rettrice del collegio ursulino della sua citt\u00e0. \nDalla moglie, Johanna Verkoyen (1871\u20131946) ebbe quattro figli (tre maschi e una femmina).\nEntrato nella magistratura, vi raggiunse nel 1921 la carica di presidente di sezione al tribunale supremo di Prussia.\nAder\u00ec fin da giovane al Centro cattolico, fu deputato alla Camera dei rappresentanti prussiana (1899-1918), al Reichstag (1910-1933) all'Assemblea Nazionale della Repubblica di Weimar (1919-1920).\nPresidente del Centro e del suo gruppo parlamentare al Reichstag dal 1920 al 1928, fu cancelliere del Reich dal 30 novembre 1923 al 15 dicembre 1924 e dal 16 maggio 1926 al 12 giugno 1928. Nel 1925 fu candidato alle elezioni per la presidenza del Reich."}
{"id": "330007", "revid": "1318658", "url": "https://it.wikipedia.org/wiki?curid=330007", "title": "Parco G\u00fcell", "text": "Il Parco G\u00fcell (in catalano Parc G\u00fcell e Park G\u00fcell nella sua denominazione originale) \u00e8 un parco pubblico di 17,18 ettari con giardini ed elementi architettonici situato nella parte superiore della citt\u00e0 di Barcellona, sul versante meridionale del Monte Carmelo. Ideato come complesso urbanistico, fu progettato dall'architetto Antoni Gaud\u00ed, massimo esponente del modernismo catalano, a carico dell'impresario Eusebi G\u00fcell e inaugurato come parco pubblico nel 1926.\nStoria.\nIl parco deve il suo nome a Eusebi G\u00fcell, ricco impresario catalano membro di un'influente famiglia borghese della citt\u00e0 di Barcellona. Uomo dal grande spessore culturale, versato nella letteratura, nelle arti, nelle lingue e nelle scienze, G\u00fcell intratteneva un fecondo rapporto professionale e di amicizia con l'architetto catalano Antoni Gaud\u00ed, conosciuto nel 1878, al quale fece progettare il palazzo G\u00fcell, le cantine G\u00fcell, i padiglioni G\u00fcell e persino una cripta.\nParticolarmente stimolante per G\u00fcell fu il viaggio effettuato nel Regno Unito, nazione dove gi\u00e0 da tempo ribollivano profondi fermenti sociali, culturali e riformisti, sotto l'impulso di intellettuali come Karl Marx e Ebenezer Howard. Fu soprattutto quest'ultimo a colpire G\u00fcell, che ammir\u00f2 molto la sua idea di \u00abcitt\u00e0 giardino\u00bb (\"garden city\"): Howard, memore della lezione del movimento cooperativistico americano e degli utopisti dell'Ottocento, aveva infatti concepito un nucleo urbano autosufficiente in grado di unire le piacevolezze della vita in campagna con il comfort cittadino, da destinare all'alloggio delle classi agiate o proletarie. Desideroso di riproporre l'esperienza di Howard nella terra catalana G\u00fcell commission\u00f2 a Gaud\u00ed la realizzazione di un sobborgo-giardino di modeste dimensioni in prossimit\u00e0 di un nudo pendio dietro Barcellona, la Muntanya Pelada, dove egli possedeva un antico casale del XVII secolo.\nI lavori ebbero inizio nel novembre 1900 e, nonostante i vari ritardi (nel cantiere furono persino rinvenuti resti fossili), procedettero abbastanza celermente: la lottizzazione predisposta da Gaud\u00ed prevedeva sessanta aree di forma triangolare propedeutiche all'edificazione degli alloggi, ciascuno dei quali dotato di opportune aree verdi, i quali - disponendosi coerentemente sul declivio scosceso della Muntanya Pelada - avrebbero potuto beneficiare di ottime condizioni di ventilazione e soleggiamento e di una gradevole vista panoramica sul centro di Barcellona, nonch\u00e9 di scuole, di una cappella e di un ampio parco. Il progetto, tuttavia, fu un vero e proprio disastro commerciale: nessuno si mostr\u00f2 interessato a quest'impresa grandiosa, preferendo ad un'area ancora sostanzialmente rurale piuttosto i fastosi edifici dell'Eixample, e l'urbanizzazione caldeggiata da Gaud\u00ed e G\u00fcell non ebbe luogo, cosicch\u00e9 venne venduto un solo lotto. Delle sessanta case inizialmente previste dall'azzonamento di Gaud\u00ed ne furono costruite solo tre: in una di queste, indicativamente, abitava l'architetto stesso insieme all'anziano padre e alla figlia della sorella, prima del trasloco definitivo nel cantiere della Sagrada Fam\u00edlia.\nIl parco - l'unico elemento del piano iniziale che fu effettivamente realizzato - godette tuttavia sin da subito di una grandissima notoriet\u00e0 e, malgrado le intenzioni iniziali di don Eusebi, divenne il palcoscenico di danze, eventi sportivi e culturali, gite domenicali e persino congressi. Dopo la morte di G\u00fcell gli eredi decisero di mettere a disposizione il parco a tutta popolazione di Barcellona: fu cos\u00ec che la propriet\u00e0 pass\u00f2 nel 1922 al Comune e divenne definitivamente pubblico. Da quel momento in poi il parco G\u00fcell ha da sempre goduto di una sfolgorante popolarit\u00e0, culminata nel 1984 con l'ingresso del sito nei beni architettonici tutelati dall'UNESCO.\nDescrizione.\nIl parco G\u00fcell ha un'estensione di 17,18 ettari e sorge su un terreno devoniano, formato da strati di ardesia e calcare. Gaud\u00ed manipola abilmente le architetture del parco in modo tale da evocare un armonioso equilibrio tra l'ambiente costruito e l'ambiente naturale: le forme gaudiane, infatti, intuiscono attivamente le dinamiche evolutive della Natura e si compenetrano con essa grazie alle loro forme ondulate, magmatiche, quasi archetipiche. \u00c8 su questa linea progettuale che si innesta la volont\u00e0 dell'architetto di rendere un declivio privo di vene acquifere e di vegetazione - la Muntanya Pelada, per l'appunto - prospero dal punto di vista botanico con la piantumazione di specie arboree e arbustive tipiche dell'area mediterranea, come i pini, i carrubi, le querce, gli eucalipti, le palme, i cipressi, gli olivi, i fichi, i mandorli, i prugni, le mimose, le edere, le roveri, il rosmarino, il timo, la lavanda e la salvia (dopo l'intervento gaudiano, tuttavia, sono state inserite altre piante, come il biancospino, l'euforbia, l'oleandro, il finocchio, le magnolie, il trifoglio e altre ancora). Il parco G\u00fcell, dunque, arricchisce la biodiversit\u00e0 vegetale e faunistica della citt\u00e0 di Barcellona creando un vero e proprio ecosistema in grado di agevolare la ricolonizzazione animale spontanea della citt\u00e0. Particolarmente massiccia \u00e8 la presenza di volatili: alcuni di questi vi risiedono permanentemente (piccione, merlo, passero, cardellino, airone, pettirosso, fringuello, storno, cinciallegra), mentre altri compiono migrazioni nei vari periodi dell'anno, soprattutto in inverno (upupa).\nGaud\u00ed ha scelto di collocare l'ingresso principale del parco nella parte pi\u00f9 bassa della montagna e, pertanto, pi\u00f9 vicina al centro urbano di Barcellona. Qui si ergono due bizzarri padiglioni di ingresso (Zerbst ne parla nei termini di \u00abcasette di fiaba\u00bb), il primo concepito come luogo di attesa per i visitatori e il secondo contenente l'alloggio per il guardiano: entrambi, nella loro combinazione polimaterica di pietra rustica e maioliche colorate, sono comunque movimentati da un ritmo architettonico plastico e ondulato che poi culmina nelle coperture in ceramica irregolarmente arcuate e, nel caso della struttura di sinistra, in un'elaboratissima torre di dieci metri rivestita da un motivo decorativo a scacchi blu e bianchi e generata da una ritmica configurazione di paraboloidi e iperboloidi. Di particolare pregio anche il muro di cinta, dalla conformazione ondosa, sinuosa che ben si adatta all'andamento accidentato del paesaggio circostante. Quello che altrove sarebbe stato un mero elemento di partizione esterna viene risolto da Gaud\u00ed nel segno di un'euritmica sintesi tra funzionalit\u00e0 ed estetica: le mura, infatti, sono tinte da colori vivacissimi e presentano una calotta terminale composta da tasselli ceramici bianchi e marroni, la quale - oltre ad assolvere all'ovvio compito decorativo - \u00e8 pure idrorepellente e sufficientemente arrotondata per impedire l'intrusione di persone indesiderate, privandole per l'appunto dell'appiglio delle mani.\nEntro i due fantasiosi padiglioni di ingresso si innesta una monumentale scalinata a doppia rampa impreziosita dalla presenza di una salamandra in ceramica che, con la sua policromia visiva, d\u00e0 il benvenuto ai visitatori. Oltrepassato questo mostro benigno, che - al di l\u00e0 del primo impatto ludico e giocoso, irradia una simbologia ben precisa, legata al fuoco, all'alchimia e alla prosperit\u00e0 - si giunge alla sala ipostila, risolta come un tempio classico greco caratterizzato dalla presenza di ottantasei colonne atte a reggere il peso della terrazza soprastante. \u00c8 soprattutto in quest'ambiente che si denota il distacco gaudiano dai canoni architettonici classici: la citazione delle colonne, infatti, tradisce una certa ironia e rispetta solo approssimativamente la codificazione ufficiale che Vitruvio ha fornito dello stile dorico nelle sue opere, soprattutto nel caso delle colonne perimetrali, bruscamente inclinate verso l'interno. Di seguito si riporta un commento di Luca Quattrocchi:\nGaud\u00ed, pur facendo ricorso a tale stile per caricare la sala ipogea di un'aura di sacra solennit\u00e0 (\u00abindissolubilmente legata al prestigio di tutto ci\u00f2 che \u00e8 antico\u00bb, osserva Lahuerta), ripudia l\"'auctoritas\" dell'antichit\u00e0 ed \u00e8 disposto esclusivamente a ripercorrere non il tragitto degli antichi maestri, bens\u00ec della Natura e delle sue bellezze. Soprattutto per quanto riguarda il tracciamento dei percorsi l'architetto propone soluzioni che non contrastano, anzi, risultano compatibili con l'elemento naturale: per sfruttare al massimo le caratteristiche naturali del paesaggio gi\u00e0 esistente Gaud\u00ed rinunci\u00f2 infatti all'idea di livellare il terreno e assecond\u00f2 i dislivelli della Muntanya Pelada, articolando i percorsi secondo perimetri curvilinei in grado di connettere agevolmente i vari poli d'interesse del parco senza per questo rompere l'armonia con la natura circostante. Particolarmente interessante nella trama dei vari percorsi \u00e8 la presenza di viadotti, perfettamente integrati e mimetizzati con l'ambiente circostante e risolti da Gaud\u00ed in vari stili architettonici, come il gotico, il barocco, o persino il romanico.\nGli episodi architettonici di maggiore rilievo del parco G\u00fcell, in ogni caso, gravitano intorno alla parte rivolta verso l'ingresso e culminano con la Plaza de la Naturaleza, vero e proprio cuore pulsante dell'intero sito. Caratterizzata da una forma ovale e da un'estensione di 2694 m\u00b2 (86 m di lunghezza e 43 m di larghezza) la piazza ha la funzione di agevolare la socializzazione, mostrandosi idonea per le riunioni di comunit\u00e0 ma anche per la celebrazione di eventi culturali e religiosi. Questo \u00abteatro greco\u00bb, come lo stesso Gaud\u00ed amava chiamarlo, si struttura sulle colonne doriche della sala ipogea, le quali non assolvono solo a una funzione meramente statica, bens\u00ec - essendo cave - consentono anche il deflusso delle acque meteoriche, preventivamente filtrate dal terreno della piazza: si riscontra, come sempre in Gaud\u00ed, una raffinatissima quanto rigorosa razionalit\u00e0 tecnologica, anche dietro quelle manifestazioni artistiche apparentemente pi\u00f9 sfrenate e inconsapevoli. Di particolare pregio il parapetto collocato lungo i margini della piazza, il quale - oltre a proteggere i fruitori del parco da eventuali cadute nel vuoto - \u00e8 anche una panchina, strutturata non secondo una logica rettilinea, bens\u00ec in un continuo e ondoso succedersi di sporgenze e rientranze che consentono all'utenza di riunirsi in piccole \u00abunit\u00e0 di socializzazione\u00bb e interagire tra di loro. L'impatto decorativo delle sedute \u00e8 anche questa volta notevole: Gaud\u00ed, infatti, qui sfrutta a pieno le potenzialit\u00e0 del trencad\u00eds, aggregando cocci di vetro e piastrelle ceramiche variamente colorate con un risultato finale che, pur denunciando \u00abun'infantile, quasi evangelica, gioiosit\u00e0 creativa\u00bb (Quattrocchi) o, per usare le parole di un critico francese in visita al parco nel 1910, una \u00abgioia semplice [...] come un piacere selvaggio di rinnovata scaturigine dal suolo\u00bb, fa s\u00ec che la panchina in tutta la sua bizzarra allegria estetica non risulti un corpo estraneo rispetto all'ambiente circostante, che al contrario si fonde armoniosamente in essa."}
{"id": "330008", "revid": "6923", "url": "https://it.wikipedia.org/wiki?curid=330008", "title": "Iranici", "text": "Gli Iranici sono un insieme di popolazioni di origine indoeuropea (indoiranica), generalmente ritenuti discendenti dei portatori della cultura kurgan di Andronovo.\nSi deve osservare che nella protostoria gli Iranici erano soprattutto diffusi nell'Eurasia settentrionale in una fascia che si estendeva dall'Europa centrale alla catena dei monti Sajany-Altai in Siberia.\nAgli Iranici delle steppe si associano in genere: \nLingue iraniche.\nLe lingue iraniche sono particolarmente affini alle lingue indoeuropee dell'India e infatti in genere si parla di sottofamiglia Indo-iranica delle lingue indoeuropee.\nLe lingue iraniche sono lingue satem.\nAnticamente pare fossero parlate nelle steppe a nord del Mar Nero e solo successivamente, durante l'Et\u00e0 del Bronzo (1000 a.C.) si diffusero nelle loro sedi storiche:\nPare sia a causa dell'espansione medioevale turco-mongola che le lingue iraniche dell'Asia centrale e della Siberia meridionale si siano estinte. \nIn Europa l'ultima sopravvivenza \u00e8 l'Alano-Osseto nel Caucaso, mentre le altre lingue iraniche d'Europa (Iazigo nei Balcani, scitico in Ucraina e Russia) si sono estinte durante l'espansione germanica e successivamente unna nel IV-VI secolo d.C.\nTeorie genetiche.\nSecondo moderne teorie genetiche le popolazioni iraniche discendevano da genti di origine indoeuropea e molto probabilmente erano in maggioranza costituiti da soggetti appartenenti all'aplogruppo R."}
{"id": "330009", "revid": "9733", "url": "https://it.wikipedia.org/wiki?curid=330009", "title": "Philip Cocu", "text": ""}
{"id": "330011", "revid": "200568", "url": "https://it.wikipedia.org/wiki?curid=330011", "title": "Aorsi", "text": "Gli aorsi sono un'antica popolazione nomade dell steppe centro-asiatiche.\nVengono in genere ritenuti una popolazione scita affine agli alani e quindi di tipo iranico.\nVa rilevato che non distante dall'ubicazione degli aorsi era situato nella Cina occidentale il popolo dei seri, cio\u00e8 i cosiddetti tocari che chiamavano s\u00e9 stessi arsi. Se un tal legame sussiste, gli aorsi difficilmente potrebbero appartenere al ceppo iranico degli indoeuropei in quanto locutori di un linguaggio di tipo centum."}
{"id": "330015", "revid": "120122372", "url": "https://it.wikipedia.org/wiki?curid=330015", "title": "Will Wright (informatico)", "text": "Will Wright \u00e8 uno degli sviluppatori pi\u00f9 innovativi nell'ambito dei videogiochi di stampo strategico-gestionale. Il suo nome fin dalla fine degli anni ottanta \u00e8 associato a quello di \"Sim\". Con questo prefisso cre\u00f2 insieme al suo team di sviluppo il suo primo grande gioco: \"Sim City\", ed in seguito, nel 2000, il famosissimo e venduto \"The Sims\". Insieme a Jeff Braun, \u00e8 uno dei fondatori della Maxis, un'azienda sviluppatrice di videogiochi ora acquisita da Electronic Arts.\nLavoro.\nLa rivoluzione di \"Sim City\".\nPer la prima volta non si chiedeva ad un videogiocatore di sterminare orde di nemici, ma di gestire con giudizio una citt\u00e0 nelle vesti di primo cittadino. Questo fece di \"Sim City\" un campione di incassi e rappresent\u00f2 il biglietto di ingresso di Will nell'Olimpo dei grandi sviluppatori, guadagnando premi da importanti riviste del settore e notoriet\u00e0.\nLa sua azienda Maxis fu acquistata dal gigante dei videogame Electronic Arts, che commission\u00f2 immediatamente un seguito di \"Sim City\". La serie ora si trova alla sesta versione \"SimCity\".\n\"The Sims\".\nMa Will nel frattempo covava un progetto ambizioso, che si concretizz\u00f2 nel 1999 con l'uscita di un titolo che da allora non ha mai abbandonato, nelle varie incarnazioni, le classifiche dei videogiochi pi\u00f9 venduti: \"The Sims\". In questo nuovo simulatore si chiedeva semplicemente al giocatore di svolgere le mansioni tipiche in una famiglia, adempiendo alle necessit\u00e0 degli incontentabili Sim fino a portarli alla ricchezza. La struttura non lineare e la grande (per l'epoca) intelligenza artificiale fecero di \"The Sims\" un vero e proprio fenomeno di costume a livello mondiale.\nSette espansioni hanno accompagnato il primo \"The Sims\", facendolo diventare uno dei titoli pi\u00f9 venduti nella storia dei giochi per PC.\nNel 2004, \"The Sims 2\" ha ripetuto il successo del precedente, con ben otto espansioni, sette stuff pack e varie edizioni deluxe.\nInoltre il 2 giugno 2009 \u00e8 uscito negli U.S.A., ed il 5 giugno 2009 nel resto del mondo, \"The Sims 3\", il terzo capitolo della saga di \"The Sims\", che presenta innovazioni e novit\u00e0 come:\nNel 2014, invece, \u00e8 uscito il quarto (e attualmente ultimo) capitolo della serie di The Sims, The Sims 4. Il gioco presenta nuove funzionalit\u00e0, ad esempio:\nInoltre vi sono diversi Stuff Pack ed espansioni disponibili, oltre che continui e numerosi aggiornamenti che migliorano sempre di pi\u00f9 il gioco.\nNuovi progetti.\nWill Wright \u00e8 tornato a far parlare di s\u00e9, annunciando lo sviluppo di un titolo rivoluzionario. Con Spore si chiede al giocatore di gestire l'evoluzione di un ecosistema planetario, creando una razza animale a propria fantasia ed evolverla nei millenni, fino a farle esplorare gli estremi confini dello spazio.\nDopo la pubblicazione di Spore nell'aprile del 2009 ha annunciato il suo abbandono dell'Electronic Arts. Wright ha annunciato il suo arrivo alla The Stupid Fun Club, una societ\u00e0 che si occupa di divertimento a largo spettro. La societ\u00e0 svilupper\u00e0 soluzioni per l'intrattenimento su TV, giochi e Internet. L'accordo prevede che Wright entri in possesso di una quota della societ\u00e0 e che abbia diritto di prelazione sull'acquisto dei prodotti sviluppati dalla stessa.\nLudografia.\nNella sua carriera Will Wright ha concepito:\nApparizioni in altre serie.\nWill Wright appare nel penultimo videogioco de \"I Simpson\" intitolato appunto \"I Simpson - Il videogioco\" come personaggio cattivo nel tentativo di eliminare gli antenati dei Simpson a 8 bit."}
{"id": "330017", "revid": "14806", "url": "https://it.wikipedia.org/wiki?curid=330017", "title": "Bomb the bass", "text": ""}
{"id": "330018", "revid": "767487", "url": "https://it.wikipedia.org/wiki?curid=330018", "title": "Desperado (film 1995)", "text": "Desperado \u00e8 un film del 1995 prodotto, scritto e diretto da Robert Rodriguez, con Antonio Banderas e Salma Hayek. Sequel del film \"El mariachi\" \u00e8 il secondo capitolo della \"Trilogia del Mariachi\". Avendo a disposizione un budget maggiore rispetto al suo primo film, circa un milione e mezzo di dollari, Robert Rodriguez presenta un cast in cui spiccano Antonio Banderas, Salma Hayek ed alcune vecchie conoscenze del regista come Cheech Marin, Tito Larriva e Danny Trejo, che torneranno sul set di \"Dal tramonto all'alba\" e di molti altri film successivi del regista. Come citazione, il regista riserva a Carlos Gallardo, protagonista di \"El Mariachi\", il piccolo ruolo di Campa.\nQuesto film aiut\u00f2 Antonio Banderas a raggiungere la fama internazionale e segn\u00f2 il debutto di Salma Hayek nel cinema americano. Inizialmente fu scritturato Ra\u00fal Juli\u00e1 per il ruolo di Bucho, ma l'attore era gi\u00e0 gravemente malato e mor\u00ec poco tempo prima dell'inizio delle riprese. Considerato da molti come il \"Pulp Fiction\" di Rodriguez, questo film \u00e8 una sorta di miscuglio tra il pulp e il western, con l'immancabile mexican standoff. Il film \u00e8 stato presentato fuori concorso al 48\u00ba Festival di Cannes.\nTrama.\nMessico, Coahulia, il Mariachi Manito, ex musicista disilluso che non pu\u00f2 pi\u00f9 suonare la chitarra, vive come un giustiziere per vendicarsi dei narcotrafficanti al cui soldo lavoravano gli uomini che hanno ucciso la sua donna e sparato alla sua mano sinistra. Aiutato dal suo unico amico Buscemi e non potendo pi\u00f9 suonare, usa la custodia della sua chitarra per nascondere le armi. Il mito del Mariachi assassino lo precede al suo arrivo nella citt\u00e0 di tal Bucho, suo ultimo obiettio. Qui d\u00e0 subito prova della sua fama eliminando un bel mucchio di tirapiedi nel bar Tarasco. A questo punto Bucho si mette sulle tracce del Mariachi ma i colombiani ai quali deve dare a sua volta conto ingaggiano un loro uomo per risolvere la situazione. Segue uno scontro sanguinoso tra il killer colombiano, gli uomini di Bucho e il Mariachi. Quest'ultimo, ferito, si rifugia nel bar-libreria della bella Carolina, che lo cura e lo nasconde.\nIn quel momento fa irruzione Bucho, che descrive il Mariachi a Carolina, chiedendole se ha visto un tipo come lui. Carolina nega, ma Bucho non \u00e8 convinto e le fa capire che se scoprisse che sta mentendo la ucciderebbe. Manito, nascosto dietro il bancone del bar, non fa in tempo ad ucciderlo prima che se ne vada. Pi\u00f9 tardi Bucho manda degli uomini a casa di Carolina, e lei e Manito vengono scoperti. I due riescono a fuggire, ma il locale di Carolina viene distrutto. In quel momento Manito vede per la prima volta il volto di Bucho e, pur avendo l'occasione di ucciderlo, non lo fa. Tornato a casa insieme a Carolina, confessa il suo desiderio di smettere di cercare vendetta, ma chiama due sue vecchi amici con l'intento di sbarazzarsi degli uomini che lo inseguono e che ora vogliono morta anche la ragazza. Durante la sparatoria, il piccolo chitarrista viene ferito, e Manito e Carolina lo portano in ospedale.\nFuriosi per quanto \u00e8 successo, i due si dirigono verso la residenza di Bucho, che li sta aspettando. In quel momento si capisce perch\u00e9 Manito non ha ucciso il suo nemico quella mattina: Bucho \u00e8 suo fratello. Dopo aver parlato con lui, Manito decide di andarsene, ma Bucho punta la pistola contro Carolina, deciso a punirla per il suo tradimento. Manito tira fuori due pistole che nascondeva nelle maniche e uccide C\u00e8zar per salvare la donna. Dopo questa resa dei conti, Manito torna in ospedale a trovare il piccolo chitarrista. Il Mariachi getta via la custodia nella quale teneva le sue armi e riparte con Carolina, per poi riprendere la custodia poco dopo.\nColonna sonora.\nLe tracce audio della colonna sonora sono eseguite dai Los Lobos e raccolte in Desperado OST. All'interno del CD sono raccolte oltre alle musiche dei Los Lobos anche la ballata del Mariachi, cantata da Antonio Banderas e scritta dai Los Lobos, e brani di altri artisti come Tito &amp; Tarantula e Dire Straits.\nDistribuzione.\nIl film \u00e8 uscito in Italia il 9 febbraio 1996."}
{"id": "330019", "revid": "203463", "url": "https://it.wikipedia.org/wiki?curid=330019", "title": "Tang", "text": ""}
{"id": "330020", "revid": "106908", "url": "https://it.wikipedia.org/wiki?curid=330020", "title": "Sung", "text": ""}
{"id": "330021", "revid": "842", "url": "https://it.wikipedia.org/wiki?curid=330021", "title": "Predizione dei salti", "text": ""}
{"id": "330022", "revid": "365417", "url": "https://it.wikipedia.org/wiki?curid=330022", "title": "...il mio cammino", "text": "...il mio cammino \u00e8 un album di Marco Masini, pubblicato il 10 ottobre 2003.\nA circa due anni dall'album \"Uscita di sicurezza\", e dopo avere annunciato il suo ritiro, il cantautore decide di tornare con un nuovo look (capelli lunghi e contemporaneo abbigliamento casual in stile anglo-americano), affermando: \u00absolo gli imbecilli non cambiano mai idea\u00bb e \u00abio non finir\u00f2 come Mia Martini\u00bb.\nIn questo album sono presenti i 3 brani inediti \"Generation\", \"Io non ti sposer\u00f2\" e \"Benvenuta\", insieme a 9 nuove versioni di brani presenti nei suoi primi album.\nNel 2004 il lavoro viene ripubblicato col titolo \"Masini\" e l'aggiunta, come prime due tracce, dei brani \"L'uomo volante\", trionfatore al Festival di Sanremo 2004, ed \"E ti amo\"."}
{"id": "330023", "revid": "228587", "url": "https://it.wikipedia.org/wiki?curid=330023", "title": "Alpha", "text": ""}
{"id": "330025", "revid": "6923", "url": "https://it.wikipedia.org/wiki?curid=330025", "title": "Gadaa", "text": "Il gadaa (o gada) \u00e8 il tradizionale sistema di classi sociali del popolo africano Oromo. Oggi il gadaa \u00e8 ancora in uso presso alcuni sottogruppi degli Oromo, tra cui i Borana, diffusi presso il confine fra Etiopia e Kenya. Anche laddove il gadaa non \u00e8 pi\u00f9 applicato rigorosamente, spesso alcuni dei suoi elementi convivono con nuove organizzazioni sociali emerse in epoca coloniale e post-coloniale.\nIl sistema si applica solo ai maschi. Le classi sociali del gadaa sono dette \"luba\", e sono \"classi di et\u00e0\". La luba di appartenenza di un uomo dipende da (ma non coincide con) quella del padre. Vi sono undici diversi gradi di \"luba\", a ciascuna delle quali un uomo appartiene per un ciclo di otto anni, al termine del quale si tiene un'assemblea popolare detta \"Gumi Gayo\". Durante il Gumi Gayo venivano stabilite nuove leggi da applicarsi per gli otto anni successivi, veniva eletto un leader, e i membri delle diverse \"luba\" avevano occasione di passare alla luba superiore. Il passaggio \u00e8 segnato da uno specifico rito di iniziazione. Ogni luba \u00e8 caratterizzata da un insieme di diritti e responsabilit\u00e0."}
{"id": "330031", "revid": "41986", "url": "https://it.wikipedia.org/wiki?curid=330031", "title": "Rivolta dei Sopraccigli Rossi", "text": ""}
{"id": "330037", "revid": "25185", "url": "https://it.wikipedia.org/wiki?curid=330037", "title": "FISE", "text": ""}
{"id": "330050", "revid": "140586", "url": "https://it.wikipedia.org/wiki?curid=330050", "title": "Critica al comunismo", "text": ""}
{"id": "330052", "revid": "1543377", "url": "https://it.wikipedia.org/wiki?curid=330052", "title": "Code Morphing Software", "text": "Code Morphing Software (CMS) \u00e8 una tecnologia software sviluppata dalla societ\u00e0 Transmeta e integrata nelle famiglie di microprocessori VLIW Crusoe ed Efficeon.\nIl \"Code Morphing Software\" \u00e8 un programma che traduce le istruzioni assembler x86 in istruzioni VLIW. Il CMS \u00e8 uno strato software che separa set di istruzioni x86 dal set di istruzioni utilizzate realmente dal processore. Questo strato permette alla Transmeta di realizzare microprocessori basati su architetture altamente parallele ed efficienti come quelle VLIW in grado di eseguire per\u00f2 codice compilato per processori x86.\nIn un processore superscalare classico il codice x86 viene analizzato da componenti hardware del microprocessore in modo da poter individuare le istruzioni eseguibili in parallelo e quindi l'Instruction level parallelism dei programmi. In un processore Transmeta il codice viene analizzato dal CMS che provvede a tradurlo in istruzioni VLIW dove il parallelismo \u00e8 esplicito. Questo permette di ridurre notevolmente le dimensioni del microprocessore e quindi anche i consumi.\nIl motore CMS in teoria potrebbe interpretare anche altri set di istruzioni come quelli delle architetture PowerPC o SPARC sebbene Transmeta non abbia mai distribuito CMS per architetture non x86. Inoltre il CMS permette alla Transmeta di modificare l'architettura interna anche in modo radicale senza doversi preoccupare della compatibilit\u00e0 software dato che il CMS provveder\u00e0 ad adattare il codice x86 per le istruzioni della nuova architettura. Difatti mentre il Crusoe era un microprocessore a 128 bit l'Efficeon \u00e8 un microprocessore a 256 bit, ma questo non ha prodotto problemi di compatibilit\u00e0 o di prestazioni.\nLo svantaggio dell'utilizzare il CMS deriva dal degrado delle prestazioni dovute alla traduzione del codice. Se il programma in esecuzione esegue prevalentemente le stesse porzioni di codice il CMS non deprime le prestazioni dato che il processore mantiene in cache il codice tradotto utilizzato pi\u00f9 frequentemente. Invece se il programma utilizza spesso nuove porzioni di codice, il CMS incide sulle prestazioni, anche se il degrado delle prestazioni \u00e8 difficilmente quantificabile dato che \u00e8 strettamente legato al codice in esecuzione."}
{"id": "330057", "revid": "304077", "url": "https://it.wikipedia.org/wiki?curid=330057", "title": "GPU (disambigua)", "text": ""}
{"id": "330058", "revid": "712828", "url": "https://it.wikipedia.org/wiki?curid=330058", "title": "Tecno Unione", "text": ""}
{"id": "330067", "revid": "38120", "url": "https://it.wikipedia.org/wiki?curid=330067", "title": "Czarniano", "text": ""}
{"id": "330068", "revid": "22475", "url": "https://it.wikipedia.org/wiki?curid=330068", "title": "Brock", "text": " o Brock Peters (in francese \"Pierre\" e in tedesco \"Rocko\"), nel mondo dei Pok\u00e9mon, \u00e8 il capopalestra di Plumbeopoli. Nella serie animata, lascia la sua palestra per seguire Ash Ketchum.\nIl nome richiama la parola inglese \"rock\", che vuol dire roccia, che \u00e8 appunto il suo tipo di Pok\u00e9mon preferito.\nSia nell'anime sia nei manga \"\" e \"Ash &amp; Pikachu\" Brock appare sempre con gli occhi chiusi. Questa caratteristica sembra essere ereditaria, poich\u00e9 anche il padre di Brock e i suoi nove fratelli e sorelle hanno sempre gli occhi chiusi.\nIn giapponese \u00e8 doppiato da Y\u016bji Ueda, in inglese da Eric Stuart (dal 2006 sostituito da Bill Rogers) e in italiano da Nicola Bartolini Carrassi, nelle prime due serie, e da Luca Bottale, a partire dal 2001.\nStoria.\nNell'anime Brock aspira a diventare il pi\u00f9 grande allevatore di Pok\u00e9mon, affronter\u00e0 Ash Ketchum riuscendo a batterlo, ma poi l'allenatore lo affronter\u00e0 per la rivincita, e nonostante stesse per batterlo l'incontro viene sospeso anche se Brock decide ugualmente di consegnargli la medaglia, poi decide di viaggiare con Ash e Misty per la regione di Kanto e rinuncia al titolo di capopalestra per diventare allevatore. Lascia brevemente il gruppo per aiutare la Professoressa Ivy nelle Isole Orange, ma ritorna misteriosamente a Biancavilla (Pallet Town) dopo che Ash ha conquistato il trofeo della Lega di Orange. Una volta rientrato a far parte del gruppo di Ash e Misty, viaggia attraverso la regione di Johto.\nAlla fine della Conferenza Argento, Brock torna a Plumbeopoli. Qui incontra la madre , allenatrice di Pok\u00e9mon d'Acqua di cui si erano perse le tracce, che ha preso il controllo della palestra. Brock la sfida, la sconfigge e lascia tutti i suoi Pok\u00e9mon (eccetto Forretress) ad uno dei suoi fratelli pi\u00f9 giovani prima di partire per la regione di Hoenn, dove raggiunge Ash e i suoi due nuovi amici, Vera e suo fratello Max.\nDurante questo periodo, il padre di Brock, l'ex-capopalestra , e il suo secondogenito assumono il ruolo di capipalestra e la responsabilit\u00e0 di badare agli altri membri della famiglia, composta da dieci figli. Brock infatti possiede cinque fratelli e quattro sorelle. Finito il viaggio per Hoenn decider\u00e0 di seguire Ash anche nelle sue lotte al Parco Lotta e per la regione di Sinnoh in compagnia di Ash e Lucinda. Al termine di questo viaggio, decider\u00e0 di separarsi dal gruppo per poter iniziare la carriera di Medico Pok\u00e9mon.\nAsh incontrer\u00e0 nuovamente Brock e Misty in due episodi appartenenti alla serie \"Pok\u00e9mon Sole\" e \"Luna\" dove sconfigger\u00e0 Kawe e il suo Turtonator utilizzando la megaevoluzione del suo Steelix.\nUna delle gag ricorrenti nell'anime riguarda Brock, che s'innamora di tutte le ragazze della sua et\u00e0 (o pi\u00f9 grandi di lui) e spesso viene deriso, o entra in uno stato di confusione, oppure viene costretto a rinunciare da Misty (e in seguito da Max e da Croagunk). Una eccezione inspiegabile accade con la Professoressa Ivy, la professoressa dei Pok\u00e9mon delle Isole Orange, e con le sue tre assistenti, con cui trascorre un periodo di tempo fuori dal cartone. In seguito ritorna misteriosamente ma rifiuta di spiegare il motivo del suo ritorno, diventando inquieto ogniqualvolta si ricorda di ci\u00f2 e dicendo \"Non pronunciate quel nome!\". Molti fan credono che il chiaro amore di Brock per la Professoressa Ivy non sia stato ricambiato o, peggio ancora, che la Professoressa Ivy non abbia apprezzato il suo lavoro. Altri pensano che Brock non sia abituato ai rifiuti ma non ci sono prove, al momento, che lo dimostrano.\nNell'anime viene reso noto che ha consegnato la medaglia Sasso agli allenatori Gary, Otoshi e Reggie, il fratello maggiore di Paul.\nBrock appare nella serie \"\" dove affronta Rosso, il capopalestra usa due Pok\u00e9mon permettendo allo sfidante di usarne cinque, alla fine Rosso vince l'incontro ottenendo la medaglia. \u00c8 inoltre presente nei titoli di coda di \"Il film Pok\u00e9mon - Scelgo te!\".\nPok\u00e9mon di Brock.\nNell'anime.\nBrock possiede i seguenti Pok\u00e9mon:\nI Pok\u00e9mon elencati in seguito, al momento, si trovano nella palestra di Plumbeopoli, e sono stati affidati da Brock al fratello minore prima di partire verso la regione di Hoenn:\nPrima d'intraprendere il viaggio per Sinnoh ha lasciato il suo Marshtomp, evoluzione del suo Mudkip catturato nell'episodio \"L'uomo della palude\" (\"A Mudkip Mission!\"), nella palestra del fratello. Le mosse del Pok\u00e9mon sono Pistolacqua, Colpodifango, Protezione e Azione.\nBrock ha avuto per lungo periodo il Vulpix di Susie, ottenuto nell'episodio \"Il salone di bellezza\" (\"Pok\u00e9mon Fashion Flash\"), e riconsegnato alla proprietaria nell'episodio \"Il concorso di bellezza\" (\"Beauty And The Breeder\"). Ha inoltre catturato un esemplare di Tauros.\nIn \"\" Brock utilizza un Geodude e un Onix.\nNel videogioco.\nNei videogiochi \"Pok\u00e9mon Rosso\" e \"Blu\" e \"Pok\u00e9mon Giallo\" Brock possiede un Geodude ed un Onix. Una volta sconfitto consegner\u00e0 al protagonista, oltre alla Medaglia Sasso, l'MT 34, contenente la mossa Pazienza. Nei remake \"Pok\u00e9mon Rosso Fuoco\" e \"Verde Foglia\" Brock schiera gli stessi Pok\u00e9mon, tuttavia il suo Onix \u00e8 in grado di utilizzare l'attacco Rocciotomba, contenuta nella MT 39 che sostituisce quella presente nei titoli della prima generazione.\nIn \"Pok\u00e9mon Oro\" e \"Argento\" e \"Pok\u00e9mon Cristallo\" Brock utilizza Graveler, Rhyhorn, Omastar, Kabutops e Onix. Nei remake \"Pok\u00e9mon Oro HeartGold\" e \"Argento SoulSilver\" schierer\u00e0 nel corso del secondo incontro i Pok\u00e9mon Golem, Relicanth, Omastar, Kabutops, Rampardos e Onix.\nNei videogiochi \"Pok\u00e9mon Nero 2\" e \"Bianco 2\" partecipa al Pok\u00e9mon World Tournament utilizzando Onix, Golem, Kabutops, Omastar, Aerodactyl, Relicanth, Tyranitar e Rhyperior.\nIn \"Pok\u00e9mon Stadium\" Brock possiede Onix, Graveler, Cubone, Vulpix, Omanyte, Kabuto, Golbat, Golem, Ninetales, Dugtrio e Omastar. Nel sequel \"Pok\u00e9mon Stadium 2\" il capopalestra schiera Onix, Golem, Pinsir, Omastar, Kabutops, Forretress, Steelix, Rhydon, Slowbro, Shuckle, Heracross e Ursaring.\nNel manga.\nIn \"Pok\u00e9mon Adventures\" Brock possiede sei Geodude, un Onix ed un Kabutops; ha anche donato il suo Graveler a Yellow. Dopo aver perso alla palestra contro Red e Blue, aiuta il gruppo a combattere il Team Rocket a Zafferanopoli e anche nella sfida coi Superquattro di Kanto. Nel torneo dei Capipalestra viene sconfitto da Jasmine.\nNel gioco di carte collezionabili.\nNel gioco di carte collezionabili Brock possiede esemplari di Rhyhorn, Rhydon, Geodude, Graveler, Golem, Onix, Sandshrew, Sandslash, Zubat, Golbat, Crobat, Lickitung, Mankey, Primeape, Vulpix, Ninetales, Diglett, Dugtrio, Omastar, Kabutops, Mudkip, Marshtomp, Forretress e Croagunk. Il capopalestra \u00e8 inoltre presente nei set \"Gym Heroes\" e \"Gym Challenge\" nelle carte Trainer \"Brock\", \"Brock's Training Method\" e \"Brock's Protection\". Anche la sua palestra \u00e8 presente sotto forma di carta Stadium."}
{"id": "330069", "revid": "79968", "url": "https://it.wikipedia.org/wiki?curid=330069", "title": "Digital signal processor", "text": ""}
{"id": "330070", "revid": "38120", "url": "https://it.wikipedia.org/wiki?curid=330070", "title": "Czarniani", "text": ""}
{"id": "330071", "revid": "712828", "url": "https://it.wikipedia.org/wiki?curid=330071", "title": "Cilghal", "text": ""}
{"id": "330078", "revid": "38120", "url": "https://it.wikipedia.org/wiki?curid=330078", "title": "L'ultimo Czarniano", "text": ""}
{"id": "330081", "revid": "38120", "url": "https://it.wikipedia.org/wiki?curid=330081", "title": "L'ultimo czarniano", "text": ""}
{"id": "330082", "revid": "287204", "url": "https://it.wikipedia.org/wiki?curid=330082", "title": "Aurorite", "text": "Laurorite \u00e8 un minerale appartenente al gruppo della calcofanite."}
{"id": "330102", "revid": "712828", "url": "https://it.wikipedia.org/wiki?curid=330102", "title": "Bespin", "text": "Bespin \u00e8 un pianeta immaginario dell'universo fantascientifico di \"Guerre stellari\". Si tratta di un pianeta gassoso dell'Orlo Esterno. Piuttosto isolato, riveste importanza principalmente come centro di estrazione di gas rari e come destinazione di piacere per ricchi o latitanti. Costituisce una delle ambientazioni principali del film \"L'Impero colpisce ancora\": qui avviene il primo duello di spada laser tra Luke Skywalker e Dart Fener, e Ian Solo viene ibernato nella grafite per essere consegnato a Jabba the Hutt.\nDescrizione.\nIl pianeta Bespin \u00e8 un gigante gassoso con un diametro di circa 118.000 chilometri situato nell'Orlo Esterno e circondato da un numero imprecisato di lune. Come per la maggior parte dei giganti gassosi, il suo nucleo \u00e8 costituito da metallo. Oltre il nucleo si sviluppano strati di gas a elevate temperatura e pressione. A una distanza dallo spazio compresa tra 150 e 180 chilometri esiste una zona abitabile, che abbonda di ossigeno e con temperatura e pressione ideali per gli esseri viventi. In questo strato sorgono diversi complessi estrattivi di gas, vere e proprie piattaforme sospese grazie a sistemi antigravit\u00e0, che ospitano insediamenti e strutture per l'estrazione, la lavorazione e l'esportazione del raro gas tibanna, usato per armi e per l'iperguida. In queste citt\u00e0 volanti risiedono e lavorano principalmente ugnaught e umani.\nUno di questi centri \u00e8 Citt\u00e0 delle nuvole (\"Cloud City\"). Amministrata efficientemente da Lando Calrissian in modo da non attirare le attenzioni dell'Impero Galattico e della corporazione mineraria di Bespin, essa funge da centro estrattivo ma anche da luogo di ritrovo e di svago per chi cerca rifugio dal resto della galassia.\nApparizioni.\nBespin appare per la prima volta nel film \"L'Impero colpisce ancora\" quando, dopo la battaglia di Hoth, la Principessa Leila, Ian Solo, Chewbecca e i droidi C-3PO e R2-D2 cercano riparo a Citt\u00e0 delle nuvole. Ian intende fare leva sulla sua vecchia amicizia con Lando Calrissian per chiedere accoglienza e riparo, ma Lando \u00e8 costretto a tradirli a Dart Fener per non vedere la citt\u00e0 cadere nelle mani dell'Impero Galattico. Nonostante gli accordi, Fener prende possesso di Citt\u00e0 delle nuvole e dell'intero pianeta. Luke Skywalker giunge in soccorso dei suoi amici e combatte contro Dart Fener, il quale lo sconfigge, gli mozza una mano e gli rivela di essere in realt\u00e0 suo padre, Anakin Skywalker. Infine, Lando tradisce l'Impero e salva i prigionieri e Luke, ma non fanno in tempo a liberare Ian, il quale dopo essere stato ibernato nella grafite viene consegnato al cacciatore di taglie Boba Fett per essere portato da Jabba the Hutt.\nBespin compare anche in una scena aggiunta nella versione del 2004 del film \"Il ritorno dello Jedi\", che mostra i festeggiamenti per la caduta dell'Impero; si vede inoltre in una delle scene finali del film \"\", dove fa da sfondo alla caduta di uno Star Destroyer.\nUniverso espanso.\nNella \"trilogia dell'Accademia Jedi\" Luke scopre nella zona abbandonata di Bespin conosciuta come Tibannopolis, Streen, un anziano ed eremitico minatore di gas tibanna sensibile alla Forza, e lo convince a entrare a far parte dell'accademia Jedi.\nAccoglienza.\nPer le sue caratteristiche di gigante gassoso con bassa densit\u00e0 e breve distanza dal proprio sole, il sito Space.com ha paragonato Bespin all'esopianeta TrES-4."}
{"id": "330109", "revid": "712828", "url": "https://it.wikipedia.org/wiki?curid=330109", "title": "Po Nudo", "text": ""}
{"id": "330111", "revid": "1718925", "url": "https://it.wikipedia.org/wiki?curid=330111", "title": "N\u0101\u1e63iriyya", "text": "Nassiriya o N\u0101\u1e63iriyya (), talvolta scritta \"Nasiriyah\", \"Nassirya\", \"Nassiria\", \"al-Nasiriyah\" o \"an-Nasiriyah\", \u00e8 una citt\u00e0 irachena, capoluogo del governatorato di Dhi Qar.\nGeografia e demografia.\nSituata sulle rive dell'Eufrate, circa 360\u00a0km a sud-est di Baghdad vicino alle rovine di Ur, l'antica citt\u00e0 dei Caldei, N\u0101\u1e63iriyya ha una popolazione di abitanti (dati del 2008), in gran parte di religione musulmana sciita. Ma esistono anche piccole comunit\u00e0 di musulmani sunniti e di Mandei (Cristiani di San Giovanni).\nStoria.\nLe origini.\nLa citt\u00e0 nacque nel 1872 e prese il nome dal suo fondatore lo Shaykh N\u0101\u1e63ir al-Sa\u02bfd\u016bn della confederazione tribale araba degli al-Muntafiq.\nDurante la Prima Guerra Mondiale, nel luglio 1915, i britannici conquistarono la citt\u00e0 che a quel tempo faceva parte dell'Impero ottomano. Nella battaglia per N\u0101\u1e63iriyya morirono circa 400 soldati, fra britannici e indiani, e circa soldati dell'esercito turco.\nAttualit\u00e0.\nNel 2003 \u00e8 stata coinvolta nella Seconda guerra del golfo. La guerra, e soprattutto il dopoguerra, hanno danneggiato molti edifici della citt\u00e0. La scelta di Nassiriya come acquartieramento delle truppe italiane ( militari) della missione umanitaria, finanziato con di euro, a fronte dei restanti aiuti italiani all'Iraq (l'ospedale italiano a Baghdad, protetto da 30 carabinieri e costato \u20ac) \u00e8 sempre stata giustificata ufficialmente per \"ragioni umanitarie\" e anche \"culturali\", a motivo dell'alto valore storico/archeologico della zona di N\u0101\u1e63iriyya. Tale scelta \u00e8 stata oggetto di una interpellanza parlamentare in quanto, secondo anche un'inchiesta televisiva di RaiNews24, tale acquartieramento sarebbe stato dettato da motivi ben diversi, di natura prettamente strategico-economica.\nL'area attorno a N\u0101\u1e63iriyya possiede importanti giacimenti di petrolio, \u00e8 attraversata da un importante oleodotto, ed \u00e8 ricca di uranio (non ancora sfruttato). L'AGIP, in partnership con Repsol, controlla una raffineria a 4\u00a0km da Nassiriya, dove ha anche sede la Oil Distribution Company . Il principale fatto d'arme del dopoguerra avvenne il 12 novembre 2003 quando in un attentato suicida morirono 28 persone, tra cui 19 italiani (12 carabinieri, 5 militari dell'esercito e 2 civili). Altre azioni armate si verificarono il 6 aprile 2004 e il 27 aprile 2006.\nMonumenti e luoghi d'interesse.\nIl museo della citt\u00e0 ha una importante collezione di reperti Sumeri, Assiri, Babilonesi e Abbasidi. Le rovine delle antiche citt\u00e0 di Ur e Larsa sono situate nelle vicinanze."}
{"id": "330122", "revid": "34392", "url": "https://it.wikipedia.org/wiki?curid=330122", "title": "Paradosso dell'impiccagione", "text": ""}
{"id": "330124", "revid": "486946", "url": "https://it.wikipedia.org/wiki?curid=330124", "title": "Nassiriya", "text": ""}
{"id": "330125", "revid": "706090", "url": "https://it.wikipedia.org/wiki?curid=330125", "title": "Wat Tambor", "text": ""}
{"id": "330127", "revid": "124842576", "url": "https://it.wikipedia.org/wiki?curid=330127", "title": "Mutazione genetica", "text": "Per mutazione genetica si intende ogni modifica stabile ed ereditabile nella sequenza nucleotidica di un genoma o pi\u00f9 generalmente di materiale genetico (sia DNA che RNA) dovuta ad agenti esterni o al caso, ma non alla ricombinazione genetica. Una mutazione modifica quindi il genotipo di un individuo e pu\u00f2 eventualmente modificarne il fenotipo a seconda delle sue caratteristiche e delle interazioni con l'ambiente.\nLe mutazioni sono gli elementi di base grazie ai quali possono svolgersi i processi evolutivi. Le mutazioni determinano infatti la cosiddetta variabilit\u00e0 genetica, ovvero la condizione per cui gli organismi differiscono tra loro per uno o pi\u00f9 caratteri. Su questa variabilit\u00e0, tramite la ricombinazione genetica, opera la selezione naturale, la quale promuove le mutazioni favorevoli a scapito di quelle sfavorevoli o addirittura letali. Essendo una parte delle mutazioni non favorevoli, gli organismi hanno sviluppato diversi meccanismi per la riparazione del DNA dai vari danni che pu\u00f2 subire, riducendo in questo modo il tasso di mutazione. \nLe mutazioni vengono distinte dai genetisti in base alla loro scala di azione: l'alterazione pu\u00f2 riguardare un singolo gene, porzioni del genoma o l'intero corredo cromosomico.\nSe le mutazioni avvengono in una cellula somatica queste, assieme ai relativi effetti, saranno presenti in tutte le cellule da essa derivate per mitosi; alcune di queste mutazioni possono rendere le cellule maligne e provocare il cancro,e sono responsabili di alcune malformazioni congenite. Se le mutazioni sono presenti nelle cellule delle linee germinali o nei gameti sono ereditate dalle generazioni successive e possono eventualmente provocare malattie genetiche ereditarie.\nOrigine delle mutazioni.\nLe mutazioni vengono generalmente classificate in due classi a seconda della loro origine.\nMutazioni spontanee.\nLe mutazioni spontanee, sono mutazioni provocate da fattori chimici endogeni e da errori nei processi che si attuano sul materiale genetico; la definizione di mutazione spontanea \u00e8 di mutazione che avviene in assenza di agenti mutageni noti. Non sono molto frequenti, ma sono comunque inevitabili vista la intrinseca imperfezione di ogni meccanismo molecolare. Gli errori possono essere dovuti a:\nMutazioni indotte.\nLe mutazioni indotte sono invece prodotte dall'azione di particolari agenti fisici o chimici detti appunto agenti mutageni. \u00c8 detto \"mutagenesi\" il processo che determina una mutazione indotta e \"mutagenizzato\" l'organismo in cui \u00e8 stata prodotta la mutazione.\nSi distinguono i danni per mutazioni indotte in:\nI mutageni fisici sono soprattutto radiazioni ionizzanti (raggi X, raggi gamma) e non ionizzanti (raggi UV); gli agenti chimici sono molto numerosi e appartengono a diverse classi di composti. Oltre che per la natura i mutageni differiscono anche per spettro mutazionale, ovvero per il tipo (o i tipi) di mutazione che possono provocare. Spesso una stessa conseguenza pu\u00f2 essere causata da mutageni diversi (anche per natura), anche se generalmente i meccanismi con cui essi hanno agito sono profondamente diversi.\nUn'importante differenza tra mutageni fisici e chimici \u00e8 che i primi agiscono indipendentemente dall'organismo; i mutageni chimici invece possono avere effetti diversi in funzione del sistema biologico. Mentre una radiazione, infatti, colpisce direttamente il materiale genetico, un composto chimico pu\u00f2 interagire con altre molecole (enzimi, metaboliti, specie reattive...) presenti nella cellula che ne possono variare le caratteristiche.\nMutazioni geniche.\nSono le mutazioni che alterano un singolo gene e dunque le pi\u00f9 \"piccole\" che si possono avere. In quanto tali non sono visibili attraverso analisi al microscopio (tranne alcuni casi estremi), ma possono essere riscontrate solo tramite analisi genetiche. Le mutazioni geniche portano alla formazione di nuove forme geniche, ovvero di nuovi alleli, detti appunto \"alleli mutanti\". In quanto tali questi sono rari nella popolazione e si differenziano dagli alleli pi\u00f9 diffusi detti invece \"tipi selvatici\".\nBisogna per\u00f2 far distinzione anche tra alleli mutanti e \"morfi\". I morfi sono infatti due o pi\u00f9 alleli di uno stesso gene con frequenza superiore all'1% (polimorfismo). Alla luce di questo ne deriva che il concetto di mutazione non \u00e8 assoluto: un gene potr\u00e0 subire una mutazione; se l'allele mutante per\u00f2 trover\u00e0 le condizioni per diffondersi nella popolazione e superare la frequenza dell'1% non si parler\u00e0 pi\u00f9 di mutazione ma di morfo.\nPossono essere distinte in tre categorie: mutazioni puntiformi, mutazioni dinamiche e riarrangiamenti genici strutturali.\nMutazioni puntiformi.\nUna mutazione puntiforme \u00e8 una variazione di sequenza del DNA che interessa uno o pochi nucleotidi ma \u00e8 possibile considerare \"puntiformi\" anche mutazioni fino a 50 nucleotidi. Molte mutazioni puntiformi sono probabilmente senza effetto, in tal caso si dice che sono neutre, infatti gran parte del DNA in un genoma eucariotico non codifica prodotti proteici ed \u00e8 incerto se il cambiamento di una singola base nucleotidica in questa parte silente del DNA possa influire sulla salute di un organismo. Una singola mutazione puntiforme pu\u00f2 per\u00f2 avere un notevole impatto sul fenotipo come accade ad esempio nell'anemia falciforme.\nSostituzione di basi.\nLe mutazioni per sostituzione di basi determinano lo scambio di un nucleotide con un altro. Sono definite transizioni qualora vi sia un scambio di una purina con altra purina (A &gt; G) o di una pirimidina con un'altra pirimidina (C &gt; T); si dicono invece transversioni quando lo scambio \u00e8 di una purina con una pirimidina o viceversa (C/T &gt; A/G). In genere le transizioni sono pi\u00f9 frequenti delle transversioni.\nLe mutazioni puntiformi possono essere di sei tipologie: silenti, missenso, delezioni o inserzioni in frame, inserzioni nonsenso, mutazioni frame-shift o mutazioni di splicing.\nMutazioni in regioni regolatrici della trascrizione.\nMutazioni puntiformi possono anche verificarsi all'interno della regione regolatrice di un gene. Ci\u00f2 pu\u00f2 determinare conseguenze molto variabili che vanno da nessun effetto fenotipico a cambiamenti dell'espressione genica che danno origine a gravi patologie.\nGli studio di genetica hanno evidenziato che l'entropia di una sorgente genetica crescente nel tempo, misura l'accumulo di mutazioni degenarative nel DNA, progressivo nelle generazioni di cellule riprodotte dall'organismo, cos\u00ec come attraverso le generazioni di individui. \nAnche qualora le mutazioni casuali o indotte dall'uomo siano classificate come favorevoli (in un orizzonte di breve termine, contro una malattia), risultano in genere associate ad una perdita dell'informazione del gene e ad una riduzione della sua funzionalit\u00e0 nei processi organici ordinari.\nMutazioni dinamiche.\nLe mutazioni dinamiche sono dovute alla ripetizione di triplette nucleotidiche all'interno di una regione codificante (in questo caso la tripletta pi\u00f9 frequente \u00e8 CAG che codifica la glutammina) o non-codificante di un gene. La mutazione, che si origina nel corso della replicazione del DNA, provoca una variazione nel numero di queste sequenze ripetute; il nuovo filamento di DNA potr\u00e0 presentarne in eccesso o in difetto. Il fenomeno che causa la mutazione \u00e8 detto slittamento della replicazione (\"replication slippage\") ed \u00e8 dovuto al cattivo appaiamento dei due filamenti complementari. Malattie genetiche associate a questo tipo di mutazione sono la Corea di Huntington e la sindrome dell'X fragile.\nRiarrangiamenti genici strutturali.\nI riarrangiamenti genici strutturali comprendono tutte quelle mutazioni che alterano il genoma variando la struttura dei cromosomi (\"mutazioni cromosomiche\") o il numero dei cromosomi (\"mutazioni genomiche\"). Sono definite anche anomalie citogenetiche o anomalie cariotipiche. Queste alterazioni normalmente sono una conseguenza di un errore durante la divisione cellulare, nella meiosi o nella mitosi. A differenza delle mutazioni geniche che sono riscontrabili solo tramite analisi genetica, queste possono in molti casi essere visibili anche al microscopio, in quanto portano alla formazione di particolari strutture cromosomiche nella fase di appaiamento. Le loro conseguenze possono variare da nessun effetto fenotipico qualora le mutazioni coinvolgano sequenze ripetute a patologie genetiche gravi. \nMutazioni cromosomiche.\nSi parla di mutazioni cromosomiche o anomalie cromosomiche quando \u00e8 la struttura di uno o pi\u00f9 cromosomi ad essere alterata. Le mutazioni cromosomiche possono essere di sei tipi: delezioni o duplicazioni, inversioni, traslocazioni, conversioni geniche, trasposizioni e cromosomi ad anello.\nMutazioni del cariotipo.\nSi parla di mutazione genomiche o \"anomalie cariotipiche\" quando un organismo presenta dei cromosomi in pi\u00f9 o in meno rispetto al normale.\nSe sono presenti interi corredi cromosomici in pi\u00f9 o in meno si parla di \"euploidia aberrante\"; se invece \u00e8 solo una parte del corredo in eccesso o in difetto l'anomalia \u00e8 chiamata \"aneuploidia\".\nNell'uomo e, in generale, in tutti gli organismi diploidi, che hanno dunque coppie di cromosomi omologhi, le forme di aneuploidia pi\u00f9 frequenti sono la mancanza di un cromosoma da una coppia (\"monosomia\") o la presenza di un cromosoma in pi\u00f9 in una coppia (\"trisomia\"). Pi\u00f9 raro \u00e8 il caso di perdita di una coppia intera (\"nullisomia\").\nUn esempio degli effetti di un'anomalia di questo tipo \u00e8 la sindrome di Down, chiamata anche trisomia 21; gli individui affetti da questa sindrome hanno tre copie del cromosoma 21, invece che due. La sindrome di Turner \u00e8 invece un esempio di monosomia; gli individui nati con questa anomalia possiedono un solo cromosoma sessuale, quello femminile X. Tra gli organismi aploidi i casi pi\u00f9 diffusi di aneuploidia consistono nella presenza di un cromosoma soprannumerario (disomia).\nEffetti delle mutazioni su larga scala.\nAnche per questa categoria di mutazioni le possibili conseguenze sull'organismo sono variabili. In generale ci sar\u00e0 effetto ogni volta che, nella modificazione del cromosoma o del genoma, si altera anche la sequenza o il numero di uno o pi\u00f9 geni. A differenza delle mutazioni geniche in questo caso gli effetti saranno sempre negativi.\nAltre mutazioni.\nEffetti delle mutazioni geniche.\nGli effetti possono essere notevolmente diversi a seconda del tipo di mutazione e della posizione in cui questa si verifica. Una mutazione pu\u00f2 non portare a nessuna conseguenza e questo quando interessa DNA che non codifica (o meglio sembra non codificare) nessun prodotto genico (il cosiddetto junk DNA o DNA spazzatura ). Se la mutazione va invece ad alterare le sequenze codificanti, ovvero i geni, si ha una variazione nel tipo o nella quantit\u00e0 del corrispettivo prodotto genico, che pu\u00f2 essere una proteina o RNA funzionale (rRNA, tRNA, snRNA ecc.). Parliamo in questo caso di \"mutazione biochimica\"; se la mutazione biochimica porta a una variazione visibile del fenotipo si parla di \"mutazione morfologica\".\nInoltre distinguiamo, sempre in relazione agli effetti, in:\nL'efficacia della mutazione, sia positiva che negativa, dipende poi dal tipo di allele mutato cos\u00ec creato; questo potr\u00e0 essere infatti dominante o recessivo. Nei diploidi se \u00e8 dominante avr\u00e0 sempre effetto (sia in un eterozigote che in un omozigote dominante); se \u00e8 recessivo, essendo aploinsufficiente, per avere effetto ha bisogno che anche l'altro elemento della coppia genica sia mutato (individuo omozigote recessivo). Negli aploidi, che sono emizigoti, la mutazione avr\u00e0 invece sempre effetto.\nLe mutazioni possono essere in alcuni casi \"pleiotropiche\", ovvero possono dar luogo a pi\u00f9 effetti: ad esempio nel topo (Mus musculus), un comune allele mutante e dominante in condizioni di eterozigosi determina una variazione del colore del mantello; in omozigosi, cio\u00e8 quando l'allele mutato \u00e8 presente in duplice copia, provoca invece la morte dell'animale prima ancora della nascita. Si pu\u00f2 presumere quindi che il gene mutato controlli non solo il colore della pelliccia, ma anche qualche altro processo biochimico vitale per l'organismo.\nReversione e soppressione.\nA differenza di mutazioni su larga scala, quelle puntiformi possono essere soggette a reversione: attraverso altre mutazioni le prime possono scomparire o ne pu\u00f2 scomparire l'effetto sull'organismo. Nel primo caso parliamo di reversione in senso stretto: la mutazione revertente pu\u00f2 riportare il codone mutato cos\u00ec com'era originariamente (si parla comunemente di \"retromutazione\"); oppure la mutazione pu\u00f2 alterare sempre il codone mutato trasformandolo in uno diverso da quello iniziale, ma codificante lo stesso amminoacido (\"reversione di sito\"). Nel caso in cui la seconda mutazione occorra su un codone diverso si parla di soppressione: la soppressione potr\u00e0 essere interna se il codone \u00e8 all'interno del gene mutato o esterna se appartiene ad un altro gene. Un esempio di soppressione interna \u00e8 una delezione (o un'inserzione) che annulla l'effetto di una inserzione (o delezione) nello stesso gene. Il caso pi\u00f9 comune di soppressione esterna \u00e8 invece la mutazione nell'anticodone di un tRNA che annulla quella avvenuta nel codone complementare.\nNomenclatura.\n\u00c8 stata sviluppata una particolare nomenclatura per specificare il tipo di mutazione e il tipo di base o amminoacido cambiato.\nStoria.\nIl primo a introdurre il termine mutazione nel campo della genetica fu Hugo de Vries, nel 1901, che lo riferiva per\u00f2 alle brusche variazioni nei caratteri di un organismo; in particolare osservando come nella progenie di un ceppo della pianta Oenothera lamarckiana si potevano ottenere alcuni individui inaspettatamente giganti. Il concetto di mutazione cos\u00ec come \u00e8 inteso oggi, invece, fu usato solo a partire dal 1927.\nIn generale si pu\u00f2 dire, comunque, che le mutazioni genetiche hanno avuto un ruolo essenziale ancora prima, fin dagli albori della genetica; gi\u00e0 nei celebri lavori del padre della genetica, Gregor Mendel, infatti, i fenotipi come il colore bianco dei petali o giallo dei semi maturi, usati per formulare le sue leggi, non erano che dovute a mutazioni inattivanti dei corrispettivi geni.\nIl primo \"sfruttamento\" consapevole delle mutazioni avviene a partire dagli studi, condotti ai primi del 900 da Thomas Hunt Morgan e il suo cosiddetto \"fly group\", sul moscerino della frutta Drosophila melanogaster. Morgan e colleghi portarono le prime importanti prove sperimentali della teoria cromosomica dell'ereditariet\u00e0, che ipotizzava per la prima volta una stretta connessione tra geni e cromosomi. I ricercatori isolarono in una vasta popolazione di insetti un moscerino dagli occhi bianchi (mentre nel fenotipo selvatico erano rossi). Anche qui il fenotipo particolare era stato provocato da una mutazione spontanea nel gene per il colore degli occhi. \nMutazione che aveva prodotto una nuova forma allelica; gli incroci tra individui con alleli diversi hanno permesso di ottenere i risultati sopra detti. Morgan isol\u00f2 per questi incroci, dopo il caso del moscerino dagli occhi bianchi, ben 83 ceppi ciascuno con mutazioni su geni diversi. Le mutazioni ebbero poi un ruolo sempre pi\u00f9 crescente da quando furono scoperti i primi agenti mutageni. La maggior parte degli esperimenti chiave nella storia della genetica fecero uso di mutazioni indotte: nel 1941, nel loro celebre esperimento che port\u00f2 al \"dogma\" un gene-un enzima, Edward Lawrie Tatum e George Wells Beadle fecero ad esempio uso di ceppi di Neurospora crassa mutagenizzati tramite raggi X. In modo analogo Tatum e Joshua Lederberg nel 1946 usarono mutazioni in ceppi di Escherichia coli per dimostrare l'esistenza del processo di coniugazione batterica.\nUn importante capitolo nella storia delle mutazioni nella genetica riguarda la disputa sull'origine delle mutazioni nei batteri. Intorno agli anni quaranta infatti alcuni batteriologi misero in dubbio che le mutazioni potessero avvenire nei batteri in modo del tutto spontaneo (come era invece accettato per gli organismi superiori) essi ritenevano piuttosto che le mutazioni erano indotte dalla presenza di particolari condizioni ambientali. Ad esempio, i batteri che sopravvivevano in seguito all'aggiunta di un batteriofago avevano acquisito la resistenza grazie a una mutazione indotta dalla stessa presenza dei fagi (teoria adattativa). Numerosi altri studiosi invece erano convinti che le mutazioni si verificassero cos\u00ec come in tutti gli altri organismi, spontaneamente. Quest'ultima teoria (teoria genetica) fu definitivamente dimostrata da due celebri esperimenti: il cosiddetto test di fluttuazione (o di Salvador Luria e Max Delbr\u00fcck), sviluppato nel 1943 e la tecnica della piastratura delle repliche ideata da Joshua e Esther Lederberg.\nApplicazioni nelle analisi genetiche.\nGli studi genetici che fanno uso di mutazioni possono essere distinte in due categorie a seconda dello scopo dello studio e dei dati che si posseggono: studi di \"genetica diretta\" e di \"genetica indiretta\". Il primo approccio \u00e8 usato qualora si vogliano determinare i geni che in un organismo sono correlati a una certa funzione: in questo caso l'organismo viene esposto a mutageni e successivamente il genetista compie la cosiddetta \"caccia al mutante\", in cui va a ricercare gli individui i cui sono stati alterati i fenotipi correlati alla funzione che si sta studiando. A questo punto si determina la posizione del gene mutato tramite incroci si isola e si analizza in dettaglio: ne si determina la sequenza nucleotidica e si osserva per quale prodotto genico codifica. Nella genetica diretta quindi si parte dal fenotipo per vedere da quale genotipo \u00e8 causato. Il secondo tipo di studio compie invece il percorso inverso: parte dal genotipo per studiare il fenotipo: si parte in genere da una sequenza di DNA o RNA nota o addirittura da un prodotto genico (di solito una proteina), si mutagenizzano in modo selettivo e si vede che effetti fenotipo causano nell'organismo; si parla in questo caso anche di silenziamento genico.\nMutagenesi sito specifica.\nMolto importanti sono le tecniche che permettono di ottenere mutazioni sito specifiche; mutazioni cio\u00e8 indotte in modo selettivo nelle zone di interesse di una sequenza. In questo modo per esempio \u00e8 possibile inserire una mutazione in un particolare dominio di una proteina e, saggiando le conseguenze, determinarne la funzione.\nTest di mutagenesi.\nI test di mutagenesi sono procedure in cui cellule, tessuti o interi organismi sono esposti all'azione di una sostanza chimica, per verificarne e/o quantificarne la mutagenicit\u00e0; i sistemi biologici in esame sono quindi studiati, dopo un certo periodo di incubazione, e analizzati per vedere la presenza di eventuali mutazioni. In generale la capacit\u00e0 mutagena di un agente \u00e8 direttamente proporzionale ai mutanti identificati al termine del test. I test routinari sono svolti su batteri, essendo sistemi pi\u00f9 conosciuti e di pi\u00f9 facile utilizzo. I test sono per\u00f2 volti a scoprire il danno che una sostanza pu\u00f2 creare all'uomo, il quale ha, ovviamente, molte caratteristiche biologiche diverse dai procarioti; per questo si procede a modificare geneticamente i batteri usati nei test per mimare un sistema il pi\u00f9 vicino possibile a quello umano, oppure si usano cellule di mammifero (solitamente di roditori). Tra i test pi\u00f9 usati ci sono il test di Ames e il test del micronucleo.\nIl test di Ames.\n Un esempio di applicazione delle mutazioni in campo biomedico \u00e8 il test di Ames. Il test, sviluppato negli anni settanta da Bruce Ames, ha lo scopo di determinare la cancerogenicit\u00e0 di una sostanza studiando la sua capacit\u00e0 di indurre mutazioni; in generale infatti una sostanza mutagena \u00e8 anche cancerogena. \u00c8 solitamente usata una forma mutata del batterio Salmonella typhimurium, ad esempio un ceppo che non \u00e8 in grado di crescere in terreno privo di istidina; il ceppo \u00e8 diviso in due piastre separate con terreni privi dell'amminoacido: uno di essi sar\u00e0 esposto alla sostanza da testare l'altro no. Se la sostanza ha capacit\u00e0 mutagena ci sar\u00e0 una certa probabilit\u00e0 che induca delle reversioni della mutazione; annulla cio\u00e8 l'effetto della prima mutazione con una mutazione, permettendo di nuovo al batterio di sopravvivere anche in assenza di istidina. Sul ceppo non mutagenizzato invece non ci sar\u00e0 nessuna colonia o molto poche (essendo la reversione per mutazione spontanea molto rara). Pi\u00f9 colonie sopravviveranno nel campione mutagenizzato, maggiore sar\u00e0 stato il numero di \"retromutazioni\" e quindi maggiore \u00e8 la cancerogenicit\u00e0 della sostanza.\nMutazioni per scopi commerciali.\nMutazioni indotte possono essere alla base di processi per la selezione di organismi mutanti con caratteristiche vantaggiose. Sono pratiche usate principalmente in agricoltura e rivolte a specie vegetali. I vantaggi possono riguardare ad esempio la capacit\u00e0 di crescere in particolari condizioni ambientali, la presenza di frutti pi\u00f9 grandi o privi di semi ecc. In molti casi le mutazioni riguardano la variazione nel numero di cromosomi. Esempi sono:\nQueste metodologie non devono essere confuse con quelle usate in ingegneria genetica e che sono alla base degli \"organismi geneticamente modificati\" (OGM)."}
{"id": "330132", "revid": "23", "url": "https://it.wikipedia.org/wiki?curid=330132", "title": "Cerotungstite-(Ce)", "text": ""}
{"id": "330133", "revid": "1442080", "url": "https://it.wikipedia.org/wiki?curid=330133", "title": "Molybdite", "text": "La molybdite \u00e8 un minerale."}
{"id": "330134", "revid": "1442080", "url": "https://it.wikipedia.org/wiki?curid=330134", "title": "Sidwillite", "text": "La sidwillite \u00e8 un minerale."}
{"id": "330135", "revid": "767487", "url": "https://it.wikipedia.org/wiki?curid=330135", "title": "Ilsemannite", "text": "L'ilsemannite \u00e8 un solfato idrato del molibdeno, di colore nero, blu, blu scuro.\nIl suo nome deriva da quello di Johann Christoph Ilsemann (1727-1822).\nAbito cristallino.\nAmorfo.\nOrigine e giacitura.\nIn origine si riteneva fosse il prodotto dell'alterazione della wulfenite.. Ulteriori ipotesi considerano l'ilsemannite prodotto dell'alterazione della molibdenite, ma data la scarsa presenza dell'ilselmannite nei giacimenti di molibdenite e l'associazione stretta rilevata in alcuni campioni, si ritiene che derivi dall'alterazione del solfato amorfo di molibdeno: la jordisite.\nForma in cui si presenta in natura.\nSi rinviene all'interno delle fratture di massicci andesitici, frequentemente associata al cinabro e alla stilbite. Risulta solubile in acqua, generando una soluzione blu scuro, che, sottoposta ad evaporazione, produce cristalli blu notte.\nSi presenta come incrostazioni sottili su rocce fratturate o come riempimento di fratture e cavit\u00e0.\nNei suoli acidi, l'ilsemannite, \u00e8 la fase solida stabile del molibdeno."}
{"id": "330136", "revid": "1543377", "url": "https://it.wikipedia.org/wiki?curid=330136", "title": "Bamfordite", "text": "La bamfordite \u00e8 un minerale.\nEtimologia.\nIl nome si riferisce alla localit\u00e0 di rinvenimento: i depositi W-Mo-Bi di Bamford Hill, nei pressi della citt\u00e0 australiana di Cairns, nel Queensland settentrionale"}
{"id": "330137", "revid": "287204", "url": "https://it.wikipedia.org/wiki?curid=330137", "title": "Sassolite", "text": "La sassolite \u00e8 un minerale dell'acido borico.\nDeriva dalla localit\u00e0 di Sasso, presso Volterra, in provincia di Pisa.\nDescritto per la prima volta da Dietrich Ludwig Gustav Karsten nel 1800.\nAbito cristallino.\nI cristalli sono tabulari\nOrigine e giacitura.\nVulcanica e da sorgenti calde. Ha paragenesi con zolfo e borati vari\nForma in cui si presenta in natura.\nIn scaglie, cristalli e incrostazioni.\nCaratteri fisico-chimici.\nFlessibile. Untuosa al tatto, ha sapore amaro. Solubile in acqua, la pu\u00f2 scaldare fino a farla bollire per formazione di acido borico. In provetta produce vapore acqueo; fonde facilmente, colora la fiamma in verde.\nUtilizzi.\nUsata nell'industria chimica, vetraria, alimentare e sanitaria; ha propriet\u00e0 antisettiche ed \u00e8 un buon conservante per gli alimenti ma essendo nociva per ingestione, ne \u00e8 stato regolato per legge l'uso a tale scopo.\nLocalit\u00e0 di ritrovamento.\nOltre che a Sasso Pisano, in provincia di Pisa, luogo del ritrovamento e dello studio da cui prende il nome e dal quale giungono gli esemplari migliori, e Larderello, in Italia la si pu\u00f2 trovare in dimensioni minori all'isola di Vulcano (gran cratere della Fossa), a LIpari e nella Solfatara di Pozzuoli. Trovata nel vulcano Avachinskaya, in Kam\u010datka e nel Wiesbaden, in Germania, \u00e8 presente in Cile, in Nevada, in California, in Mozambico, in Siberia, in Giappone (a Hokkaido e nella regione del Kyushu) e in Australia."}
{"id": "330138", "revid": "1776051", "url": "https://it.wikipedia.org/wiki?curid=330138", "title": "Behoite", "text": "La behoite \u00e8 la forma naturale dell'idrossido di berillio, il suo nome deriva appunto dalla crasi dei due termini .\nAbito cristallino.\nSi presenta in cristalli incolori da euedrali (delimitati da facce geometriche ben definite) a subeuedrali, non pi\u00f9 grandi di 1\u00a0mm, aventi abito sub-ottaedrico.\nOrigine e giacitura.\nPresente negli accumuli di terre rare all'interno di un massiccio pegmatitico del precambriano composto da plagioclasi albitici e microclino, si associa ad allanite, gadolinite, criolite e fergusonite.\nSi ipotizza come il berillio, nelle zone di alterazione meteorica, si comporti come l'alluminio nel formare la gibbsite.\nForma in cui si presenta in natura.\nSi rinviene nelle corone di alterazione di masse vetrose di gadolinite, tipicamente di 5\u20138\u00a0cm di diametro, contraddistinte dal colore rosso dell'albite che le include. Le corone di alterazione presentano una complessa struttura all'interno della quale si rinvengono numerosi minerali, tra cui prevalentemente Bastn\u00e4site (prevalente), Tengerite-(Y), nontronite ed ematite."}
{"id": "330140", "revid": "1776051", "url": "https://it.wikipedia.org/wiki?curid=330140", "title": "Clinobehoite", "text": "La clinobehoite \u00e8 un minerale."}
{"id": "330141", "revid": "84604", "url": "https://it.wikipedia.org/wiki?curid=330141", "title": "Gibbsite", "text": "La gibbsite, o idrargillite, \u00e8 un minerale, un idrossido di alluminio.\nIl nome deriva da George Gibbs (7 gennaio 1776 - 6 agosto 1833) mineralogista statunitense.\nIl nome idrargillite, meno usato, deriva dal greco \u1f55\u03b4\u03c9\u03c1, acqua e argillite, roccia tra i cui costituenti vi \u00e8 l'alluminio, perch\u00e9, riscaldata, produce acqua.\nDescritta per la prima volta da John Torrey (15 agosto 1796 - 10 marzo 1873), botanico statunitense, nel 1822.\nAbito cristallino.\nLamine, scaglie e geminati. I cristalli sono di aspetto tabulare, pseudoesagonale, di piccola lunghezza; eccezionalmente superano qualche centimetro\nStalattitico, terroso, sferico.\nOrigine e giacitura.\nLa genesi \u00e8 idrotermale di bassa temperatura o secondaria. La paragenesi \u00e8 con b\u00f6hmite, limonite, diasporo e corindone.\nHa origine come prodotto di alterazione della bauxite. Si trova in rocce alcoline.\nForma in cui si presenta in natura.\nSi presenta in cristalli, aggregati criptocristallini, concrezioni stalattitiche e aggregati raggiati.\nI cristalli sono compatti, incrostati, fibrosi o terrosi.\nCaratteri fisico-chimici.\nHa luminescenza verde-arancio sulle onde corte. Solubile negli acidi caldi e in KOH (idrossido di potassio); non fonde, ma calcina, libera acqua, diventa bianca e indurisce. Il riconoscimento \u00e8 difficile senza precisi esami.\nLocalit\u00e0 di ritrovamento.\nGibbsite ben cristallizzata si trova nella Russia, in associazione con natrolite entro rocce pegmatitiche di tipo nefelino-feldspatico (sui monti Ilmen e monti Vishnev, presso \u010celjabinsk e nelle tundre di Lovozero e di Khibin, presso Murmansk), o anche in alcuni scisti talcosi associata a serpentino e magnetite (sui monti Shishimsk, negli Urali).\nQualche bell'esemplare, formato da piccoli cristalli che rivestono le cavit\u00e0 della natrolite c'\u00e8 pure in Norvegia (Langesundfjord, presso Brevik) sempre in rocce nefeliniche.\nAggregati stalattitici o botrioidali provengono da Villa Rica, presso Ouro Preto, nel Brasile, e da Richmond, nel Massachusetts, dove George Gibbs lo osserv\u00f2 per la prima volta."}
{"id": "330142", "revid": "1442080", "url": "https://it.wikipedia.org/wiki?curid=330142", "title": "Bayerite", "text": "La bayerite \u00e8 un minerale idrossido."}
{"id": "330143", "revid": "1776051", "url": "https://it.wikipedia.org/wiki?curid=330143", "title": "Nordstrandite", "text": "La nordstrandite \u00e8 un minerale."}
{"id": "330144", "revid": "1776051", "url": "https://it.wikipedia.org/wiki?curid=330144", "title": "Doyleite", "text": "La doyleite \u00e8 un minerale."}
{"id": "330145", "revid": "5", "url": "https://it.wikipedia.org/wiki?curid=330145", "title": "Andr\u00e9 Darricau", "text": ""}
{"id": "330146", "revid": "228587", "url": "https://it.wikipedia.org/wiki?curid=330146", "title": "Brucite", "text": "La brucite \u00e8 un minerale, un idrossido di magnesio, appartenente al gruppo omonimo.\nIl nome deriva da Archibald Bruce (febbraio 1777 - 22 febbraio 1818), fisico e mineralogista statunitense.\nFu descritto per la prima volta da Fran\u00e7ois Sulpice Beudant (5 settembre 1787 - 10 dicembre 1850), geologo e mineralogista francese.\nAbito cristallino.\nRare lamine tabulari a contorno esagonale.\nLa brucite fa parte della famiglia dei fillosilicati, avendo quindi una struttura cristallina caratterizzata da due fogli tetraedrici uniti insieme da un foglio ottaedrico, grazie ai cationi( Al3+, Mg2+,Fe3+).\nOrigine e giacitura.\nLa brucite si pu\u00f2 osservare, come prodotto idrotermale, nelle vene di rocce serpentinose o cloritiche, associata a vari carbonati di magnesio pi\u00f9 o meno basici (piroaurite, idrotalcite, idromagnesite e brugnatellite).\nInoltre si pu\u00f2 anche trovare in rocce calcaree cristalline (marmo), quale prodotto di alterazione del periclasio, sia sotto forma di granuli pi\u00f9 o meno minuti, come pure in belle masse tabulari.\nForma in cui si presenta in natura.\nRari cristalli, aggregati scagliosi, aggregati granulari e fibrosi.\nSi pu\u00f2 trovare nella struttura triottaedrica dei fillosilicati, non come minerale ma semplicemente come elemento strutturale di questi silicati.\nCaratteri fisico-chimici.\nHa luminescenza blu o bianco-bluastra. Le scaglie derivanti dalla sfaldatura sono flessibili. \u00c8 solubile negli acidi diluiti a freddo, non fonde, ed \u00e8 molto brillante se portata all'incandescenza.\nLocalit\u00e0 di ritrovamento.\nNelle miniere di cromite situate presso Texas, nella Contea di Lancaster (Pennsylvania), si trovano cristalli lunghi fino a 15 centimetri di diametro. Nella miniera Tilly Foster, presso Brewster, si presenta in lamine e cristalli color azzurro chiaro associata a magnetite. Ad Asbestos, nel Qu\u00e9bec si osserva in masse fibrose lunghe pi\u00f9 di 50 centimetri, associata a crisotilo. A Kraubath, in Stiria, associata a serpentino; a Swinna Ness, in Scozia. Nelle miniere di asbesto di Ba\u017eenov, nell'Oblast' di Sverdlovsk, in Russia.\nIn Italia la brucite si osserva in notevoli quantit\u00e0 a Carro, presso il passo del Bracco, in provincia della Spezia, in filoni della potenza di parecchi decimetri, costituiti per lo pi\u00f9 dal minerale, di colore bianco, allo stato spatico ed assai raramente da cristalli distinti; inoltre qualche bel campione, di colore azzurro chiaro, fu trovato in Val d'Astico, presso Vicenza, ed anche a Predazzo in Val di Fiemme, nelle vene delle cosiddette predazziti o pencatiti, che sono rocce ad aspetto marmoreo formate a loro volta da brucite e calcite.\nA Capo Teulada, in Sardegna, la brucite si osserva come a Predazzo, come prodotto di alterazione del periclasio cui \u00e8 associata. Infine, nelle stesse condizioni, \u00e8 presente anche in alcuni proietti calcarei del Vesuvio.\nUtilizzi.\nViene usato per ricavare sali di magnesio, ed anche nella fabbricazione di materiali refrattari. \u00c8 anche minerale utile per l'estrazione mineraria di magnesio.\nVariet\u00e0.\nLa nemalite \u00e8 una variet\u00e0 che contiene ossidi di ferro."}
{"id": "330147", "revid": "287204", "url": "https://it.wikipedia.org/wiki?curid=330147", "title": "Amakinite", "text": "Lamakinite \u00e8 un minerale appartenente al gruppo della brucite."}
{"id": "330148", "revid": "729019", "url": "https://it.wikipedia.org/wiki?curid=330148", "title": "Pirocroite", "text": "La pirocroite \u00e8 un minerale di manganese appartenente al gruppo della brucite.\nEtimologia.\nPrende il suo nome dal fatto che cambia colore se sottoposta alla fiamma.\nOrigine e giacitura.\nMinerale secondario, derivante da alterazione della hausmannite."}
{"id": "330149", "revid": "1776051", "url": "https://it.wikipedia.org/wiki?curid=330149", "title": "Theophrastite", "text": "La theophrastite \u00e8 un minerale appartenente al gruppo della brucite."}
{"id": "330150", "revid": "1442080", "url": "https://it.wikipedia.org/wiki?curid=330150", "title": "Paraotwayite", "text": "La paraotwayite \u00e8 un minerale."}
{"id": "330151", "revid": "1776051", "url": "https://it.wikipedia.org/wiki?curid=330151", "title": "Sweetite", "text": "La sweetite \u00e8 un minerale."}
{"id": "330152", "revid": "1776051", "url": "https://it.wikipedia.org/wiki?curid=330152", "title": "Ashoverite", "text": "La ashoverite \u00e8 un minerale."}
{"id": "330153", "revid": "712828", "url": "https://it.wikipedia.org/wiki?curid=330153", "title": "W\u00fclfingite", "text": "La w\u00fclfingite \u00e8 una delle forme minerali dell'idrossido di zinco (Zn(OH)2). Descritta per la prima volta nel 1985 da K. Schmetzer, G. Schnorrer-K\u00f6hler e O. Medenbach, deve il suo nome al mineralogista e petrografo tedesco Ernst Anton W\u00fclfing (1860-1930)\nAbito cristallino.\nLa w\u00fclfingite cristallizza nel sistema ortorombico, classe disfenoidale. \u00c8 un polimorfo della ashoverite e della sweetite minerali che, a differenza della w\u00fclfingite, cristallizzano nel sistema tetragonale.\nHa una durezza di 3 sulla scala di Mohs, simile a quella della calcite, e una densit\u00e0 di 3,05 g/cm3. Il suo contenuto di zinco \u00e8 superiore al 65% ed \u00e8 molto solubile negli acidi.\nOrigine e giacitura.\nLa w\u00fclfingite si presenta in forma di cristalli, di dimensioni fino a 200 \u03bcm, in gruppi a forma di stella. Pu\u00f2 anche apparire come una incrostazione calcarea a grana fine. \u00c8 un minerale secondario raro che si forma dalla degradazione meteorica di scorie contenenti zinco. Sembra essere associata a simonkolleite, biacca, diaboleite, zincite, idrozincite, ashoverite e fluorite.\nForma in cui si presenta in natura.\nLa w\u00fclfingite \u00e8 un minerale trasparente o traslucido, incolore o bianco, con una lucentezza vitrea. Sotto luce trasmessa \u00e8 anche incolore.\nLuoghi di ritrovamento.\nLa w\u00fclfingite \u00e8 stata trovata in depositi di scorie della fonderia Richelsdorf (in Assia, Germania) e a Stolberg (Nord Reno-Westfalia). Un altro sito ben noto \u00e8 una cava di calcare a nord-ovest di Milltown, vicino ad Ashover (Derbyshire, in Inghilterra)"}
{"id": "330154", "revid": "1442080", "url": "https://it.wikipedia.org/wiki?curid=330154", "title": "Spertiniite", "text": "La spertiniite \u00e8 un minerale."}
{"id": "330155", "revid": "287204", "url": "https://it.wikipedia.org/wiki?curid=330155", "title": "Portlandite", "text": "La portlandite \u00e8 un minerale appartenente al gruppo della brucite.\nAbito cristallino.\nL'abito cristallino della Portlandite si costituisce principalmente di una microstruttura cubica a corpo centrato (ccc) di natura anisotropa.\nIl primo studioso a notare questa caratteristica struttura fu Walt jr. mentre analizzava un campione di questo composto proveniente dalla Colombia"}
{"id": "330156", "revid": "108563904", "url": "https://it.wikipedia.org/wiki?curid=330156", "title": "Jamborite", "text": "La jamborite \u00e8 un minerale di scoperta relativamente recente rinvenuto la prima volta a C\u00e0 de' Ladri, presso Riola di Vergato (Bologna), anche se in precedenza, nella stessa localit\u00e0, era stata notata come una patina verde ricoprente la millerite.\nOrigine e giacitura.\nNel bolognese si presenta come alterazione (pseudomorfosi) della millerite della quale, talvolta, conserva un nucleo centrale inalterato.\nForma in cui si presenta in natura.\nNel bolognese si pu\u00f2 rinvenire in esili ciuffetti verdi, fragilissimi, nelle cavit\u00e0 di una idrotermalite, talora associata a quarzo o calcite."}
{"id": "330157", "revid": "1442080", "url": "https://it.wikipedia.org/wiki?curid=330157", "title": "Brandholzite", "text": "La brandholzite \u00e8 un minerale.\nEtimologia.\nIl nome \u00e8 deriva dalla localit\u00e0 tedesca di rinvenimento: il distretto minerario di Brandholz-Goldkronach, nella Baviera."}
{"id": "330158", "revid": "287204", "url": "https://it.wikipedia.org/wiki?curid=330158", "title": "Bottinoite", "text": "La bottinoite \u00e8 un minerale."}
{"id": "330159", "revid": "1442080", "url": "https://it.wikipedia.org/wiki?curid=330159", "title": "Meixnerite", "text": "La meixnerite \u00e8 un minerale."}
{"id": "330160", "revid": "1442080", "url": "https://it.wikipedia.org/wiki?curid=330160", "title": "Woodallite", "text": "La woodallite \u00e8 un minerale appartenente al gruppo dell'idrotalcite.\nEtimologia.\nIl nome \u00e8 in onore del geologo australiano Roy Woodall (1930- ), studioso della geologia e mineralogia dell'Australia occidentale."}
{"id": "330161", "revid": "1442080", "url": "https://it.wikipedia.org/wiki?curid=330161", "title": "Iowaite", "text": "La iowaite \u00e8 un minerale appartenente al gruppo dell'idrotalcite."}
{"id": "330162", "revid": "1442080", "url": "https://it.wikipedia.org/wiki?curid=330162", "title": "Muskoxite", "text": "La muskoxite \u00e8 un minerale."}
{"id": "330163", "revid": "287204", "url": "https://it.wikipedia.org/wiki?curid=330163", "title": "Diasporo", "text": "Il diasporo \u00e8 un minerale, idrossido di alluminio, appartenente al gruppo omonimo."}
{"id": "330164", "revid": "287204", "url": "https://it.wikipedia.org/wiki?curid=330164", "title": "B\u00f6hmite", "text": "La b\u00f6hmite \u00e8 un minerale appartenente al gruppo del diasporo."}
{"id": "330166", "revid": "1776051", "url": "https://it.wikipedia.org/wiki?curid=330166", "title": "Tsumgallite", "text": "La tsumgallite \u00e8 un minerale appartenente al gruppo del diasporo."}
{"id": "330167", "revid": "2103295", "url": "https://it.wikipedia.org/wiki?curid=330167", "title": "Goethite", "text": "La goethite \u00e8 un minerale costituito da idrossido di ferro contenente circa il 63% di ferro e spesso anche piccole quantit\u00e0 di manganese, appartenente al gruppo del diasporo.\nGoethite \u00e8 l'ingrediente pi\u00f9 comune della ruggine di ferro. \u00c8 stato chiamato nel 1806 per J.W. von Goethe, poeta e filosofo tedesco con un vivo interesse per i minerali. \nIl nome era originariamente applicato alla lepidocrocite [\u03b3-FeO (OH)], un minerale meno comune con la stessa composizione chimica della goethite ma con una struttura cristallina diversa. Nella goethite, l'ossigeno e gli anioni idrossilici sono strettamente imballati in array esagonali, mentre nella lepidocrocite sono disposti in array cubici; in entrambe le strutture, tuttavia, i cationi di ferro occupano gli interstizi ottaedrici.\nIn termini di abbondanza relativa, la goethite \u00e8 seconda solo all'ematite (\u03b1-Fe2O3) tra gli ossidi di ferro. La goethite si forma normalmente in condizioni ossidanti come prodotto di agenti atmosferici dei minerali di ferro (ad esempio, pirite, magnetite). Poich\u00e9 si forma vicino alla superficie, la goethite \u00e8 il componente principale del cappellaccio dei depositi di solfuro di ferro in luoghi come l'Arizona e dei depositi lateritici in luoghi come Cuba. \nSi presenta anche come precipitato diretto nelle acque marine e meteoriche e i depositi si accumulano nelle sorgenti e nelle paludi.\nLa goethite \u00e8 la fonte del pigmento noto come ocra gialla; \u00e8 anche il minerale principale in alcuni importanti minerali di ferro, come quelli nel bacino dell'Alsazia-Lorena in Francia. Altri importanti depositi di goethite si trovano negli Appalachi meridionali, Stati Uniti; Brasile; Sud Africa; Russia; e l'Australia.\nI giacimenti pi\u00f9 importanti dal punto di vista economico (associati di solito ad altri minerali del ferro) si trovano in Alsazia-Lorena, Vestfalia, Boemia e nelle regioni del Lago Superiore e degli Appalachi, negli Stati Uniti.\nLa goethite varia di colore dal giallo-marrone al rosso. \u00c8 composto dall'80 al 90% di Fe2O3 e dal 10% circa di acqua. Quando disidratata, la goethite forma l'ematite; dopo l'idratazione, la goethite diventa limonite. \nOrigine e giacitura.\nIl minerale si origina nelle miniere di ferro per ossidazione di minerali di ferro.\nForma in cui si presenta in natura.\nFrequente in masse compatte o reniformi, in aggregati aciculari, stalagmitici, tabulari e terrosi. Rarissimi i cristalli isolati."}
{"id": "330168", "revid": "148107", "url": "https://it.wikipedia.org/wiki?curid=330168", "title": "Lepidocrocite", "text": "La lepidocrocite (\u03b3-FeO(OH)), anche chiamata esmeraldite o idroematite \u00e8 un minerale di ossido-idrossido di ferro (III). La lepidocrocite ha una struttura cristallina ortorombica, ha una durezza di 5, densit\u00e0 relativa 4, una lucentezza submetallica e uno striscio giallo-marrone. Va dal rosso al marrone-rossastro e posta sott'acqua forma ruggine."}
{"id": "330169", "revid": "767487", "url": "https://it.wikipedia.org/wiki?curid=330169", "title": "Akaganeite", "text": "La akaganeite \u00e8 un minerale."}
{"id": "330170", "revid": "6923", "url": "https://it.wikipedia.org/wiki?curid=330170", "title": "Feroxyhyte", "text": "La feroxyhyte \u00e8 un minerale ed \u00e8 un ossido/idrossido del ferro, con formula formula_1Fe3+O(OH). La feroxyhyte cristallizza nel sistema esagonale e si forma in masse brune arrotondate a concrezioni. La feroxyhyte si presenta come un materiale opaco, magnetico, striato di giallo e con una densit\u00e0 relativa di 4.2.\nSi trova in noduli di ferro-manganese sui fondali dell'Oceano Atlantico e del Pacifico. Si trova anche nei mari Baltico, Bianco e Kara Si forma in condizioni di alta pressione e torna a goethite se esposto alle condizioni della superficie. Si trova anche come cemento e rivestimento su clasti in terreni e sedimenti scarsamente drenati, formati dalla rapida ossidazione di composti di ossido ferroso.\nLa feroxyhyte stata descritta per la prima volta nel 1976 per un evento nei suoli nella sua localit\u00e0 tipo, a Kolomyja, in Ucraina."}
{"id": "330171", "revid": "1369234", "url": "https://it.wikipedia.org/wiki?curid=330171", "title": "Manganite", "text": "La manganite \u00e8 un minerale.\nForma in cui si presenta in natura.\nLa manganite, nel sistema monoclino, cristallizza in cristalli prismatici con colore che varia da grigio a nero, ma anche in masse colonnari sfaldabili. Ha durezza 4, lucentezza opaca, quasi submetallica, colore di sfregamento rossiccio e peso specifico di 4,2. La manganite spesso si trova in cavit\u00e0 circondata da rocce ignee acide, dove probabilmente \u00e8 stata depositata da soluzioni minerali di bassa temperatura."}
{"id": "330172", "revid": "1442080", "url": "https://it.wikipedia.org/wiki?curid=330172", "title": "Groutite", "text": "La groutite \u00e8 un minerale appartenente al gruppo del diasporo."}
{"id": "330173", "revid": "1442080", "url": "https://it.wikipedia.org/wiki?curid=330173", "title": "Feitknechtite", "text": "La feitknechtite \u00e8 un minerale."}
{"id": "330174", "revid": "767487", "url": "https://it.wikipedia.org/wiki?curid=330174", "title": "Litioforite", "text": "La litioforite \u00e8 un minerale.\nAbito cristallino.\nBotrioidale,\nOrigine e giacitura.\nComune costituente del \"Wad\" nelle zone dei giacimenti idrotermali e depositi sedimentari di manganese ossidati.\nForma in cui si presenta in natura.\nMassiva, dendritica, botrioidale, compatta o, pi\u00f9 raramente, in fini pagliette o in cristalli dalla forma tabulare con perimetro esagonale."}
{"id": "330175", "revid": "287204", "url": "https://it.wikipedia.org/wiki?curid=330175", "title": "Asbolano", "text": "L'asbolano \u00e8 un minerale."}
{"id": "330176", "revid": "1442080", "url": "https://it.wikipedia.org/wiki?curid=330176", "title": "Heterogenite-2H", "text": "La heterogenite-2H \u00e8 un politipo dell'heterogenite pertanto \u00e8 da considerarsi una variet\u00e0 e non una specie a s\u00e9 stante."}
{"id": "330177", "revid": "1442080", "url": "https://it.wikipedia.org/wiki?curid=330177", "title": "Heterogenite-3R", "text": "L'heterogenite-3R \u00e8 un politipo dell'heterogenite pertanto \u00e8 da considerarsi una variet\u00e0 e non una specie a s\u00e9 stante."}
{"id": "330178", "revid": "1442080", "url": "https://it.wikipedia.org/wiki?curid=330178", "title": "Bracewellite", "text": "La bracewellite \u00e8 un minerale appartenente al gruppo del diasporo."}
{"id": "330179", "revid": "1776051", "url": "https://it.wikipedia.org/wiki?curid=330179", "title": "Guyanaite", "text": "La guyanaite \u00e8 un minerale appartenente al gruppo del diasporo."}
{"id": "330180", "revid": "1442080", "url": "https://it.wikipedia.org/wiki?curid=330180", "title": "Grimaldiite", "text": "La grimaldiite \u00e8 un minerale."}
{"id": "330181", "revid": "1442080", "url": "https://it.wikipedia.org/wiki?curid=330181", "title": "Tivanite", "text": "La tivanite \u00e8 un minerale."}
{"id": "330182", "revid": "1442080", "url": "https://it.wikipedia.org/wiki?curid=330182", "title": "Montroseite", "text": "La montroseite \u00e8 un minerale appartenente al gruppo del diasporo."}
{"id": "330183", "revid": "1442080", "url": "https://it.wikipedia.org/wiki?curid=330183", "title": "Paramontroseite", "text": "La paramontroseite \u00e8 un minerale."}
{"id": "330184", "revid": "767487", "url": "https://it.wikipedia.org/wiki?curid=330184", "title": "Akdalaite", "text": "L'akdalaite \u00e8 un minerale."}
{"id": "330185", "revid": "148107", "url": "https://it.wikipedia.org/wiki?curid=330185", "title": "Ferridrite", "text": "La ferridrite \u00e8 un minerale, un ossi-idrossido di ferro presente in molte parti del mondo. Ha varie applicazioni industriali e pu\u00f2 trovarsi anche all'interno degli organismi viventi, compreso l'uomo.\nOrigine e giacitura.\nSi rinviene nel terreno e nell'acqua.\n\u00c8 presente anche nell'uomo e viene formato all'interno della ferritina, che \u00e8 una proteina citoplasmatica deputata all'immagazzinamento del ferro. La struttura tridimensionale del Ferridrite \u00e8 garantita dai 6 legami di coordinazione che gli atomi di ferro (fino a 4000 nella ferritina), fanno con gli atomi di ossigeno, secondo la reazione:\n&lt;chem&gt;2Fe^2+ + O2 -&gt; Fe^3+-O-O-Fe^3+ -&gt; Fe^3+-O-Fe^3+ + H2O2&lt;/chem&gt;\ncon seguente rilascio di molecole di acqua ossigenata.\nForma in cui si presenta in natura.\nLa ferridrite \u00e8 conosciuta solo sotto forma di tracce, in piccoli cristalli visibili solo al microscopio e, anche se la sua classificazione da parte dell'IMA risale al 1971, quale sia la sua struttura \u00e8 ancora oggetto di dibattito."}
{"id": "330186", "revid": "1442080", "url": "https://it.wikipedia.org/wiki?curid=330186", "title": "Idrocalumite", "text": "La idrocalumite \u00e8 un minerale."}
{"id": "330187", "revid": "1543377", "url": "https://it.wikipedia.org/wiki?curid=330187", "title": "Kuzelite", "text": "La kuzelite \u00e8 un minerale, correlata all'idrocalumite.\nEtimologia.\nIl nome \u00e8 in onore del mineralogista russo Hans-J\u00fcrgen Kuzel (1932-1997), specialista in mineralogia sperimentale ed applicata."}
{"id": "330188", "revid": "1442080", "url": "https://it.wikipedia.org/wiki?curid=330188", "title": "Jianshuiite", "text": "La jianshuiite \u00e8 un minerale appartenente al gruppo della calcofanite."}
{"id": "330189", "revid": "287204", "url": "https://it.wikipedia.org/wiki?curid=330189", "title": "Ernienickelite", "text": "Lernienickelite \u00e8 un minerale appartenente al gruppo della calcofanite."}
{"id": "330190", "revid": "1442080", "url": "https://it.wikipedia.org/wiki?curid=330190", "title": "Calcofanite", "text": "La calcofanite \u00e8 un minerale appartenente al gruppo omonimo."}
{"id": "330191", "revid": "1442080", "url": "https://it.wikipedia.org/wiki?curid=330191", "title": "Cianciulliite", "text": "La cianciulliite \u00e8 un minerale.\nEtimologia.\nIl suo nome deriva da quello del mineralogista statunitense John Cianciulli (1949-2005)"}
{"id": "330192", "revid": "1442080", "url": "https://it.wikipedia.org/wiki?curid=330192", "title": "Birnessite", "text": "La birnessite \u00e8 un minerale."}
{"id": "330193", "revid": "111283745", "url": "https://it.wikipedia.org/wiki?curid=330193", "title": "Cyanophyllite", "text": "La cyanophyllite \u00e8 una variet\u00e0 di cualstibite, precisamente si tratta del politipo cualstibite-1\"M\" precedentemente riconosciuta dall'IMA come specie a s\u00e9 stante ma discreditata nel 2012 nell'ambito della definizione del supergruppo dell'idrotalcite."}
{"id": "330194", "revid": "1442080", "url": "https://it.wikipedia.org/wiki?curid=330194", "title": "Cualstibite", "text": "La cualstibite \u00e8 un minerale appartenente al gruppo omonimo.\nVariet\u00e0.\nLa cyanophyllite \u00e8 il politipo 1\"M\" della cualstibite."}
{"id": "330195", "revid": "37401", "url": "https://it.wikipedia.org/wiki?curid=330195", "title": "Mitanni", "text": "Mitanni (anche \"Mittanni\" o \"Mittani\"; \"Naharina\" nei testi egizi e \"Hanigalbat\" nei testi assiri) fu un regno situato nel nord della Mesopotamia, che si estese, al culmine della sua ampiezza, dai monti Zagros al lago di Van e ai confini con l'Assiria. Era abitato principalmente da Hurriti.\nRaggiunse il massimo splendore nella seconda met\u00e0 del II millennio a.C., tra il 1450 a.C. e il 1350 a.C., durante la fase terminale del Tardo Bronzo. La sua capitale fu Wa\u0161\u0161ukanni, identificata oggi con Tell Fekheriye. La sconfitta da parte dell'esercito ittita, guidato dal re \u0160uppiluliuma I e da suo figlio Piyassili, reggente di Karkemish, segn\u00f2 la fine della potenza di Mitanni, anche se il principato visse ancora per un certo tempo.\nNome.\nIl regno di Mitanni fu chiamato Maryannu, Nahrina o Mitanni dagli Egizi, Hurri dagli Ittiti e Hanigalbat dagli Assiri. Diversi nomi che sembrano per\u00f2 riferirsi allo stesso regno e furono usati in modo intercambiabile.\nGli annali ittiti menzionano un popolo chiamato Hurri (\u1e2au-ur-ri), situato nella Siria nord-orientale. Un frammento ittita, probabilmente dell'epoca di Mur\u0161ili I, menziona un \"Re degli Hurri\". La versione assiro-accadica del testo traduce Hurri con \"Hanigalbat\". Tushratta, che si descrive come Re di Mitanni nelle \"Lettere di Amarna\", riferendosi al proprio regno lo chiama \"Hanigalbat\".\nLe fonti egizie chiamano i Mitanni \"nhrn\", di solito \u00e8 pronunciato come Naharin(a), dalla parola assiro-accadica per 'fiume'.\nStoria.\nFino al 2019 le uniche fonti si basavano soprattutto su racconti assiri, ittiti ed egizi, e su iscrizioni provenienti principalmente dalla Siria. Spesso non \u00e8 nemmeno possibile stabilire una cronologia relativa tra governanti di diversi paesi o citt\u00e0, per non parlare della possibilit\u00e0 di fornire date affidabili. Una precisa definizione della storia del Mitanni \u00e8 ulteriormente compromessa dalla mancata individuazione dei gruppi linguistici, etnici e politici. Nel 2019 grazie a una secca del Tigri si sono scoperti resti di palazzi Mitanni.\nSi ritiene che le trib\u00f9 guerriere degli Hurriti e le loro citt\u00e0-Stato siano state unificate sotto un'unica dinastia dopo il crollo di Babilonia dovuto al saccheggio degli Ittiti di Mursilis I nel 1595 a.C. e alla successiva invasione dei Cassiti nella Mesopotamia Inferiore. La conquista ittita di Aleppo (Yamkhad), la crisi del regno medio-assiro e le lotte interne nel regno ittita crearono un vuoto di potere nella Mesopotamia superiore che permise la formazione del regno di Mitanni.\nIl re Barattarna espanse il regno a ovest fino ad Aleppo e rese suo vassallo Idrimi di Alalakh. Lo Stato di Kizzuwatna, a ovest, divenne anch'esso alleato di Mitanni, mentre Arrappa e l'Assiria, ad est, divennero Stati vassalli di Mitanni intorno alla met\u00e0 del XV secolo a.C. Da questo momento in poi il re di Mitanni, nelle corrispondenze diplomatiche, definir\u00e0 se stesso come \"gran Re\" e cos\u00ec saranno definiti il re di Babilonia e il faraone d'Egitto. Questo scenario di tre superpotenze (Egitto, Babilonia e Mitanni, poi sostituiti dagli Ittiti) sar\u00e0 per secoli importante per l'equilibrio politico del Vicino Oriente antico; nelle corrispondenze diplomatiche i tre Gran Re si chiamavano fratelli fra loro e a ogni successione dinastica il nuovo re di Mitanni doveva ottenere l'approvazione degli altri due Gran Re prima di poter considerare sicuro il suo insediamento. Il principato si rafforz\u00f2 durante il regno di Shaushtatar anche se la pressione ittita sugli altopiani dell'Anatolia inizi\u00f2 a farsi preoccupante.\nIl regno di Kizzuwatna ad ovest e Ishuwa al nord, importanti alleati degli Ittiti, esercitarono una pressione sempre pi\u00f9 forte sul regno di Mitanni. \nDopo diversi scontri con i sovrani egizi della XVIII dinastia, in particolare Thutmose III, per il controllo della Siria, il regno Mitanni cerc\u00f2 la pace con l'Egitto e fu stretta con esso un'alleanza. Durante il regno di Shuttarna II, agli inizi del XIV secolo a.C., le relazioni furono amichevoli, e il re mand\u00f2 sua figlia Kilu-Hepa in Egitto per darla in sposa a Amenhotep III. Il regno Mitanni era allora all'apice della sua potenza. \nAlla morte di Shuttarna II, lo Stato fu dilaniato dalle lotte tra i vari pretendenti al trono. Alla fine prevalse Tushratta, figlio di Shuttarna, ma il regno Mitanni si era molto indebolito e di questo approfittarono gli Ittiti che aumentarono la loro pressione sui confini. Anche le relazioni diplomatiche con l'Egitto si erano nel frattempo raffreddate, nonostante Tushratta, come il padre, avesse inviato una sua figlia come sposa ad Amenhotep III. Anche gli Assiri approfittarono di questo periodo di crisi dinastica ed istituzionale per liberarsi del giogo di Mitanni. Il re ittita \u0160uppiluliuma I invase gli Stati vassalli di Mitanni nel nord della Siria e rimpiazz\u00f2 i loro governanti con altri a lui fedeli. \nNella capitale di Mitanni scoppi\u00f2 una nuova lotta per il potere. Ittiti e Assiri sostennero diversi pretendenti al trono. Infine, un esercito ittita conquist\u00f2 la citt\u00e0 e mise sul trono Shattiwaza, figlio di Tushratta, come vassallo.\nAlla fine del XIV secolo a.C., il regno si era ormai ridotto alla sola valle del fiume Khabur. Gli Assiri, che non avevano abbandonato le loro pretese sul regno di Mitanni, nel XIII secolo a.C. lo invasero e lo incorporarono nel loro regno con il nome di Hanigalbat, come divenne noto in seguito.\nAlcuni secoli dopo la caduta di Washukanni e l'asservimento all'Assiria, la regione risulta essere quasi del tutto integrata e la lingua hurrita scompare dall'uso nell'Impero assiro. Un dialetto strettamente legato all'hurritico sopravvive per\u00f2 nel nuovo Stato di Urartu, costituitosi nelle zone montagnose del nord della Mesopotamia. Nelle iscrizioni di Adad-Nirari II, Assurbanipal II e Salmanassar III, \"Hanilgalbat\" \u00e8 ancora usato come termine geografico.\nL'incertezza dunque avvolge tutta la storia dell'impero di Mitanni e anche la lista di sovrani che segue, compilata seguendo la cronologia media.\nSovrani di Mitanni.\n\"\u00c8 bene ricordare che tutte le date vanno prese con cautela, in quanto sono state semplicemente confrontate con la cronologia delle altre nazioni del Vicino Oriente antico.\"\nIl problema delle origini del Mitanni.\n\u00c8 stato ipotizzato che l'aristocrazia del Mitanni, che portava nomi indo-arii, fosse migrata dall'Iran e si fosse imposta sulle popolazioni indigene hurritiche del Medio Eufrate che non risultano essere indoeuropee, bench\u00e9 i dati siano scarsi.\nAlcuni studiosi hanno provato a equiparare le divinit\u00e0 venerate dagli Hurriti con divinit\u00e0 vediche, e hanno identificato i nomi usati dall'aristocrazia come eponimi indoeuropei. In un trattato tra il sovrano ittita \u0160uppiluliuma I e il re di Mitanni Shattiwaza, vengono invocate le divinit\u00e0 vediche Mitra, Varu\u1e47a, Indra, Nasatya e gli Asvin.\nEusebio di Cesarea, agli inizi del IV secolo, riferisce citazioni di Eupolemo, uno storico ebreo del II secolo a.C., le cui opere sono perdute, che affermavano che \"... al tempo di Abramo gli Armeni invasero la Siria\"; ci\u00f2 potrebbe corrispondere a una migrazione degli Hurriti, o della loro aristocrazia, poich\u00e9 Abramo viene collocato convenzionalmente intorno al 1700 a.C..\nInterpretazioni sanscrite dei nomi dei sovrani di Mitanni rendono Shuttarna come \"Sutarna\" (\"buon sole\"), Baratarna come \"Paratarna\" (\"grande sole\"), Parsatatar come \"Parashukshatra\" (\"governatore con l'ascia\"), Saustatar come \"Saukshatra\" (\"figlio di \"Sukshatra\", il buon governatore\"), \"Artatama\" come \"giustissimo\", Tushratta come \"Dasharatha\" (\"possessore di dieci carri\"?), e, infine, Mattivaza come \"Mativaja\" (\"la cui ricchezza \u00e8 la preghiera\"). Alcuni studiosi ritengono che non solo i re avessero nomi indo-ariani; un gran numero di altri nomi somiglianti al sanscrito sono stati scoperti in documenti di quest'area. Un trattato sull'allevamento dei cavalli scritto da Kikkuli l'hurrita in lingua ittita contiene termini correlabili al sanscrito come \"aika\" (\"eka\", uno), \"tera\" (\"tri\", tre), \"panza\" (\"pancha\", cinque), \"satta\" (\"sapta\", sette), \"na\" (\"nava\", nove), \"vartana\" (\"vartana\", rotondo, zero). Un altro testo ha \"babru\" (\"babhru\", bruno), \"parita\" (\"palita\", grigio), e \"pinkara\" (\"pingala\", rosso).\nLa festivit\u00e0 principale del Mitanni era la celebrazione del solstizio (\"vishuva\"), comune a molte culture del mondo antico. I guerrieri erano chiamati \"marya\", termine usato per i guerrieri anche in sanscrito. \nUna teoria alternativa alla precedente ha tentato di connettere il nome M(a)itanni con idiomi che appartengono a gruppi linguistici affini.\nStudiosi curdi ritengono che uno dei loro clan, quello dei \"Mattini\" che vivono nella regione geografica detta un tempo Hanilgalbat, conservi il nome di Mitanni.\nGli archeologi hanno riscontrato un notevole parallelismo con la diffusione in Siria di un particolare tipo di vasellame associato con quella che viene chiamata cultura Kura-Araxes, ma le date comunemente assegnate per questa cultura sono parecchio pi\u00f9 antiche del presunto arrivo di Mitanni.\nSempre in base ad affinit\u00e0 linguistiche, il nome Shaushtatar \u00e8 stato messo in relazione con il cimmero Sandaksatra.\nSociet\u00e0.\nQuando conquistavano dei popoli, gli Hurriti li dividevano a seconda dell'etnia e il loro re e li rendevano vassalli. Lo Stato hurrita era dotato di grandi funzionari, i \"khalsukhlu\" che, secondo alcuni, si occupavano della giustizia. Il governo hurrita era di tipo feudale. L'esercito hurrita possedeva armi in ferro e combatteva su carri da guerra.\nReligione.\nGli Hurriti ci forniscono un'ampia testimonianza delle loro divinit\u00e0, lasciando templi e anche testi religiosi (anche se gran parte della letteratura hurrita \u00e8 andata perduta). La principale divinit\u00e0 era Teshub. L'influenza mesopotamica sulla religione hurrita si \u00e8 fatta molto sentire."}
{"id": "330196", "revid": "287204", "url": "https://it.wikipedia.org/wiki?curid=330196", "title": "Shakhovite", "text": "La shakhovite \u00e8 un minerale."}
{"id": "330197", "revid": "767487", "url": "https://it.wikipedia.org/wiki?curid=330197", "title": "Quenselite", "text": "La quenselite \u00e8 un minerale."}
{"id": "330198", "revid": "767487", "url": "https://it.wikipedia.org/wiki?curid=330198", "title": "S\u00f6hngeite", "text": "La s\u00f6hngeite \u00e8 un minerale."}
{"id": "330199", "revid": "1776051", "url": "https://it.wikipedia.org/wiki?curid=330199", "title": "Dzhalindite", "text": "La dzhalindite \u00e8 un minerale."}
{"id": "330200", "revid": "767487", "url": "https://it.wikipedia.org/wiki?curid=330200", "title": "Bernalite", "text": "La bernalite, o Tri-Idrossido di ferro, \u00e8 un minerale scoperto nel 1992 a Broken Hill, nel Nuovo Galles del Sud, e approvato nel 1993.\nIl nome le \u00e8 stato dato in onore del minerologo inglese John Desmond Bernal (1901 - 1971).\nOrigine e giacitura.\n\u00c8 stata ritrovata nella Miniera di Brocken Hill, in Australia; nella Miniera di Liboia, in provincia di Genova; nella Miniera di Gotteshere, nella Miniera di Clara e nella Miniera di Ludwig-Vereinigt Feld, in Germania.\nForma in cui si presenta in natura.\nSi presenta in aggregati informi di microcristalli grigi o di colore verde scuro, di forma ortorombica. In questi possono riscontrarsi tracce delle seguenti sostanze:"}
{"id": "330202", "revid": "1442080", "url": "https://it.wikipedia.org/wiki?curid=330202", "title": "Schoenfliesite", "text": "La schoenfliesite \u00e8 un minerale."}
{"id": "330204", "revid": "1442080", "url": "https://it.wikipedia.org/wiki?curid=330204", "title": "Burtite", "text": "La burtite \u00e8 un minerale."}
{"id": "330206", "revid": "1543377", "url": "https://it.wikipedia.org/wiki?curid=330206", "title": "Hurriti", "text": "Gli Urriti, Hurriti, Khurriti o Hurri detti anche Orrei, furono una popolazione insediata a nord della Mesopotamia durante l'Et\u00e0 del bronzo. Vi sono notizie che al tempo dell'Impero accadico gli Hurriti vivessero sul bordo settentrionale della Mesopotamia e nella valle del fiume Khabur, il maggiore affluente dell'Eufrate. Sono menzionati in testi privati di Nuzi, di Ugarit e negli archivi ittiti di \u1e2aattu\u0161a (Bo\u011fazkale).\nIl popolo.\nLe prime attestazioni dell'esistenza di citt\u00e0-Stato hurrite nell'Alta Mesopotamia risalgono all'epoca accadica. Esse appaiono essere alleate degli stessi Accadi.\nFra queste citt\u00e0-Stato del III millennio a.C. la pi\u00f9 importante fu Urkesh. In questo sito sono stati scoperti i primi documenti in lingua hurrita.\nTesti in scrittura cuneiforme del II millennio a.C. provenienti da Mari nominano dei governatori di citt\u00e0-stato nella Mesopotamia settentrionale sia come \"Amurru\" (Amorrei) sia come Hurriti. Governatori con nomi hurriti sono attestati anche a Urshum e Hashshum, e tavolette provenienti da Alalakh (strato VII, ultima parte del periodo antico-babilonese) menzionano popoli con nomi hurriti alla foce dell'Oronte. Non ci sono prove di un'invasione da nord-est. Generalmente queste fonti onomastiche sono state prese come prova di un'espansione hurrita verso sud ed est.\nSi ritiene che le trib\u00f9 guerriere degli Hurriti e le loro citt\u00e0-Stato siano state unificate sotto un'unica dinastia dopo la caduta di Babilonia dovuta al saccheggio degli Ittiti di Mur\u0161ili I e all'invasione dei Cassiti. La conquista ittita di Aleppo (Yamkhad), la debolezza dei re medio-Assiri e le lotte interne degli Ittiti stessi crearono un vuoto di potere nella Mesopotamia settentrionale. Questa situazione port\u00f2 al formarsi di un potente regno hurrita unificato, il regno di Mitanni. Il fondatore leggendario della dinastia mitannica fu un re chiamato Kirta, seguito da un altro di nome Shuttarna, il cui successore sarebbe stato Barattarna. Di questi primi re non si conosce nulla.\nUn frammento hittita, probabilmente dei tempi di Mursili I, menziona un \"Re degli Hurriti\" (\"LUGAL ER\u00cdN.ME\u0160 Hurri\"). Questa terminologia era stata usata per re Tushratta, in una lettera negli archivi di Amarna. Il titolo normale del re era \"Re degli uomini-di-Hurri\" (senza il determinativo \"KUR\" che indica una nazione).\nCultura e societ\u00e0.\nLa conoscenza della civit\u00e0 hurrita si fonda sui reperti archeologici rinvenuti nei siti come Nuzi e Alalakh, cos\u00ec come sulle tavolette cuneiformi, provenienti principalmente da \u1e2aattu\u0161a, la capitale degli Ittiti, la cui civilt\u00e0 fu grandemente influenzata da quella hurrita. Le tavolette provenienti da Nuzi, Alalakh e altre citt\u00e0 di popolazione hurrita (come mostrato dai nomi di persona) rivelano aspetti culturali hurriti sebbene tali testi siano scritti in accadico. I sigilli cilindrici hurriti erano accuratamente incisi e spesso rappresentavano scene mitologiche. Essi sono una chiave per comprendere la civilt\u00e0 hurrita.\nCeramica.\nGli Hurriti furono provetti ceramisti. Numerosi oggetti in ceramica, di produzione hurrita, sono stati rinvenuti in Mesopotamia e nelle terre ad occidente dell'Eufrate; erano molto apprezzati anche nel lontano Egitto al tempo del Nuovo Regno. Gli archeologi indicano come ceramica del Khabur e ceramica di Nuzi due tipi di ceramica a tornio prodotta dagli Hurriti. La ceramica del Khabur \u00e8 caratterizzata da linee dipinte di colore rossiccio a disegni triangolari e punti, mentre quella di Nuzi ha forme caratteristiche ed \u00e8 dipinta di marrone o nero.\nMetallurgia.\nGli Hurriti furono stimati come fabbri: i Sumeri adottarono il vocabolario hurrita in materia di rame. Il rame proveniente dall'altopiano anatolico veniva esportato verso la Mesopotamia. La valle del Khabur aveva un ruolo centrale nel commercio dei metalli: rame, argento e perfino lo stagno erano disponibili nei regni vassalli degli Hurriti situati sull'altopiano anatolico, come Kizzuwatna e Ishuwa. Di oro, invece, non v'era molta disponibilit\u00e0 e le lettere di Amarna ci informano che esso veniva importato dall'Egitto. Nonostante il ruolo degli Hurriti nella metallurgia, non ci sono pervenuti molti oggetti metallici di tale popolo, salvo che relativamente al tardo regno di Urartu. Ad Urkesh sono state scoperte alcune graziose statuette di bronzo raffiguranti leoni.\nAllevamento dei cavalli.\nVi \u00e8 una stretta relazione fra il regno di Mitanni e l'allevamento dei cavalli. Ad esempio, il nome del regno di \"Ishuwa\", che aveva uno stretto legame con Mitanni e probabilmente anche un'importante quota di popolazione hurrita, significa \"terra dei cavalli\". Inoltre, in un testo trovato a \u1e2aattu\u0161a si parla di addestramento dei cavalli e la persona responsabile di ci\u00f2 \u00e8 un hurrita di nome Kikkuli. \u00c8 infine da notare che la terminologia relativa ai cavalli contiene molte parole di origine indoeuropea (Mayrhofer, 1974).\nUrbanistica.\nLa cultura hurrita non diede vita a molte citt\u00e0. Urkesh fu la sola citt\u00e0 hurrita del III millennio a.C. Nel II millennio a.C. conosciamo alcune citt\u00e0 hurrite, come Arrapha, Harran, Kahat, Nuzi, Taidu e Wa\u0161\u0161ukanni, la capitale di Mitanni. Malgrado la reale collocazione di Washukanni, da alcuni identificata con il sito di Tell Fakhariya, non sia ben chiara, nessun \"tell\" nella valle del Khabur supera il chilometro quadrato di superficie, e la maggioranza dei siti sono molto pi\u00f9 piccoli.\nLa civilt\u00e0 hurrita appare perci\u00f2 molto diversa dalle organizzazioni centralizzate dell'Antico Egitto e dell'Assiria. Una spiegazione pu\u00f2 trovarsi nel fatto che l'organizzazione feudale dei regni hurriti non consentiva di svilupparsi a grandi signorie palaziali e templari.\nMusica.\n\u00c8 interessante osservare che fra i testi hurriti trovati ad Ugarit ci sono i pi\u00f9 antichi esempi di scrittura musicale, i cosiddetti \"Canti Hurriti\", risalenti al 1400 a.C. circa. In questi frammenti sono stati trovati i nomi di quattro compositori, Tap\u0161i\u1e96uni, Pu\u1e96iya(na), Ur\u1e96iya e Ammiya.\nReligione.\nLa cultura hurrita ebbe grande influenza sulla religione ittita. Dal centro cultuale hurrita di Kummanni nel Kizzuwatna la religione hurrita si diffuse presso gli Ittiti. Ne deriv\u00f2 un sincretismo religioso fra la antica religione ittita e quella hurrita. La religione hurrita si diffuse anche in Siria, dove Baal divenne l'equivalente di Teshub. Anche nel pi\u00f9 tardo regno di Urartu, fiorito nella prima met\u00e0 del I millennio a.C., erano venerate divinit\u00e0 di origine hurrita. La religione hurrita, in forme diverse, influenz\u00f2 l'intero Vicino Oriente antico, eccetto l'Egitto e la Mesopotamia meridionale.\nLe principali divinit\u00e0 del pantheon hurrita erano:\nI sigilli hurriti spesso raffigurano creature mitologiche come uomini e animali alati, draghi e altri mostri. L'interpretazione di queste rappresentazioni di d\u00e8i e demoni \u00e8 incerta: pu\u00f2 trattarsi di divinit\u00e0 protettrici, cos\u00ec come di spiriti maligni. Qualche raffigurazione ricorda gli shedu assiri.\nLe divinit\u00e0 hurrite non sembrano aver avuto particolari santuari dove il dio \"risiedeva\", come invece nella religione babilonese o in quella egizia. I pi\u00f9 importanti centri di culto erano Kummani, capitale del regno di Kizzuwatna, dove si trovava un importante tempio di Te\u0161ub, e l'ittita Yaz\u0131l\u0131kaya. Harran fu, almeno pi\u00f9 tardi, un centro di culto della dea lunare, mentre \u0160auskha aveva un tempio importante a Ninive, quando la citt\u00e0 fu sotto dominio hurrita. Un tempio di Nergal fu costruito a Urke\u0161 gi\u00e0 nel III millennio a.C. La citt\u00e0 di Kahat, infine, era il centro religioso del regno di Mitanni.\nIl poema hurrita \"Il canto di Ullikummi\", conservatoci dagli Ittiti, presenta analogie con la \"Teogonia\" di Esiodo; la castrazione di Urano da parte di Crono pu\u00f2 essere derivata dalla castrazione di Anu da parte di Kumarbi, mentre il mito di Zeus che prende il posto di Crono e il rigurgito da parte di quest'ultimo degli d\u00e8i deglutiti ricorda il mito hurrita di Te\u0161ub e Kumarbi. \u00c8 stato anche ipotizzato che il culto di Attis derivi da un mito hurrita: la dea frigia Cibele sarebbe allora l'equivalente della hurrita Hebat.\nArcheologia.\nI siti hurriti sono distribuiti fra i territori dei moderni Iraq, Siria e Turchia. Il nucleo della civilt\u00e0 hurrita si trovava a cavallo del confine fra Siria e Turchia. Molti siti archeologici si trovano vicino alle frontiere e ci\u00f2 rende l'accesso agli stessi problematico. Inoltre i progetti di dighe lungo l'Eufrate, il Tigri e il Khabur costituiscono un'ulteriore minaccia ai siti hurriti. In questo senso sono state portate a termine varie operazioni di salvataggio quando la costruzione delle dighe portava all'allagamento di intere vallate.\nGli scavi dei siti hurriti in Iraq e Siria sono cominciati fra gli anni venti e gli anni trenta del XX secolo, sotto la guida dell'archeologo americano Edward Chiera a Yorghan Tepe (Nuzi) e dell'archeologo britannico Max Mallowan a Chagar Bazar e Tell Brak. Gli scavi recenti sono stati condotti da \"\u00e9quipes\" americane, olandesi, tedesche, italiane, belghe, francesi, danesi, in collaborazione col Ministero Siriano delle Antichit\u00e0.\nGli strati sovrapposti dei \"tell\" spesso rivelano una lunga occupazione del sito, iniziata nel Neolitico e finita in et\u00e0 Romana o ancora pi\u00f9 tarda. la caratteristica ceramica hurrita, detta \"ceramica del Khabur\", \u00e8 utile a determinare i diversi strati delle colline sedimentali. Gli insediamenti hurriti si collocano cronologicamente durante la Media e Tarda Et\u00e0 del Bronzo, restando Urkesh la principale eccezione.\nSiti principali.\nL'elenco comprende i siti che furono sotto sovranit\u00e0 hurrita. Accanto \u00e8 segnalato l'eventuale sito informatico. Come sopra esposto, importanti ritrovamenti per la storia hurrita sono avvenuti anche a Alalakh, Amarna, Hattusa e Ugarit."}
{"id": "330207", "revid": "1442080", "url": "https://it.wikipedia.org/wiki?curid=330207", "title": "Wickmanite", "text": "La wickmanite \u00e8 un minerale."}
{"id": "330210", "revid": "767487", "url": "https://it.wikipedia.org/wiki?curid=330210", "title": "Natanite", "text": "La natanite \u00e8 un minerale."}
{"id": "330212", "revid": "1442080", "url": "https://it.wikipedia.org/wiki?curid=330212", "title": "Mushistonite", "text": "La mushistonite \u00e8 un minerale."}
{"id": "330214", "revid": "1442080", "url": "https://it.wikipedia.org/wiki?curid=330214", "title": "Vismirnovite", "text": "La vismirnovite \u00e8 un minerale."}
{"id": "330216", "revid": "1442080", "url": "https://it.wikipedia.org/wiki?curid=330216", "title": "Mopungite", "text": "La mopungite \u00e8 un minerale."}
{"id": "330218", "revid": "1442080", "url": "https://it.wikipedia.org/wiki?curid=330218", "title": "Tetrawickmanite", "text": "La tetrawickmanite \u00e8 un minerale."}
{"id": "330219", "revid": "1442080", "url": "https://it.wikipedia.org/wiki?curid=330219", "title": "Jeanbandyite", "text": "La jeanbandyite \u00e8 un minerale."}
{"id": "330220", "revid": "1442080", "url": "https://it.wikipedia.org/wiki?curid=330220", "title": "Stottite", "text": "La stottite \u00e8 un minerale."}
{"id": "330221", "revid": "1442080", "url": "https://it.wikipedia.org/wiki?curid=330221", "title": "Eyselite", "text": "La eyselite \u00e8 un minerale."}
{"id": "330222", "revid": "1776051", "url": "https://it.wikipedia.org/wiki?curid=330222", "title": "Varlamoffite", "text": "La varlamoffite \u00e8 un minerale."}
{"id": "330223", "revid": "767487", "url": "https://it.wikipedia.org/wiki?curid=330223", "title": "Kimrobinsonite", "text": "La kimrobinsonite \u00e8 un minerale."}
{"id": "330224", "revid": "1442080", "url": "https://it.wikipedia.org/wiki?curid=330224", "title": "Huemulite", "text": "La huemulite \u00e8 un minerale."}
{"id": "330225", "revid": "767487", "url": "https://it.wikipedia.org/wiki?curid=330225", "title": "Hummerite", "text": "La hummerite \u00e8 un minerale."}
{"id": "330226", "revid": "287204", "url": "https://it.wikipedia.org/wiki?curid=330226", "title": "Ronneburgite", "text": "La ronneburgite \u00e8 un minerale."}
{"id": "330227", "revid": "287204", "url": "https://it.wikipedia.org/wiki?curid=330227", "title": "Pascoite", "text": "La pascoite \u00e8 un minerale."}
{"id": "330228", "revid": "767487", "url": "https://it.wikipedia.org/wiki?curid=330228", "title": "Sherwoodite", "text": "La sherwoodite \u00e8 un minerale."}
{"id": "330229", "revid": "1442080", "url": "https://it.wikipedia.org/wiki?curid=330229", "title": "Vanoxite", "text": "La vanoxite \u00e8 un minerale."}
{"id": "330230", "revid": "767487", "url": "https://it.wikipedia.org/wiki?curid=330230", "title": "Kazakhstanite", "text": "La kazakhstanite \u00e8 un minerale."}
{"id": "330231", "revid": "1442080", "url": "https://it.wikipedia.org/wiki?curid=330231", "title": "Vanalite", "text": "La vanalite \u00e8 un minerale."}
{"id": "330232", "revid": "767487", "url": "https://it.wikipedia.org/wiki?curid=330232", "title": "Rauvite", "text": "La rauvite \u00e8 un minerale."}
{"id": "330233", "revid": "1442080", "url": "https://it.wikipedia.org/wiki?curid=330233", "title": "Uvanite", "text": "L'uvanite \u00e8 un minerale."}
{"id": "330234", "revid": "1442080", "url": "https://it.wikipedia.org/wiki?curid=330234", "title": "Navajoite", "text": "La navajoite \u00e8 un minerale."}
{"id": "330235", "revid": "1442080", "url": "https://it.wikipedia.org/wiki?curid=330235", "title": "Ankinovichite", "text": "L'ankinovichite \u00e8 un minerale."}
{"id": "330236", "revid": "1442080", "url": "https://it.wikipedia.org/wiki?curid=330236", "title": "Alvanite", "text": "L'alvanite \u00e8 un minerale."}
{"id": "330237", "revid": "1442080", "url": "https://it.wikipedia.org/wiki?curid=330237", "title": "Munirite", "text": "La munirite \u00e8 un minerale."}
{"id": "330238", "revid": "767487", "url": "https://it.wikipedia.org/wiki?curid=330238", "title": "Metamunirite", "text": "La metamunirite \u00e8 un minerale."}
{"id": "330239", "revid": "1442080", "url": "https://it.wikipedia.org/wiki?curid=330239", "title": "Dickthomssenite", "text": "La dickthomssenite \u00e8 un minerale.\nEtimologia.\nIl nome \u00e8 in onore del geologo statunitense \"Dick\" Thomssen (1933- ), per le sue numerose esplorazioni minerarie nei giacimenti degli Stati Uniti sudoccidentali. Fino al 1994 \u00e8 stato editore della rivista di settore \"International Micromounter's Journal\"."}
{"id": "330240", "revid": "1442080", "url": "https://it.wikipedia.org/wiki?curid=330240", "title": "Ansermetite", "text": "L'ansermetite \u00e8 un minerale."}
{"id": "330241", "revid": "767487", "url": "https://it.wikipedia.org/wiki?curid=330241", "title": "Rossite", "text": "La rossite \u00e8 un minerale."}
{"id": "330242", "revid": "767487", "url": "https://it.wikipedia.org/wiki?curid=330242", "title": "Metarossite", "text": "La metarossite \u00e8 un minerale."}
{"id": "330243", "revid": "1442080", "url": "https://it.wikipedia.org/wiki?curid=330243", "title": "Delrioite", "text": "La delrioite \u00e8 un minerale. Ha preso il nome dal suo scopritore, il mineralogista messicano \nAndres M. del Rio (1764-1849)."}
{"id": "330244", "revid": "1442080", "url": "https://it.wikipedia.org/wiki?curid=330244", "title": "Metadelrioite", "text": "La metadelrioite \u00e8 un minerale."}
{"id": "330245", "revid": "1442080", "url": "https://it.wikipedia.org/wiki?curid=330245", "title": "H\u00e4ggite", "text": "L'h\u00e4ggite \u00e8 un minerale."}
{"id": "330246", "revid": "984922", "url": "https://it.wikipedia.org/wiki?curid=330246", "title": "Doloresite", "text": "La doloresite \u00e8 un minerale."}
{"id": "330247", "revid": "767487", "url": "https://it.wikipedia.org/wiki?curid=330247", "title": "Duttonite", "text": "La duttonite \u00e8 un minerale."}
{"id": "330248", "revid": "767487", "url": "https://it.wikipedia.org/wiki?curid=330248", "title": "Lenoblite", "text": "La lenoblite \u00e8 un minerale."}
{"id": "330250", "revid": "697352", "url": "https://it.wikipedia.org/wiki?curid=330250", "title": "Shcherbinaite", "text": "La shcherbinaite \u00e8 un minerale raro costituito da pentossido di divanadio V2O5."}
{"id": "330251", "revid": "1442080", "url": "https://it.wikipedia.org/wiki?curid=330251", "title": "Cavoite", "text": "La cavoite \u00e8 un minerale."}
{"id": "330252", "revid": "1442080", "url": "https://it.wikipedia.org/wiki?curid=330252", "title": "Melanovanadite", "text": "La melanovanadite \u00e8 un minerale."}
{"id": "330253", "revid": "1442080", "url": "https://it.wikipedia.org/wiki?curid=330253", "title": "Bariandite", "text": "La bariandite \u00e8 un minerale."}
{"id": "330255", "revid": "767487", "url": "https://it.wikipedia.org/wiki?curid=330255", "title": "Bokite", "text": "La bokite \u00e8 un minerale."}
{"id": "330256", "revid": "1442080", "url": "https://it.wikipedia.org/wiki?curid=330256", "title": "Straczekite", "text": "La straczekite \u00e8 un minerale appartenente al gruppo della fernandinite."}
{"id": "330257", "revid": "1442080", "url": "https://it.wikipedia.org/wiki?curid=330257", "title": "Fernandinite", "text": "La fernandinite \u00e8 un minerale appartenente al gruppo omonimo."}
{"id": "330258", "revid": "1442080", "url": "https://it.wikipedia.org/wiki?curid=330258", "title": "Corvusite", "text": "La corvusite \u00e8 un minerale appartenente al gruppo della fernandinite."}
{"id": "330260", "revid": "1442080", "url": "https://it.wikipedia.org/wiki?curid=330260", "title": "Barnesite", "text": "La barnesite \u00e8 un minerale."}
{"id": "330264", "revid": "729019", "url": "https://it.wikipedia.org/wiki?curid=330264", "title": "Complete active space", "text": "In chimica quantistica, con Complete Active Space si intende un tipo di classificazione degli orbitali molecolari in uno spazio di Hilbert. Gli orbitali spaziali sono classificati in tre categorie:\nQuesta classificazione permette di sviluppare un insieme di determinanti di Slater utili per la descrizione di una funzione d'onda come combinazione lineare di tali determinanti. Grazie alla libert\u00e0 di occupazione garantita per gli orbitali attivi, un certo numero di elettroni possono occupare gli orbitali attivi secondo appropriate distribuzioni, dando origine ad uno spazio di determinanti di dimensione finita. Gli orbitali di core sommati a quelli virtuali definiscono uno spazio inattivo, mentre gli orbitali attivi definiscono uno spazio attivo (di valenza). La funzione d'onda risultante \u00e8 di natura multireference, e possiede particolari propriet\u00e0 rispetto ad altri schemi di selezione multireference.\nLa classificazione \"attivo\" pu\u00f2, in principio, essere estesa a tutti gli orbitali, ottenendo cos\u00ec un trattamento Full CI. In pratica, questa possibilit\u00e0 \u00e8 limitata dall'eccessivo peso computazionale necessario per ottimizzare una funzione d'onda di tipo Full CI su molecole anche di piccole dimensioni.\nUna funzione d'onda CAS viene convenzionalmente usata per ottenere una prima approssimazione della cos\u00ec chiamata correlazione statica, che rappresenta il contributo per rappresentare correttamente la dissociazione dei legami chimici. Ci\u00f2 richiede l'inclusione, nella funzione d'onda, di configurazioni elettroniche di marcata importanza. La correlazione dinamica rappresenta invece il contributo all'energia portato dalle interazioni istantanee tra elettroni. Tale contributo \u00e8 solitamente ridotto, e viene tenuto in considerazione per mezzo di valutazioni di tipo perturbativo, come il CASPT2 e la NEVPT.\nActive Space ristretto.\nQuando il numero di combinazioni lineari di determinanti di Slater aumenta rapidamente col numero di orbitali attivi, in relazione al costo computazionale, pu\u00f2 essere conveniente utilizzare un numero di combinazioni pi\u00f9 piccolo. Il metodo active space ristretto utilizza un numero ristretto di elettroni in un certo subspazio. Si pu\u00f2, ad esempio, considerare solamente eccitazioni singole o doppie da alcuni sottoinsiemi di orbitali attivi fortemente occupati, o restringere il numero di elettroni in ogni sottoinsieme di orbitali attivi."}
{"id": "330270", "revid": "37401", "url": "https://it.wikipedia.org/wiki?curid=330270", "title": "Urartu", "text": "Il regno di Urartu (\"Biainili\" in urarteo) era un antico regno dell'Armenia situato tra l'Asia Minore, la Mesopotamia e il Caucaso, incentrato attorno al lago di Van (oggi nella Turchia orientale). Il regno dur\u00f2 dall'860 al 585 a.C. Il nome corrisponde al biblico Ararat.\nOrigine del nome.\nIl nome Urartu venne dato al regno dai suoi pi\u00f9 acerrimi nemici stanziati a sud, gli Assiri; proviene dalla fonti assire (dialetto dell'accadico), e sta per \"paese di montagna\". Il nome autoctono era \"Biainili\", ovvero il nome originario del lago di Van.\nAlcuni studiosi ritengono che l'Ararat dell'Antico Testamento sia una variante dell'accadico \"Urartu\": infatti il monte Ararat era ubicato proprio nel territorio urarteo, circa 120 km a nord della sua antica capitale. Va anche ricordato che nell'Antico Testamento \"Ararat\" era utilizzato anche per indicare un antico regno che si trovava a nord della Mesopotamia. Allo stesso modo le prime cronache armene (V-VII secolo) affermano che il nome originario dell'Armenia era \"paese dell'Ararad\". Le variazioni forse vengono dall'armeno \"Ayrarat\", che significa \"terra del coraggioso\" e \"terra degli armeni\". Studiosi come Carl Friedrich Lehmann-Haupt (1910) ritengono che il popolo chiamasse se stesso col nome di \"khaldini\", dal loro dio Khaldi, o che fossero collegati ai khaldi della costa del Mar Nero. I Nairi, un popolo dell'et\u00e0 del Ferro dell'area del Van, sono stati spesso considerati collegati ad essi, o addirittura lo stesso popolo.\nUrartu \u00e8 spesso chiamato \"Regno di Ararat\" in molti antichi manoscritti e testi sacri di diverse nazioni. La ragione per l'incertezza nei nomi (ad esempio Urartu e Ararat) dipende dalle variazioni presenti nelle fonti. Inoltre, nei sistemi di scrittura monoconsonantici - dove le vocali generalmente non sono indicate - la parola scritta &lt;RRT&gt; potrebbe essere allo stesso Ararat o Urartu o Uruarti e cos\u00ec via.\nA volte le fonti antiche utilizzano in maniera intercambiabile \"Armenia\" e \"Urartu\" per riferirsi allo stesso paese. Per esempio, nell'iscrizione di Bisotun in tre lingue, scolpita nel 520 a.C. per ordine di Dario il Grande di Persia, il paese viene definito \"Arminia\" in antico persiano, \"Harminuia\" in elamita e \"Urartu\" in babilonese.\nInoltre, il regno fu conosciuto come Armenia presso i greci (e poi i romani) che vivevano nell'Anatolia occidentale, forse perch\u00e9 i contatti che loro ebbero con Urartu, furono attraverso il popolo della trib\u00f9 di Armen. Tra il tardo VII e gli inizi del VI secolo a.C., il regno Urarteo fu sostituito dal regno di Armenia, a cui fu a capo la dinastia armena degli Orontidi.\nLa scoperta.\nIl primo a scoprire l'esistenza della civilt\u00e0 di Urartu fu lo studioso tedesco Friedrich Eduard Schulz, che viaggi\u00f2 nell'area del lago di Van intorno al 1827, sulle tracce della regina \u0160amiram (\"Semiramide\"), la cui storia \u00e8 contenuta nell'opera di Mos\u00e8 di Corene.\nSchultz scopr\u00ec le rovine di una citt\u00e0 e una serie di iscrizioni, parzialmente scritte in lingua assira, e parzialmente scritte in una lingua del tutto sconosciuta. \nSchultz scopr\u00ec anche la stele bilingue chiamata \"stele Keli\u0161in\", trovata sul passo Keli\u0161in nel confine tra il moderno Iran e l'Iraq. Venne ucciso dai Curdi nel 1829, ed i suoi appunti sono scomparsi.\nLa prima raccolta sistematica di iscrizioni provenienti da Urartu fu quella del reverendo Archibald Henry Sayce risalente al 1870. Nel 1890 l'ingegnere tedesco Karl Sester scopr\u00ec le rovine di Nemrud Dag raccogliendo altre iscrizioni.\nCaratteri etnici e culturali.\nGli Urartei sono spesso considerati discendenti o affini degli Hurriti di mezzo millennio prima.\nLa lingua urartea non \u00e8 indoeuropea, e spesso viene messa in relazione con le lingue caucasiche settentrionali, oltre con l'hurrita e con l'ittita. Successivamente alle incursioni dei Cimmeri e degli Sciti, gli antichi Armeni si stanziano nei pressi dell'Ararat e la lingua urartea inizia a declinare, venendo sostituita dall'armeno, lingua indoeuropea.\nSi conosce il nome del dio supremo di Urartu, Haldi."}
{"id": "330272", "revid": "124123", "url": "https://it.wikipedia.org/wiki?curid=330272", "title": "Howard Martin Temin", "text": "Vinse il premio Nobel nel 1975 per i suoi studi sul virus del sarcoma di Rous, che fu da lui individuato come il primo retrovirus. Infatti nel 1970 riusc\u00ec ad isolare l'enzima in grado di sintetizzare DNA a partire dall'RNA, pi\u00f9 noto come trascrittasi inversa."}
{"id": "330277", "revid": "79968", "url": "https://it.wikipedia.org/wiki?curid=330277", "title": "Castello d'Albertis", "text": "Il castello D'Albertis \u00e8 una dimora storica di Genova, sede del Museo delle culture del mondo e del Museo delle musiche dei popoli. Fatto edificare nel 1886 su di un antico bastione delle Mura trecentesche dal capitano di mare Enrico Alberto D'Albertis, il castello \u00e8 oggi una delle pi\u00f9 apprezzate del capoluogo ligure.\nSituato sulla collina di Montegalletto (o Monte Galletto) nel quartiere di Castelletto, al pari dell'omologo castello Mackenzie domina la citt\u00e0 di Genova affacciandosi con una vista aperta sul mar Ligure. Scrisse il cronista del Supplemento al giornale \"Il Caffaro\" il giorno 1\u00ba maggio 1892:\nIl castello \u00e8 raggiungibile da piazza Acquaverde-via Balbi (stazione ferroviaria di Piazza Principe) con l'ascensore Castello d'Albertis-Montegalletto, oppure con le linee di autobus AMT n. 36, 39 e 40. Un particolare servizio favorisce il trasporto e la visita al museo da parte di persone disabili. In auto \u00e8 raggiungibile per chi proviene dalle autostrade uscendo al casello di Genova-Ovest.\nStoria.\nIl toponimo Montegalletto \u00e8 da intendersi come \"monte delle ginestre\", una zona un tempo brulla e priva di alberi per il passaggio delle Mura trecentesche della citt\u00e0, che faceva parte della parrocchia di San Tommaso e chiudeva a monte il sestiere di Pr\u00e8. Quando fu edificato il castello, vi era stata recentemente aperta la parte finale della Circonvallazione a Monte, una lunga concatenazione di viali a mezza costa destinati dall'espansione urbanistica ottocentesca alle abitazioni signorili per l'agiata borghesia cittadina.\nIdeato dallo stesso capitano D'Albertis, che ne fece la sua dimora, con un gusto del collage architettonico in grado di mescolare castelli valdostani e palazzi fiorentini, il castello si richiama prevalentemente allo stile medioevale \"revival\" architettura neogotica ottocentesca, riprendendo e sintetizzando i particolari degli edifici medioevali di Genova (tra cui la torre degli Embriaci e le polifore del Palazzo San Giorgio).\nFu edificato sui resti delle antiche fortificazioni trecentesche rinforzate nel XVI secolo (la torre a pianta quadrata era stata sostituita dal bastione cinquecentesco) dagli ingegneri Graziani e Francesco Parodi, con il supporto degli scultori Allegro e Marc'Aurelio Crotta per la parte decorativa, con la supervisione dell'architetto Alfredo d'Andrade. Le opere di edificazione avvennero tra il 1886 e il 1892 e l'inaugurazione fu fatta coincidere con le celebrazioni per il quattrocentesimo anniversario della scoperta dell'America da parte di Cristoforo Colombo.\nIl capitano D'Albertis, alla sua morte avvenuta nel 1932, don\u00f2 il castello e le sue collezioni alla citt\u00e0 di Genova, che pot\u00e9 cos\u00ec beneficiare della dimora del capitano fantasiosamente arricchita di rimandi esotici, neogotici ed ispano-moreschi; delle collezioni etnografiche frutto dei suoi numerosi viaggi; e del bastione della cinta muraria cinquecentesca contenente i resti basamentali di una torre della precedente cinta medievale, su cui \u00e8 andata a poggiarsi la costruzione del castello stesso.\nUn non meno importante \"truciolo\" di storia - come ebbe a sottolineare un anonimo cronista nel supplemento al \"Caffaro\" del 1\u00ba maggio 1892 - lega le mura fortificate di Monte Galletto alla storia locale: su su queste mura, infatti, nel 1747 il popolo genovese trascin\u00f2 (\"per l'ascesa di Pietraminuta\") \"i cannoni destinati a [far] battere la ritirata al nemico [austriaco]\", a dimostrazione che, \"anche strategicamente, [questa altura] \u00e8 stata sempre un punto di grande importanza\".\nIl restauro.\nDopo anni di semi-abbandono (durante gli anni settanta il parco veniva utilizzato nella stagione estiva, sull'onda delle serate romane a Massenzio, come \"caf\u00e9 chantant\"), il castello \u00e8 stato oggetto di un accurato intervento di restauro edilizio per l'adeguamento della struttura alle esigenze di una fruizione pubblica moderna.\nIn corrispondenza dell'apice geometrico del bastione \u00e8 stata sostituita la copertura del tetto con una struttura in vetro ed \u00e8 stato svuotato il bastione cinquecentesco dal riempimento di terra, liberando le strutture murarie al suo interno e recuperando in questo modo non solo un nuovo spazio espositivo, ma anche le diverse componenti architettoniche dell'intero complesso. Questo ha permesso inoltre di afferrare in un solo colpo d'occhio i resti trecenteschi, la sobria spazialit\u00e0 dell'architettura rinascimentale e, in alto, bene stagliate contro il cielo, le merlature e la torre di invenzione ottocentesca.\nCircolano alcune leggende sul castello. Pare ci sia una porta che, anche se lasciata sempre chiusa a chiave dai gestori del castello, di tanto in tanto, sempre di notte, sbatte violentemente e si apre, costringendo i custodi a tornare a chiuderla a chiave. Un'altra leggenda dice che il capitano D'Albertis avesse fatto costruire un tunnel sotterraneo che conduceva dalle sue stanze direttamente al porto, alla sua nave, nel caso avesse dovuto fuggire improvvisamente. Tale tunnel sarebbe poi stato usato dalla resistenza durante la seconda guerra mondiale."}
{"id": "330278", "revid": "1318658", "url": "https://it.wikipedia.org/wiki?curid=330278", "title": "Urarteo", "text": ""}
{"id": "330279", "revid": "57872", "url": "https://it.wikipedia.org/wiki?curid=330279", "title": "Castello D'Albertis", "text": ""}
{"id": "330281", "revid": "57872", "url": "https://it.wikipedia.org/wiki?curid=330281", "title": "Castello D'Albertis di Genova", "text": ""}
{"id": "330284", "revid": "125222207", "url": "https://it.wikipedia.org/wiki?curid=330284", "title": "Ma'lula", "text": "Maalula : dall'aramaico \u0721\u0725\u0720\u0718\u0720\u0710, \"ma`lul\u0101\", cio\u00e8 \"entrata\" \u00e8 una citt\u00e0 della Siria. \nInsieme ad altri due centri vicini, Jubb'adin e Bakhah, \u00e8 una delle localit\u00e0 in cui viene ancora parlata una lingua aramaica occidentale.\nMonumenti e luoghi d'interesse.\nA Maalula si trovano due importanti monasteri: il monastero cattolico Mar Sarkis della Chiesa melchita e il monastero ortodosso Mar Taqla della chiesa greco-ortodossa di Antiochia. \nIl monastero di Mar Sarkis \u00e8 dedicato ai Santi Sergio e Bacco e fu costruito nel IV secolo, sulle rovine di un tempio dedicato ad Apollo. Sergio fu un soldato romano (\"Sergius\") giustiziato a causa della sua fede cristiana. \nIl monastero di Mar Taqla (Santa Tecla) conserva invece le reliquie di Tecla, figlia di un principe seleucide e discepola di San Paolo. Secondo la tradizione, Tecla stava per essere catturata dai soldati di suo padre, desideroso di punirla per la sua fede cristiana, quando giunse sulla cima di una montagna: dopo aver iniziato a pregare, Tecla riusc\u00ec a salvarsi poich\u00e9 la montagna si apr\u00ec miracolosamente, permettendole di rifugiarvisi all'interno.\nNei pressi del villaggio si ritrovano inoltre i resti di numerosi monasteri, chiese e santuari. \nMolti pellegrini, di fede sia cristiana sia musulmana, visitano Maalula, in particolare durante la festa dell'Esaltazione della Santa Croce, il 14 settembre. \nNel corso della guerra civile siriana, Ma'loula divenne campo di battaglia tra le milizie di Al Nusra e le forze armate siriane nel settembre 2013. Il 21 ottobre la citt\u00e0 cadde in mano ai ribelli che devastarono il centro della cittadina uccidendo decine di persone. Le forze governative ripresero il controllo della citt\u00e0 il 28 ottobre ma le milizie di Al Nusra tornarono il 3 dicembre prendendo 12 ostaggi che vennero liberati il 9 marzo 2014. \nIl 5 dicembre 2014 l'antropologo Gianluca Frinchillucci, dopo esser stato a Maaloula ha dichiarato: \u201cOggi questo villaggio \u00e8 ridotto in macerie, le antiche icone che ornavano le chiese sono state rubate o bruciate, i santuari e le chiese distrutte, le immagini sacre vandalizzate e la stessa parte pi\u00f9 antica del villaggio bombardata e messa a fuoco. L'altare \u00e8 stato salvato, ma persino le reliquie della santa sono andate in buona parte perdute\"."}
{"id": "330288", "revid": "78273", "url": "https://it.wikipedia.org/wiki?curid=330288", "title": "Museo delle culture del mondo di Genova", "text": ""}
{"id": "330289", "revid": "180559", "url": "https://it.wikipedia.org/wiki?curid=330289", "title": "Softball ai Giochi della XXVIII Olimpiade", "text": "Le gare di softball alle olimpiadi estive del 2004 si sono svolte il 23 agosto ad Atene."}
{"id": "330291", "revid": "767487", "url": "https://it.wikipedia.org/wiki?curid=330291", "title": "Grantsite", "text": "La grantsite \u00e8 un minerale."}
{"id": "330292", "revid": "1442080", "url": "https://it.wikipedia.org/wiki?curid=330292", "title": "Hendersonite", "text": "La hendersonite \u00e8 un minerale."}
{"id": "330295", "revid": "1442080", "url": "https://it.wikipedia.org/wiki?curid=330295", "title": "Hewettite", "text": "La hewettite \u00e8 un minerale."}
{"id": "330296", "revid": "767487", "url": "https://it.wikipedia.org/wiki?curid=330296", "title": "Metahewettite", "text": "La metahewettite \u00e8 un minerale."}
{"id": "330298", "revid": "117697845", "url": "https://it.wikipedia.org/wiki?curid=330298", "title": "Concerto per violino e orchestra n. 1 (Mozart)", "text": "Il concerto per violino e orchestra n. 1 (K 207) di Mozart \u00e8 generalmente ritenuto composto intorno al mese di aprile del 1775. Tuttavia recenti studi retrocederebbero la datazione al 1773.\nCostituisce il primo di cinque concerti per lo stesso strumento solista (nell'ordine: K 211, K 216, K 218, K 219), attribuibili con certezza al compositore.\nLa prima esecuzione assoluta \u00e8 stata il 15 agosto 1777 a Salisburgo e venne ripresa il 9 luglio 1779 a Salisburgo.\nStruttura.\nIl concerto \u00e8 in 3 movimenti, nella consueta sequenza \"veloce\"-\"lento\"-\"veloce\" tipica dei concerti mozartiani. L'autore, al termine della composizione, non si riteneva pienamente soddisfatto dell'ultimo movimento (il \"Presto\") e scrisse un finale alternativo; in seguito tale pagina \u00e8 stata catalogata a parte come Rond\u00f2 per violino e orchestra K 269."}
{"id": "330299", "revid": "1442080", "url": "https://it.wikipedia.org/wiki?curid=330299", "title": "Bannermanite", "text": " \nLa bannermanite \u00e8 un minerale."}
{"id": "330300", "revid": "1543377", "url": "https://it.wikipedia.org/wiki?curid=330300", "title": "Phosphovanadylite-Ba", "text": "La phosphovanadylite-Ba \u00e8 un minerale.\nEtimologia.\nIl nome deriva dalla composizione chimica: \"phospho-\", e \"vanadyl-\", per la presenza del gruppo fosfovanadato."}
{"id": "330301", "revid": "729019", "url": "https://it.wikipedia.org/wiki?curid=330301", "title": "Ianthinite", "text": "La ianthinite \u00e8 un minerale, chimicamente un idrossido di uranile.\nIl nome deriva dal greco \u03b9\u03b1\u03bd\u03b8\u03af\u03bd\u03bf\u03c2 = di colore violetto.\nInizialmente rinvenuta a Shinkolobwe (ex Katanga) e descritta per la prima volta da Alfred Schoep (1881-1966), mineralogista belga, nel 1926.\nFacilmente alterabile in schoepite (epiianthinite) per ossidazione, esiste anche come pseudomorfosi nella uraninite.\nAll'aria si disidrata leggermente.\nOrigine e giacitura.\nLa genesi \u00e8 secondaria. Ha paragenesi con uraninite e uranofane.\nForma in cui si presenta in natura.\nCristalli tabulari, prismatici e aghiformi, sino a 2\u00a0mm di lunghezza, frequentemente in aggregati polisintetici. Si rinviene anche in croste di cristalli aciculari, in vene a struttura fibroso-lamellare e in rosette fibroso-raggiate.\nCaratteri fisico-chimici.\nFortemente radioattiva. Solubile in HNO3, con soluzione gialla; abbastanza solubile anche in HCl e H2SO4. Differisce dalla mourite perch\u00e9 pi\u00f9 solubile in HCl e H2SO4.\nLocalit\u00e0 di ritrovamento.\nSi trova a Wolsendorf (in Germania), associata a kasolite, parsonsite, renardite, w\u00f6lsendorfite, billietite; a Shinkolobwe (Zaire) come primo prodotto di alterazione dell'uraninite, anche in geodi di cristalli aciculari; a Bigay (presso Lachay, Puy-de-D\u00f4me), con pechblenda e pirite; a Margnac e La Crouzille (Francia), associata a pechblenda."}
{"id": "330302", "revid": "729019", "url": "https://it.wikipedia.org/wiki?curid=330302", "title": "Studtite", "text": "La studtite \u00e8 un minerale, chimicamente un carbonato idrato di uranile.\nRinvenuto a Shinkolobwe (Katanga), descritta originariamente Johannes Vaes nel 1947, prende il nome in onore di Franz Edward Studt, il geologo belga che compil\u00f2 la prima carta geologica del Katanga.\nMorfologia.\nSi presenta in piccoli cristalli aciculari, flessibili, lunghi fino a 4\u00a0mm e dello spessore di circa 1/100\u00a0mm.\nLocalit\u00e0 di ritrovamento.\nRinvenuta a Shinkolobwe (Katanga), associata a uranofane e rutherfordine."}
{"id": "330303", "revid": "1442080", "url": "https://it.wikipedia.org/wiki?curid=330303", "title": "Metastudtite", "text": "La metastudtite \u00e8 un minerale."}
{"id": "330304", "revid": "84604", "url": "https://it.wikipedia.org/wiki?curid=330304", "title": "Schoepite", "text": "La schoepite \u00e8 un minerale di uranio rinvenuto la prima volta a Shinkolobwe (Katanga) e descritto dal mineralogista canadese Walker nel 1923.\nSi tratta di un ossido idrato di uranio e prende il nome dal mineralogista Alfred Schoep.\nAbito cristallino.\nSi presenta usualmente in cristalli tabulari o lamellari mal definiti o in aggregati fibroso-raggiati. Pi\u00f9 raramente si presenta in forma di prismi allungati.\nOrigine e giacitura.\nNelle zone di ossidazione delle miniere di uraninite o in alcune arenarie.\nForma in cui si presenta in natura.\nIn piccoli cristalli prismatici tabulari, talvolta lamellari, oppure fibre raggiate e aggregati microcristallini."}
{"id": "330305", "revid": "1442080", "url": "https://it.wikipedia.org/wiki?curid=330305", "title": "Metaschoepite", "text": "La metaschoepite \u00e8 un minerale."}
{"id": "330306", "revid": "1442080", "url": "https://it.wikipedia.org/wiki?curid=330306", "title": "Paraschoepite", "text": "La paraschoepite \u00e8 un minerale."}
{"id": "330308", "revid": "287204", "url": "https://it.wikipedia.org/wiki?curid=330308", "title": "Agrinierite", "text": "Lagrinierite \u00e8 un minerale."}
{"id": "330309", "revid": "729019", "url": "https://it.wikipedia.org/wiki?curid=330309", "title": "Rameauite", "text": "La rameauite \u00e8 un minerale, un complesso ossido di uranile idrato.\nEtimologia.\nIl nome rameauite \u00e8 stato attribuito in onore di Jacques Rameau che scopr\u00ec il giacimento in cui fu trovato il minerale."}
{"id": "330310", "revid": "767487", "url": "https://it.wikipedia.org/wiki?curid=330310", "title": "Compreignacite", "text": "La compreignacite \u00e8 un minerale."}
{"id": "330311", "revid": "3115", "url": "https://it.wikipedia.org/wiki?curid=330311", "title": "Becquerelite", "text": "La becquerelite \u00e8 un minerale.\nIl minerale prende il nome dal chimico Antoine Henri Becquerel.\nAbito cristallino.\nOrtorombico.\nOrigine e giacitura.\nIn depositi secondari di uranio (nelle zone di ossidazione dei giacimenti di uraninite).\nForma in cui si presenta in natura.\nIn cristalli ben formati.\nIn cristalli piatti, meno comunemente tabulari, in incrostazioni.\nLocalit\u00e0 di ritrovamento.\nMinori giacimenti si trovano in Canada ed in Europa."}
{"id": "330312", "revid": "1442080", "url": "https://it.wikipedia.org/wiki?curid=330312", "title": "Protasite", "text": "La protasite \u00e8 un minerale."}
{"id": "330313", "revid": "108812777", "url": "https://it.wikipedia.org/wiki?curid=330313", "title": "Billietite", "text": "La billietite \u00e8 un minerale di uranio e bario, inizialmente rinvenuto a Shinkolobwe (Katanga) e descritto nel 1947 da Johannes Vaes.\nPrende il nome in onore di V. L. Billiet.\nForma in cui si presenta in natura.\nSi presenta in piccoli cristalli fino a 2\u00a0mm, frequentemente raggruppati in gruppi pseudoesagonali, oppure sotto forma di sottili croste formate da piccoli cristalli dalle forme arrotondate.\nLocalit\u00e0 di ritrovamento.\nSi rinviene a Shinkolobwe (Katanga), associata a soddyite; a W\u00f6lsendorf (Baviera), associata a pechblenda e fluorite (inizialmente segnalata come becquerelite); in Francia a Kruth (Haut-Rhin), associata a pechblenda, e a Margnac (Alta Vienne) in croste su gummite e Uranofane."}
{"id": "330314", "revid": "110157", "url": "https://it.wikipedia.org/wiki?curid=330314", "title": "Vandenbrandeite", "text": "La vandenbrandeite \u00e8 un minerale."}
{"id": "330315", "revid": "287204", "url": "https://it.wikipedia.org/wiki?curid=330315", "title": "Clarkeite", "text": "La clarkeite \u00e8 un minerale costituito da ossido di uranio, con formula (Na,Ca,Pb)(UO2)O(OH)\u00b70-1(H2O), che prende il nome del geologo statunitense Frank Wigglesworth Clarke.\nSi presenta con colore da marron scuro a arancio rossastro.\n\u00c8 un minerale molto raro, che si trova sempre aggregato ad altri minerali di uranio. \u00c8 stato trovato finora in due sole localit\u00e0: a Spruce Pine nella Carolina del Nord, associato a filoni di pegmatite, e a Rajputana, in India"}
{"id": "330316", "revid": "1442080", "url": "https://it.wikipedia.org/wiki?curid=330316", "title": "Calciouranoite", "text": "La calciouranoite \u00e8 un minerale."}
{"id": "330317", "revid": "1442080", "url": "https://it.wikipedia.org/wiki?curid=330317", "title": "Metacalciouranoite", "text": "La metacalciouranoite \u00e8 un minerale."}
{"id": "330318", "revid": "287204", "url": "https://it.wikipedia.org/wiki?curid=330318", "title": "Bauranoite", "text": "La bauranoite \u00e8 un minerale."}
{"id": "330319", "revid": "729019", "url": "https://it.wikipedia.org/wiki?curid=330319", "title": "W\u00f6lsendorfite", "text": "La w\u00f6lsendorfite \u00e8 un minerale di uranio, piombo e calcio, inizialmente rinvenuto a W\u00f6lsendorf (Baviera) e descritto da J. Protas nel 1957.\nAbito cristallino.\nSi rinviene in cristalli isolati, in piccole masse cristalline o sferulitiche oppure in noduli raggiati.\nLocalit\u00e0 di ritrovamento.\nRinvenuta a W\u00f6lsendorf (Baviera) entro fessure della roccia, associata a fluorite; a Shinkolobwe (Katanga); al Grand Lac de l'Ours (Canada), su pechblenda; a Kersegalec (Lignol, Morbihan), associata a pechblenda."}
{"id": "330320", "revid": "102616572", "url": "https://it.wikipedia.org/wiki?curid=330320", "title": "Fourmarierite", "text": "La fourmarierite \u00e8 un raro minerale di uranio e piombo, inizialmente rinvenuto a Shinkolobwe (Katanga) e descritto nel 1924 da Henri Buttgenbach (1874-1965).\nPrende il nome in onore del geologo belga Paul Fourmarier (1877-1970).\nMorfologia.\nSi rinviene in piccoli cristalli tabulari, generalmente allungati, che non superano 2\u00a0mm, che possono avere la forma di un esagono allungato.\nLocalit\u00e0 di ritrovamento.\nSi trova a Shinkolobwe (Katanga) associata a torbernite, kasolite e curite, oltre che in cristalli isolati, nella ganga.\nA Kalongwe (Katanga) si trova associata a becquerelite, kasolite, cuprosklodowskite e vandenbrandeite."}
{"id": "330321", "revid": "125700239", "url": "https://it.wikipedia.org/wiki?curid=330321", "title": "Vandendriesscheite", "text": "La vandendriesscheite \u00e8 un minerale di piombo e uranio, rinvenuto a Shinkolobwe (Katanga) e descritto da Johannes Vaes nel 1947.\nPrende il nome in onore di A. Vandendriessche.\nOrigine e giacitura.\nNelle zone di ossidazione dell'uraninite\nForma in cui si presenta in natura.\nIn piccoli cristalli a barilotto caratteristici talora pseudoesagonali, comunemente in aggregati densi microcristallini.\nLocalit\u00e0 di ritrovamento.\nRinvenuta in cristalli microscopici a Shinkolobwe (Katanga), associata a fourmarierite, rutherfordine, schoepite ed epi-ianthinite, ecc\nAltri luoghi ove \u00e8 stato trovato il minerale sono:"}
{"id": "330323", "revid": "767487", "url": "https://it.wikipedia.org/wiki?curid=330323", "title": "Sayrite", "text": "La sayrite \u00e8 un minerale."}
{"id": "330324", "revid": "1442080", "url": "https://it.wikipedia.org/wiki?curid=330324", "title": "Spriggite", "text": "La spriggite \u00e8 un minerale."}
{"id": "330325", "revid": "547034", "url": "https://it.wikipedia.org/wiki?curid=330325", "title": "Curite", "text": "La curite \u00e8 un minerale costituito da ossido di uranio e piombo, il cui nome \u00e8 stato dedicato a Pierre Curie e Maria Curie.\nAbito cristallino.\nAciculare, incrostazioni, massivo, fibroso\nOrigine e giacitura.\nNelle zone di ossidazione delle miniere di uranio.\nA Shinkolobwe (Katanga) si \u00e8 formata come prodotto d'ossidazione dell'uraninite, associata a torbernite, soddyite, fourmarierite e kasolite, talvolta ricoperta da ossidi di cobalto e nichel.\nA Malakialina (Madagascar) \u00e8 associata a gummite e uranofane.\nForma in cui si presenta in natura.\nSi presenta in aggregati aciculari terminati da facce oblique alla piramide, o in piccole vene di esilissimi masse aciculari oppure in masse compatte o anche terrose."}
{"id": "330326", "revid": "729019", "url": "https://it.wikipedia.org/wiki?curid=330326", "title": "Richetite", "text": "La richetite \u00e8 un minerale, chimicamente un uranato di piombo, rinvenuto a Shinkolobwe (Katanga) in soli due campioni. Fu descritto da Johannes Vaes nel 1948 e prende il nome in onore di E. Richet.\nForma in cui si presenta in natura.\nPiccole lamelle pseudoesagonali, di colore nero, su aghetti di uranofane.\nLuoghi di ritrovamento.\nRinvenuta a Shinkolobwe (Katanga)"}
{"id": "330327", "revid": "729019", "url": "https://it.wikipedia.org/wiki?curid=330327", "title": "Masuyite", "text": "La masuyite \u00e8 un minerale rinvenuto a Shinkolobwe e descritto la prima volta da Johannes Vaes. Prende il nome in onore del geologo belga Gustave Masuy (1905\u20131945).\nForma in cui si presenta in natura.\nSi presenta in piccolissimi cristalli appiattiti, lamelle pseudoesagonali o sotto forma di piccole sferette raggiate, di colore che varia dal rosso arancione al rosso carminio.\nTipicamente in geodi di pechblenda, \u00e8 associata a Sklodowskite, Uranofane, Sharpite."}
{"id": "330328", "revid": "1442080", "url": "https://it.wikipedia.org/wiki?curid=330328", "title": "Uranosphaerite", "text": "La uranosphaerite \u00e8 un minerale."}
{"id": "330329", "revid": "1442080", "url": "https://it.wikipedia.org/wiki?curid=330329", "title": "Reinerite", "text": "La reinerite \u00e8 un minerale."}
{"id": "330330", "revid": "1442080", "url": "https://it.wikipedia.org/wiki?curid=330330", "title": "Orlandiite", "text": "La orlandiite \u00e8 un minerale.\nEtimologia.\nDenominata cos\u00ec in onore del mineralogista italiano Paolo Orlandi (1946- )."}
{"id": "330331", "revid": "1442080", "url": "https://it.wikipedia.org/wiki?curid=330331", "title": "Nanlingite", "text": "La nanlingite \u00e8 un minerale."}
{"id": "330332", "revid": "1442080", "url": "https://it.wikipedia.org/wiki?curid=330332", "title": "Finnemanite", "text": "La finnemanite \u00e8 un minerale."}
{"id": "330333", "revid": "1442080", "url": "https://it.wikipedia.org/wiki?curid=330333", "title": "Freedite", "text": "La freedite \u00e8 un minerale."}
{"id": "330334", "revid": "1543377", "url": "https://it.wikipedia.org/wiki?curid=330334", "title": "Trigonite", "text": "La trigonite \u00e8 un insolito e raro minerale, in forma generalmente cristallina, di aspetto vitreo-adamantino, scoperto nel 1920. Il suo colore \u00e8 colore bruno-giallo-giallobruno-giallo zolfo.\nOrigine e giacitura.\nSi rinviene in rocce metamorfiche, entro con mineralizzazioni ferromagnesiache spesso associata con dolomia, barite e piombo nativo.\nForma in cui si presenta in natura.\nPiccoli cristalli piatti, di forma triangolare (da cui il nome in greco del minerale \u03c4\u03c1\u03af\u03b3\u03c9\u03c5\u03bf\u03c5, \"trigonon\"), con concrescimenti subparalleli.\nIl minerale venne identificato da Flink (1920) in depositi ferro manganesiferi metamorfosati con (skarn, e pegmatiti, affioranti a L\u00e5ngban (Filipstad, V\u00e4rmland), in Svezia\nPropriet\u00e0 fisiche calcolate.\nIl suo peso molecolare \u00e8 pari a 1,046.31 gm.\nIndice fermionico = 0,13136\nIndice bosonico = 0,86864\nRadioattivit\u00e0 = assente"}
{"id": "330335", "revid": "1442080", "url": "https://it.wikipedia.org/wiki?curid=330335", "title": "Rouseite", "text": "La rouseite \u00e8 un minerale."}
{"id": "330336", "revid": "1442080", "url": "https://it.wikipedia.org/wiki?curid=330336", "title": "Nealite", "text": "La nealite \u00e8 un minerale."}
{"id": "330337", "revid": "1442080", "url": "https://it.wikipedia.org/wiki?curid=330337", "title": "Zimbabweite", "text": "La Zimbabweite \u00e8 un minerale di colore giallo-bruno con un abito cristallino ortorombico di durezza 5 (Scala di Mohs). Esso viene generalmente classificato come una arsenite, ma contiene anche altri elementi quali niobio e tantalio. Fu scoperto nel 1986 in Zimbabwe, da cui prende il nome."}
{"id": "330338", "revid": "1442080", "url": "https://it.wikipedia.org/wiki?curid=330338", "title": "Ekatite", "text": "La ekatite \u00e8 un minerale.\nEtimologia.\nIl nome \u00e8 in onore dell'ingegnere minerario namibiano Dieter Ekat (1935-1996)."}
{"id": "330339", "revid": "1543377", "url": "https://it.wikipedia.org/wiki?curid=330339", "title": "Chadwickite", "text": "La chadwickite \u00e8 un minerale.\nEtimologia.\nIl nome \u00e8 in onore di sir James Chadwick (1891-1974) fisico inglese, Premio Nobel per la fisica nel 1935"}
{"id": "330340", "revid": "299040", "url": "https://it.wikipedia.org/wiki?curid=330340", "title": "Cafarsite", "text": "La cafarsite \u00e8 un minerale."}
{"id": "330341", "revid": "1442080", "url": "https://it.wikipedia.org/wiki?curid=330341", "title": "Georgbokiite", "text": "La georgbokiite \u00e8 un minerale.\nEtimologia.\nIl nome \u00e8 in onore del mineralogista e cristallografo russo Georgii Borisovich Bokii (1909-2001), ha contribuito alla nomenclatura dei politipi ed alla classificazione dei minerali."}
{"id": "330343", "revid": "1543377", "url": "https://it.wikipedia.org/wiki?curid=330343", "title": "Chloromenite", "text": "La chloromenite \u00e8 un minerale.\nEtimologia.\nIl nome deriva dal greco \u03c7\u03bb\u03c9\u03c1\u03cc\u03c2, \"chlor\u00f2s\", che significa \"verde pallido, verde giallognolo\" e \u03bc\u03ae\u03bd\u03b7, \"mene\" che significa \"Luna\", alludendo al colore che assume il minerale e al suo contenuto in selenio (infatti \"selene\" \u00e8 il nome greco della Luna e \"mene\" la sua contrazione"}
{"id": "330344", "revid": "1543377", "url": "https://it.wikipedia.org/wiki?curid=330344", "title": "Ilinskite", "text": "La ilinskite \u00e8 un minerale.\nEtimologia.\nIl nome \u00e8 in onore del mineralogista russo Georgii Alekseevich Il'inskii (1927-1996)."}
{"id": "330345", "revid": "1442080", "url": "https://it.wikipedia.org/wiki?curid=330345", "title": "Stenhuggarite", "text": "La stenhuggarite \u00e8 un minerale."}
{"id": "330346", "revid": "767487", "url": "https://it.wikipedia.org/wiki?curid=330346", "title": "Lazarenkoite", "text": "La lazarenkoite \u00e8 un minerale."}
{"id": "330347", "revid": "1442080", "url": "https://it.wikipedia.org/wiki?curid=330347", "title": "Vajdakite", "text": "La vajdakite \u00e8 un minerale."}
{"id": "330348", "revid": "1442080", "url": "https://it.wikipedia.org/wiki?curid=330348", "title": "Karibibite", "text": "La karibibite \u00e8 un minerale."}
{"id": "330349", "revid": "1442080", "url": "https://it.wikipedia.org/wiki?curid=330349", "title": "Ludlockite", "text": "La ludlockite \u00e8 un minerale. In un primo tempo si era classificata come specie a s\u00e9 stante la ludlockite-(Pb) ma in un secondo tempo si \u00e8 determinato che la ludlockite contiene piombo nella sua composizione chimica pertanto i due minerali coincidono."}
{"id": "330350", "revid": "23", "url": "https://it.wikipedia.org/wiki?curid=330350", "title": "Ludlockite-(Pb)", "text": ""}
{"id": "330351", "revid": "1442080", "url": "https://it.wikipedia.org/wiki?curid=330351", "title": "Fetiasite", "text": "La fetiasite \u00e8 un minerale."}
{"id": "330352", "revid": "1442080", "url": "https://it.wikipedia.org/wiki?curid=330352", "title": "Schneiderh\u00f6hnite", "text": "La schneiderh\u00f6hnite \u00e8 un minerale."}
{"id": "330353", "revid": "1442080", "url": "https://it.wikipedia.org/wiki?curid=330353", "title": "Magnussonite", "text": "La magnussonite \u00e8 un minerale."}
{"id": "330354", "revid": "1442080", "url": "https://it.wikipedia.org/wiki?curid=330354", "title": "Armangite", "text": "La armangite \u00e8 un minerale."}
{"id": "330355", "revid": "1186766", "url": "https://it.wikipedia.org/wiki?curid=330355", "title": "Manganarsite", "text": "La manganarsite \u00e8 un minerale."}
{"id": "330356", "revid": "1442080", "url": "https://it.wikipedia.org/wiki?curid=330356", "title": "Leiteite", "text": "La leiteite \u00e8 un minerale."}
{"id": "330357", "revid": "1442080", "url": "https://it.wikipedia.org/wiki?curid=330357", "title": "Paulmooreite", "text": "La paulmooreite \u00e8 un minerale."}
{"id": "330358", "revid": "1442080", "url": "https://it.wikipedia.org/wiki?curid=330358", "title": "Gebhardite", "text": "La gebhardite \u00e8 un minerale."}
{"id": "330359", "revid": "1442080", "url": "https://it.wikipedia.org/wiki?curid=330359", "title": "Scotlandite", "text": "La scotlandite \u00e8 un minerale."}
{"id": "330360", "revid": "1442080", "url": "https://it.wikipedia.org/wiki?curid=330360", "title": "Molybdomenite", "text": "La molybdomenite \u00e8 un minerale."}
{"id": "330361", "revid": "767487", "url": "https://it.wikipedia.org/wiki?curid=330361", "title": "Balyakinite", "text": "La balyakinite \u00e8 un minerale."}
{"id": "330362", "revid": "1442080", "url": "https://it.wikipedia.org/wiki?curid=330362", "title": "Magnolite", "text": "La magnolite \u00e8 un minerale."}
{"id": "330363", "revid": "1442080", "url": "https://it.wikipedia.org/wiki?curid=330363", "title": "Fairbankite", "text": "La fairbankite \u00e8 un minerale."}
{"id": "330364", "revid": "1442080", "url": "https://it.wikipedia.org/wiki?curid=330364", "title": "Plumbotellurite", "text": "La plumbotellurite \u00e8 un minerale."}
{"id": "330365", "revid": "767487", "url": "https://it.wikipedia.org/wiki?curid=330365", "title": "Schmitterite", "text": "La schmitterite \u00e8 un minerale."}
{"id": "330366", "revid": "1776051", "url": "https://it.wikipedia.org/wiki?curid=330366", "title": "Moctezumite", "text": "La moctezumite \u00e8 un minerale."}
{"id": "330367", "revid": "1442080", "url": "https://it.wikipedia.org/wiki?curid=330367", "title": "Smirnite", "text": "La smirnite \u00e8 un minerale."}
{"id": "330368", "revid": "1442080", "url": "https://it.wikipedia.org/wiki?curid=330368", "title": "Pingguite", "text": "La pingguite \u00e8 un minerale."}
{"id": "330369", "revid": "767487", "url": "https://it.wikipedia.org/wiki?curid=330369", "title": "Chekhovichite", "text": "La chekhovichite \u00e8 un minerale."}
{"id": "330370", "revid": "1442080", "url": "https://it.wikipedia.org/wiki?curid=330370", "title": "Gravegliaite", "text": "La gravegliaite \u00e8 un minerale."}
{"id": "330371", "revid": "287204", "url": "https://it.wikipedia.org/wiki?curid=330371", "title": "Hannebachite", "text": "La hannebachite \u00e8 un minerale."}
{"id": "330372", "revid": "1442080", "url": "https://it.wikipedia.org/wiki?curid=330372", "title": "Orschallite", "text": "L'orschallite \u00e8 un minerale."}
{"id": "330373", "revid": "767487", "url": "https://it.wikipedia.org/wiki?curid=330373", "title": "Graemite", "text": "La graemite \u00e8 un minerale."}
{"id": "330374", "revid": "767487", "url": "https://it.wikipedia.org/wiki?curid=330374", "title": "Choloalite", "text": "La choloalite \u00e8 un minerale."}
{"id": "330375", "revid": "1776051", "url": "https://it.wikipedia.org/wiki?curid=330375", "title": "Sofiite", "text": "La sophiite \u00e8 un minerale."}
{"id": "330376", "revid": "1442080", "url": "https://it.wikipedia.org/wiki?curid=330376", "title": "Burnsite", "text": "La burnsite \u00e8 un minerale.\nEtimologia.\nIl nome \u00e8 in onore del cristallografo statunitense Peter Carman Burns (1966- ), soprattutto per i suoi contributi nello studio della struttura dei sali degli ossiacidi di rame."}
{"id": "330377", "revid": "1543377", "url": "https://it.wikipedia.org/wiki?curid=330377", "title": "Calcomenite", "text": "La calcomenite \u00e8 un minerale che si presenta sotto forma di cristalli di colore azzurro.\n\u00c8 rappresentata dalla formula CuSeO3\u00b72H2O e appartiene al sistema cristallino ortorombico.\nLa calcomenite \u00e8 stata scoperta nel 1881."}
{"id": "330378", "revid": "1442080", "url": "https://it.wikipedia.org/wiki?curid=330378", "title": "Teineite", "text": "La teineite \u00e8 un minerale."}
{"id": "330379", "revid": "767487", "url": "https://it.wikipedia.org/wiki?curid=330379", "title": "Cesbronite", "text": "La cesbronite \u00e8 un minerale."}
{"id": "330380", "revid": "23", "url": "https://it.wikipedia.org/wiki?curid=330380", "title": "Cesbronite-x", "text": ""}
{"id": "330381", "revid": "1442080", "url": "https://it.wikipedia.org/wiki?curid=330381", "title": "Clinocalcomenite", "text": "La clinocalcomenite \u00e8 un minerale non riconosciuto dall'IMA perch\u00e9 la descrizione \u00e8 stata pubblicata precedentemente alla sua approvazione."}
{"id": "330382", "revid": "111269228", "url": "https://it.wikipedia.org/wiki?curid=330382", "title": "Cobaltomenite", "text": "La cobaltomenite \u00e8 un minerale appartenente al gruppo omonimo."}
{"id": "330383", "revid": "287204", "url": "https://it.wikipedia.org/wiki?curid=330383", "title": "Ahlfeldite", "text": "Lahlfeldite \u00e8 un minerale appartenente al gruppo della cobaltomenite."}
{"id": "330384", "revid": "1442080", "url": "https://it.wikipedia.org/wiki?curid=330384", "title": "Mandarinoite", "text": "La mandarinoite \u00e8 un minerale."}
{"id": "330385", "revid": "1442080", "url": "https://it.wikipedia.org/wiki?curid=330385", "title": "Blakeite", "text": "La blakeite \u00e8 un minerale."}
{"id": "330386", "revid": "1442080", "url": "https://it.wikipedia.org/wiki?curid=330386", "title": "Sonoraite", "text": "La sonoraite \u00e8 un minerale."}
{"id": "330387", "revid": "287204", "url": "https://it.wikipedia.org/wiki?curid=330387", "title": "Emmonsite", "text": "La emmonsite \u00e8 un minerale."}
{"id": "330388", "revid": "1442080", "url": "https://it.wikipedia.org/wiki?curid=330388", "title": "Rodalquilarite", "text": "La rodalquilarite \u00e8 un minerale.\nEtimologia.\nPrende il nome dalla localit\u00e0 spagnola di Rodalquilar, nella provincia meridionale dell'Almer\u00eda."}
{"id": "330389", "revid": "767487", "url": "https://it.wikipedia.org/wiki?curid=330389", "title": "Poughite", "text": "La poughite \u00e8 un minerale."}
{"id": "330390", "revid": "1442080", "url": "https://it.wikipedia.org/wiki?curid=330390", "title": "Keystoneite", "text": "La keystoneite \u00e8 un minerale."}
{"id": "330391", "revid": "1442080", "url": "https://it.wikipedia.org/wiki?curid=330391", "title": "Kinichilite", "text": "La kinichilite \u00e8 un minerale."}
{"id": "330392", "revid": "287204", "url": "https://it.wikipedia.org/wiki?curid=330392", "title": "Zemannite", "text": "La zemannite \u00e8 un minerale.\nVenne scoperta nel 1961 in un deposito di tellurio vicino a Moctezuma, nello stato di Sonora, Messico. Venne accettato come nuovo minerale dall'Associazione Mineralogica Internazionale (IMA) solo nel 1969 con il nome di zemannite, in onore del mineralogista austriaco Josef Zemann, che studi\u00f2 a lungo i minerali di tellurio."}
{"id": "330393", "revid": "1442080", "url": "https://it.wikipedia.org/wiki?curid=330393", "title": "Quetzalcoatlite", "text": "La quetzalcoatlite \u00e8 un minerale."}
{"id": "330394", "revid": "1442080", "url": "https://it.wikipedia.org/wiki?curid=330394", "title": "Francisite", "text": "La francisite \u00e8 un minerale."}
{"id": "330395", "revid": "1776051", "url": "https://it.wikipedia.org/wiki?curid=330395", "title": "Derriksite", "text": "La derriksite \u00e8 un minerale."}
{"id": "330396", "revid": "1714247", "url": "https://it.wikipedia.org/wiki?curid=330396", "title": "Sally Oldfield", "text": "Biografia.\nVerso la fine degli anni sessanta registra, insieme al fratello Mike (il duo si intitola \"Sallyangie\"), un raro LP di musiche originali di stampo folk, \"Children of the Sun\", edito dalla Transatlantic.\nOltre ad alcun singoli tratti dall'album prosegue la sua attivit\u00e0 di musicista collaborando nei primi album del blasonato fratello Mike (in particolare \"Tubular Bells\", \"Hergest Ridge\", \"Ommadawn\", \"Incantations\", \"Tr3s Lunas\" e \"Tubular Bells 2003\"). Nel 1978 Sally pubblica \"Water Bearer\", album di gradevole impianto folk che contiene, tra l'altro l'hit \"Mirrors\".\nIn Italia ha partecipato al Festival di Sanremo 1980 con \"I Sing For You\".\nDiscografia.\nSolo\nCon Steve Hackett\nCon Mike Oldfield"}
{"id": "330397", "revid": "1442080", "url": "https://it.wikipedia.org/wiki?curid=330397", "title": "Marthozite", "text": "La marthozite \u00e8 un minerale."}
{"id": "330398", "revid": "709565", "url": "https://it.wikipedia.org/wiki?curid=330398", "title": "Haynesite", "text": "La haynesite \u00e8 un minerale. Prende il nome dal signor Patrick Haynes, geologo, originario del Colorado, che ora vive nel New Mexico. Esplor\u00f2 vecchie miniere nella cintura di Uravan e scopr\u00ec diverse nuove specie minerali tra cui codesta. Haynesite \u00e8 radioattivo come definito nel 49 CFR 173.403. Superiore a 70 Bq / grammo."}
{"id": "330399", "revid": "767487", "url": "https://it.wikipedia.org/wiki?curid=330399", "title": "Larisaite", "text": "La larisaite \u00e8 un minerale."}
{"id": "330400", "revid": "1442080", "url": "https://it.wikipedia.org/wiki?curid=330400", "title": "Piretite", "text": "La piretite \u00e8 un minerale."}
{"id": "330401", "revid": "729019", "url": "https://it.wikipedia.org/wiki?curid=330401", "title": "Guilleminite", "text": "La guilleminite \u00e8 un minerale di colore giallo canarino, di tipo radioattivo.\nOrigine e giacitura.\nTrovata in Katanga, nel giacimento cupro-cobaltifero di Musonoi.\nForma in cui si presenta in natura.\nCristallini lunghi circa 0,4\u00a0mm, di colore giallo canarino."}
{"id": "330402", "revid": "111776997", "url": "https://it.wikipedia.org/wiki?curid=330402", "title": "Demesmaekerite", "text": "La demesmaekerite \u00e8 un minerale."}
{"id": "330403", "revid": "1442080", "url": "https://it.wikipedia.org/wiki?curid=330403", "title": "Rajite", "text": "La rajite \u00e8 un minerale."}
{"id": "330404", "revid": "767487", "url": "https://it.wikipedia.org/wiki?curid=330404", "title": "Denningite", "text": "La denningite \u00e8 un minerale."}
{"id": "330405", "revid": "84604", "url": "https://it.wikipedia.org/wiki?curid=330405", "title": "Mackayite", "text": "La mackayite \u00e8 un minerale, chiamato in onore di John William Mackay (1831-1902) minatore.\nAbito cristallino.\nForma piccole bipiramidi e piccoli cristalli prismatici.\nOrigine e giacitura.\nIl minerale si trova nelle zone di ossidazione di miniere contenenti pirite e tellururi oppure tellurio nativo, molto pi\u00f9 raramente insieme a oro nativo, baritina, alunite e quarzo.\nForma in cui si presenta in natura.\nIn piccole bipiramidi ottuse o in piccoli prismetti vetrosi lucenti.\nLocalit\u00e0 di ritrovamento.\nIl minerale \u00e8 stato trovato in:"}
{"id": "330406", "revid": "767487", "url": "https://it.wikipedia.org/wiki?curid=330406", "title": "Zincospiroffite", "text": "La zincospiroffite \u00e8 un minerale."}
{"id": "330407", "revid": "1442080", "url": "https://it.wikipedia.org/wiki?curid=330407", "title": "Spiroffite", "text": "La spiroffite \u00e8 un minerale."}
{"id": "330408", "revid": "1442080", "url": "https://it.wikipedia.org/wiki?curid=330408", "title": "Mroseite", "text": "La mroseite \u00e8 un minerale."}
{"id": "330409", "revid": "72396", "url": "https://it.wikipedia.org/wiki?curid=330409", "title": "Carlfriesite", "text": "La carlfriesite \u00e8 un minerale."}
{"id": "330410", "revid": "1543377", "url": "https://it.wikipedia.org/wiki?curid=330410", "title": "Walfordite", "text": "La walfordite \u00e8 un minerale. Ha struttura analoga alla winstanleyite, con l'aggiunta di Fe3+.\nEtimologia.\nIl nome \u00e8 in onore del geologo canadese Philip Walford (1945- )."}
{"id": "330411", "revid": "767487", "url": "https://it.wikipedia.org/wiki?curid=330411", "title": "Winstanleyite", "text": "La winstanleyite \u00e8 un minerale."}
{"id": "330413", "revid": "767487", "url": "https://it.wikipedia.org/wiki?curid=330413", "title": "Cliffordite", "text": "La cliffordite \u00e8 un minerale."}
{"id": "330414", "revid": "1442080", "url": "https://it.wikipedia.org/wiki?curid=330414", "title": "Frankhawthorneite", "text": "La frankhawthorneite \u00e8 un minerale."}
{"id": "330415", "revid": "767487", "url": "https://it.wikipedia.org/wiki?curid=330415", "title": "Xocomecatlite", "text": "La xocomecatlite \u00e8 un minerale."}
{"id": "330416", "revid": "1442080", "url": "https://it.wikipedia.org/wiki?curid=330416", "title": "Mcalpineite", "text": "La mcalpineite \u00e8 un minerale."}
{"id": "330417", "revid": "767487", "url": "https://it.wikipedia.org/wiki?curid=330417", "title": "Jensenite", "text": "La jensenite \u00e8 un minerale."}
{"id": "330418", "revid": "767487", "url": "https://it.wikipedia.org/wiki?curid=330418", "title": "Leisingite", "text": "La leisingite \u00e8 un minerale."}
{"id": "330419", "revid": "1543377", "url": "https://it.wikipedia.org/wiki?curid=330419", "title": "Utahite", "text": "L'utahite \u00e8 un minerale.\nEtimologia.\nIl nome deriva dallo Utah, stato degli USA in cui \u00e8 stato rinvenuto."}
{"id": "330420", "revid": "1442080", "url": "https://it.wikipedia.org/wiki?curid=330420", "title": "Cuzticite", "text": "La cuzticite \u00e8 un minerale."}
{"id": "330421", "revid": "287204", "url": "https://it.wikipedia.org/wiki?curid=330421", "title": "Yafsoanite", "text": "La yafsoanite \u00e8 un minerale appartenente al supergruppo del granato.\nFu scoperta in un giacimento d'oro vicino ad Aldan nel sud della Jacuzia, in Siberia e riconosciuto come nuovo minerale dall'IMA nel 1982.\nGli scopritori Kim, N.V. Zayakina e Yu. G. Lavrent'yev chiamarono il nuovo minerale con il nome della sezione siberiana dell'Accademia Russa delle Scienze, abbreviato in YaFSOAN (\u042f\u0424\u0421\u041e\u0410\u041d)."}
{"id": "330422", "revid": "1442080", "url": "https://it.wikipedia.org/wiki?curid=330422", "title": "Khinite", "text": "La khinite \u00e8 un minerale.\nVariet\u00e0.\nLa parakhinite \u00e8 un politipo della khinite (khinite-3\"T\")."}
{"id": "330423", "revid": "1442080", "url": "https://it.wikipedia.org/wiki?curid=330423", "title": "Parakhinite", "text": "La parakhinite \u00e8 un politipo della khinite (khinite-3\"T\") pertanto \u00e8 da considerarsi una variet\u00e0."}
{"id": "330425", "revid": "1442080", "url": "https://it.wikipedia.org/wiki?curid=330425", "title": "Montanite", "text": "La montanite \u00e8 un minerale."}
{"id": "330426", "revid": "1543377", "url": "https://it.wikipedia.org/wiki?curid=330426", "title": "Juabite", "text": "La juabite \u00e8 un minerale.\nEtimologia.\nPrende il nome dalla zona di rinvenimento: la miniera \"Centennial Eureka\", nella Contea di Juab dello stato dello Utah"}
{"id": "330427", "revid": "1442080", "url": "https://it.wikipedia.org/wiki?curid=330427", "title": "Dugganite", "text": "La dugganite \u00e8 un minerale appartenente al gruppo omonimo."}
{"id": "330428", "revid": "1442080", "url": "https://it.wikipedia.org/wiki?curid=330428", "title": "Kuksite", "text": "La kuksite \u00e8 un minerale appartenente al gruppo della dugganite."}
{"id": "330429", "revid": "1442080", "url": "https://it.wikipedia.org/wiki?curid=330429", "title": "Cheremnykhite", "text": "La cheremnykhite \u00e8 un minerale appartenente al gruppo della dugganite."}
{"id": "330430", "revid": "1442080", "url": "https://it.wikipedia.org/wiki?curid=330430", "title": "Tlalocite", "text": "La tlalocite \u00e8 un minerale."}
{"id": "330431", "revid": "1442080", "url": "https://it.wikipedia.org/wiki?curid=330431", "title": "Tlapallite", "text": "La tlapallite \u00e8 un minerale."}
{"id": "330432", "revid": "1442080", "url": "https://it.wikipedia.org/wiki?curid=330432", "title": "Schieffelinite", "text": "La schieffelinite \u00e8 un minerale."}
{"id": "330433", "revid": "767487", "url": "https://it.wikipedia.org/wiki?curid=330433", "title": "Yecoraite", "text": "La yecoraite \u00e8 un minerale."}
{"id": "330434", "revid": "1442080", "url": "https://it.wikipedia.org/wiki?curid=330434", "title": "Girdite", "text": "La girdite \u00e8 un minerale."}
{"id": "330435", "revid": "1442080", "url": "https://it.wikipedia.org/wiki?curid=330435", "title": "Oboyerite", "text": "La oboyerite \u00e8 un minerale."}
{"id": "330436", "revid": "1836770", "url": "https://it.wikipedia.org/wiki?curid=330436", "title": "Eztlite", "text": "La eztlite \u00e8 un minerale."}
{"id": "330437", "revid": "287204", "url": "https://it.wikipedia.org/wiki?curid=330437", "title": "Lautarite", "text": "La lautarite \u00e8 un minerale composto da iodato di calcio scoperto a Pampa del Pique III nei pressi di Oficina Lautaro, distretto si Taltal, regione di Antofagasta, Cile nel 1891. Il nome \u00e8 stato attribuito in riferimento alla localit\u00e0 dove \u00e8 stato scoperto (Oficina Lautaro).\nMorfologia.\nLa lautarite \u00e8 stata scoperta sotto forma di aggregati radiali di piccoli cristalli corti di forma prismatica incolori con alcune zone gialle dovute ad impurit\u00e0\nOrigine e giacitura.\nLa lautarite \u00e8 stata trovata come rivestimento delle fratture o inglobata nel gesso in un giacimento di nitrati associata a gesso, br\u00fcggenite, dietzeite, sodanitro, anidrite, idroboracite ed halite."}
{"id": "330438", "revid": "1442080", "url": "https://it.wikipedia.org/wiki?curid=330438", "title": "Br\u00fcggenite", "text": "La br\u00fcggenite \u00e8 un minerale."}
{"id": "330439", "revid": "547034", "url": "https://it.wikipedia.org/wiki?curid=330439", "title": "Dietzeite", "text": "La dietzeite \u00e8 un minerale, chiamato in onore di August Dietze, chimico tedesco.\nAbito cristallino.\nCristalli tabulari.\nOrigine e giacitura.\nSi trova nelle fratture del gesso o nei depositi dei nitrati\nForma in cui si presenta in natura.\nCristalli tabulari, o croste fibrose o masserelle colonnari."}
{"id": "330440", "revid": "1442080", "url": "https://it.wikipedia.org/wiki?curid=330440", "title": "Salesite", "text": "La salesite \u00e8 un minerale."}
{"id": "330441", "revid": "1442080", "url": "https://it.wikipedia.org/wiki?curid=330441", "title": "Bellingerite", "text": "La bellingerite \u00e8 un minerale."}
{"id": "330442", "revid": "1442080", "url": "https://it.wikipedia.org/wiki?curid=330442", "title": "Seeligerite", "text": "La seeligerite \u00e8 un minerale."}
{"id": "330443", "revid": "1442080", "url": "https://it.wikipedia.org/wiki?curid=330443", "title": "Schwartzembergite", "text": "La schwartzembergite \u00e8 un minerale."}
{"id": "330444", "revid": "169395", "url": "https://it.wikipedia.org/wiki?curid=330444", "title": "Indice", "text": ""}
{"id": "330445", "revid": "1442080", "url": "https://it.wikipedia.org/wiki?curid=330445", "title": "Cleusonite", "text": "La cleusonite \u00e8 un minerale appartenente al gruppo della crichtonite."}
{"id": "330446", "revid": "1442080", "url": "https://it.wikipedia.org/wiki?curid=330446", "title": "Zincalstibite", "text": "La zincalstibite \u00e8 un minerale appartenente al gruppo della cualstibite."}
{"id": "330447", "revid": "1442080", "url": "https://it.wikipedia.org/wiki?curid=330447", "title": "Foug\u00e8rite", "text": "La fougerite \u00e8 un minerale."}
{"id": "330448", "revid": "109401348", "url": "https://it.wikipedia.org/wiki?curid=330448", "title": "Braunite-II", "text": "La braunite-II \u00e8 un minerale di manganese il cui nome deriva dalla sua similitudine con la braunite classificato come una variet\u00e0 di braunite ricca di calcio.\nOrigine e giacitura.\nLa braunite-II si forma nei giacimenti di manganese ossidati.\nForma in cui si presenta in natura.\nLa braunite-II si presenta solitamente in masse compatte."}
{"id": "330449", "revid": "365417", "url": "https://it.wikipedia.org/wiki?curid=330449", "title": "Iwashiroite-(Y)", "text": "La iwashiroite-(Y) \u00e8 un minerale."}
{"id": "330450", "revid": "1442080", "url": "https://it.wikipedia.org/wiki?curid=330450", "title": "Krasnogorite", "text": "La krasnogorite \u00e8 un minerale originatosi dalla combustione dei residui di una miniera di carbone. Dal momento che il minerale \u00e8 di origine antropogenica, non \u00e8 riconosciuto valido dall'IMA."}
{"id": "330451", "revid": "287204", "url": "https://it.wikipedia.org/wiki?curid=330451", "title": "Idrato di metano-H", "text": "Lidrato di metano-H \u00e8 la forma esagonale del clatrato di metano.\nStruttura.\nLa struttura del clatrato \"sH\" \u00e8 formata da celle costituite da 34 molecole d'acqua che costituiscono tre vuoti dodecaedrici, due icosaedrici e uno esakaidecaedrico che possono ospitare fino a 6 molecole di gas. La stabilit\u00e0 della struttura dipende dalla presenza di molecole di gas grandi, tipicamente superiori ai 7,3\u00c5, quali il 2,2-dimetilbutano.\nOrigine e giacitura.\nCirca tonnellate di metano sono intrappolate nei sedimenti oceanici sotto forma di clatrati idrati di metano."}
{"id": "330452", "revid": "287204", "url": "https://it.wikipedia.org/wiki?curid=330452", "title": "Idrato di metano-I", "text": "Lidrato di metano-I \u00e8 la forma cubica del clatrato di metano.\nStruttura.\nLa struttura del clatrato \"sI\" \u00e8 formata da celle costituite da 46 molecole d'acqua che costituiscono due vuoti dodecaedrici e sei tetracaidecaedrici che possono ospitare fino ad otto molecole di gas aventi diametro massimo di 5,8\u00c5.\nOltre al metano, pu\u00f2 essere ospitato l'anidride carbonica, l'etano ma non il propano avente molecola troppo grande.\nOrigine e giacitura.\nCirca tonnellate di metano sono intrappolate nei sedimenti oceanici sotto forma di clatrati idrati di metano.."}
{"id": "330453", "revid": "287204", "url": "https://it.wikipedia.org/wiki?curid=330453", "title": "Idrato di metano-II", "text": "Lidrato di metano-II \u00e8 la forma cubica a facce centrate del clatrato di metano.\nStruttura.\nLa struttura del clatrato \"sII\" \u00e8 formata da celle costituite da 136 molecole d'acqua che costituiscono 16 vuoti dodecaedrici e otto tetracaidecaedrici che possono ospitare fino a 24 molecole di gas aventi diametro massimo di 6,9\u00c5.\nOltre al metano e l'anidride carbonica possono essere incluse le molecole di etano, propano ed isobutano.\nStoria.\nI gas idrati naturali erano noti ai chimici gi\u00e0 nel \u2018900, anche se lo studio delle loro propriet\u00e0 e dei fenomeni di formazione e dissociazione fu affrontato nella seconda met\u00e0 del XX secolo, in seguito all'ostruzione delle condutture dei gasdotti siberiani. Fu cos\u00ec accertato che le aree siberiane possiedono le condizioni ambientali ideali per la formazione di un materiale solido simile al ghiaccio e contenente al suo interno le molecole di metano (clatrato). Tuttavia, solo dalla fine del secolo XX, grazie a programmi di ricerca internazionali, si \u00e8 constatato che gli idrati di metano rappresentano una risorsa di energia passibile di sfruttamento, presente nella geosfera pi\u00f9 superficiale (fino a 2\u00a0km) nei margini continentali all'interno delle sequenze sedimentarie e nel permafrost delle regioni polari.\nAbito cristallino.\nGli idrati sono composti cristallini simili al ghiaccio, che si formano al contatto tra acqua e piccole molecole gassose, in condizioni di temperatura prossime a 0\u00b0 e ad alte pressioni. La particolare struttura chimica di questi composti permette di\nimmagazzinare notevoli quantit\u00e0 di idrocarburi, in prevalenza metano. Si stima che, in condizioni di temperatura e pressione normali, un metro cubo di idrato produca circa 160 metri cubi di metano, e circa 0,87 metri cubi di acqua.\nOrigine.\nLa liberazione del metano da idrati \u00e8 dovuta principalmente a due fattori:\nGiacimenti.\nLe condizioni necessarie alla formazione di depositi naturali si trovano sia in rocce sedimentarie continentali nelle regioni polari, con temperature medie di superficie inferiori a 0\u00a0\u00b0C, sia nei sedimenti oceanici a una profondit\u00e0 maggiore di 300 m, dove la temperatura dell'acqua \u00e8 inferiore a 2\u00a0\u00b0C. Sebbene, in teoria, le condizioni termobariche consentano la formazione di idrati di metano sul 90% dei fondali oceanici del globo, i principali giacimenti sono stati individuati presso i margini delle piattaforme continentali, dove la formazione dei depositi \u00e8 favorita dall'apporto di materiale organico e dal rapido seppellimento e l'estrazione \u00e8 favorita da una pi\u00f9 facile accessibilit\u00e0.\nAttualmente, le principali problematiche per lo sfruttamento di tali giacimenti sono l'instabilit\u00e0 dei versanti sottomarini, dovuta al passaggio di fase degli idrati (la sovrappressione determinerebbe una riduzione della resistenza meccanica dei sedimenti che ospitano il giacimento) e l'immissione in atmosfera di gas metano proveniente dalla dissociazione degli idrati, che potrebbe contribuire all'effetto serra."}
{"id": "330454", "revid": "984922", "url": "https://it.wikipedia.org/wiki?curid=330454", "title": "Psilomelano", "text": "Lo psilomelano \u00e8 il nome obsoleto di un gruppo di minerali (ossidi di manganese a composizione variabile).\nAbito cristallino.\nLa forma cristallina, dubbia, non pu\u00f2 servire al riconoscimento immediato.\nForma in cui si presenta in natura.\nIn genere in creste botrioidali o aggregati polverulenti o dendriti nerastre\nCaratteri chimici.\nSolubile in HCl, emana un acuto odore di cloro"}
{"id": "330455", "revid": "1442080", "url": "https://it.wikipedia.org/wiki?curid=330455", "title": "Romanite", "text": "La romanite \u00e8 un minerale non considerato valido dall'IMA perch\u00e9 non \u00e8 stato sottoposto alla sua approvazione ed i dati sono insufficienti."}
{"id": "330456", "revid": "767487", "url": "https://it.wikipedia.org/wiki?curid=330456", "title": "Tantalowodginite", "text": "La tantalowodginite \u00e8 un minerale discreditato dall'IMA."}
{"id": "330457", "revid": "1442080", "url": "https://it.wikipedia.org/wiki?curid=330457", "title": "Clinobirnessite", "text": "La clinobirnessite \u00e8 un minerale non approvato dall'IMA perch\u00e9 la birnessite comprende tutti i tipi strutturali inclusa la clinobirnessite."}
{"id": "330458", "revid": "767487", "url": "https://it.wikipedia.org/wiki?curid=330458", "title": "Holfertite", "text": "La holfertite \u00e8 un minerale.."}
{"id": "330459", "revid": "23", "url": "https://it.wikipedia.org/wiki?curid=330459", "title": "Elsmoreite", "text": ""}
{"id": "330462", "revid": "119813128", "url": "https://it.wikipedia.org/wiki?curid=330462", "title": "Media mobile", "text": "In statistica, la media mobile \u00e8 uno strumento utilizzato per l'analisi di serie storiche. In particolare, le medie mobili vengono ampiamente utilizzate nell'analisi tecnica.\nDefinizione.\nData una serie storica formula_1, contenente i valori osservati di una variabile formula_2 dal tempo 1 al tempo formula_3, siano:\nsi definisce media mobile al tempo formula_5 il valore:\ndove:\nUna media mobile viene detta:\nTipi di medie mobili.\nEsistono diversi tipi di medie mobili che differiscono tra loro semplicemente nella formula di calcolo generando cos\u00ec segnali pi\u00f9 o meno sensibili alle variazioni dei dati. I principali sono i seguenti, considerati - per fissare le idee - con riferimento a dati che sono prezzi:\nMedia mobile semplice.\n(\"Simple Moving Average\", SMA) Detta anche aritmetica, rimane quella pi\u00f9 usata dagli analisti e di pi\u00f9 facile calcolo. Vengono considerati i dati di un determinato periodo e ne viene calcolata la media sommandoli fra loro e dividendo per il numero totale di valori. Questo tipo di media per\u00f2 viene spesso criticata da molti in quanto assegna la stessa importanza a ogni singolo dato: in una media mobile a 100 periodi l'ultimo valore ha la stessa importanza, 1% di \"peso\", del primo valore.\nMedia mobile ponderata.\n(\"Weighted Moving Average\", WMA) Sono state ideate per ovviare al problema delle medie mobili semplici riguardo al peso da assegnare ai valori presi in considerazione. Il suo calcolo prevede che, prendendo in esame una media mobile a 10 periodi, la chiusura del decimo giorno venga moltiplicata per 10, quella del nono giorno per nove, dell'ottavo giorno per otto e cos\u00ec via. Cos\u00ec facendo si d\u00e0 maggior peso agli ultimi valori; il totale verr\u00e0 poi diviso per la somma dei multipli, ovvero nel nostro caso sar\u00e0 diviso per 1+2+3+...+10=55.Resta il fatto che nonostante le varianti di calcolo anche questa media mobile non riesce a dare istantaneamente un'idea di quello che sta accadendo sul mercato.\nformula_19\nMedia mobile esponenziale.\n(\"Exponential Moving Average\", EMA) Questa media mobile viene generata da un sistema di calcolo molto pi\u00f9 complesso che cerca sempre di eliminare le carenze della media mobile semplice. Viene quindi dato un peso differente ai vari prezzi, maggiore ai pi\u00f9 recenti e minore a quelli pi\u00f9 vecchi, fatto che porta molti a definirla media mobile ponderata esponenziale. Nonostante dia un'importanza minore ai prezzi passati li include ugualmente nel suo calcolo prendendo in esame quindi molti pi\u00f9 valori di quelli definiti dal periodo della media mobile. Resta di fatto un indicatore quasi impossibile da generare se non attraverso il computer in quanto la sua formula resta di difficile calcolo per qualsiasi analista.\nMedia mobile adattiva.\nUno dei problemi riscontrati nell'uso della media mobile riguarda la scelta del periodo da utilizzare; mentre la media mobile veloce pu\u00f2 risultare pi\u00f9 efficace in un mercato che si muove poco, una pi\u00f9 lenta sar\u00e0 preferibile in un mercato con un trend ben definito. Per ovviare a questo problema Perry Kaufman ha ideato una media mobile che, utilizzando uno studio sulla volatilit\u00e0 presente nel mercato, adatta la sua velocit\u00e0. I calcoli e la teoria su cui si basa questo tipo di media mobile non sono di facile apprendimento e si basano su concetti abbastanza avanzati sia di statistica che matematica. \u00c8 stato anche concepito un \"efficiency ratio\", o rapporto di efficienza, che mette a confronto movimento dei prezzi con il livello di volatilit\u00e0. Quando il rapporto di efficienza \u00e8 elevato, il movimento \u00e8 maggiore della volatilit\u00e0, favorendo la media pi\u00f9 veloce; quando \u00e8 basso, la volatilit\u00e0 \u00e8 maggiore del movimento, il che favorisce una media mobile pi\u00f9 lenta. Incorporando l\"'efficiency ratio\" si verifica un aggiustamento automatico della media mobile adattiva alla velocit\u00e0 pi\u00f9 opportuna per il mercato corrente.\nTabella riassuntiva:\nStrategie comuni.\nUso di una media mobile.\nLe medie mobili possono anche essere viste come trendline curvilinee che evidenziano quindi zone di supporto e resistenza; quando i prezzi oltrepassano questi valori possono essere generati segnali di acquisto oppure di vendita. Pi\u00f9 precisamente verranno generati segnali d'acquisto quando i prezzi saliranno al di sopra della media mobile, mentre quando scenderanno al di sotto scatter\u00e0 la vendita. Va tenuto presente che il periodo utilizzato influisce notevolmente sui segnali generati: se si sceglier\u00e0 un periodo minore si otterr\u00e0 una media mobile molto pi\u00f9 vicina ai prezzi che avr\u00e0 come conseguenza una maggiore tempestivit\u00e0, ma un maggior numero di falsi segnali; al contrario un periodo maggiore dar\u00e0 origine a una linea pi\u00f9 smussata, ma lenta a seguire l'andamento.\nUso di due medie mobili.\nQuesta forse la strategia pi\u00f9 utilizzata dagli analisti e prevede di generare segnali all'incrocio tra due medie mobili (\"doppio crossover\"); vengono utilizzate due medie, ovviamente di periodo differente. Quando quella pi\u00f9 veloce, ovvero generata da un periodo minore, incrocer\u00e0 al rialzo quella pi\u00f9 lenta verr\u00e0 generato un segnale di acquisto; viceversa quando quella lenta sar\u00e0 tagliata al ribasso da quella pi\u00f9 veloce si avr\u00e0 la vendita. Anche qui i periodi scelti per la creazione delle medie mobili avranno effetto sui segnali generati: se si vorr\u00e0 seguire andamenti di maggiore respiro sar\u00e0 necessario aumentare i periodi delle due medie mobili, mentre se si vorranno cavalcare i movimenti di breve periodo si potranno utilizzare due medie mobili pi\u00f9 veloci.\nCanali di medie.\nLe medie mobili possono anche essere usate per generare canali (\"envelopes\") in cui i prezzi oscillino. L'analista dovr\u00e0 essere in grado di riconoscere una variazione percentuale adeguata al tipo di mercato che andr\u00e0 ad analizzare; questo canale \u00e8 costruito solo con una media mobile, quella centrale, che verr\u00e0 poi spostata di una determinata percentuale sopra e sotto; queste tre linee formeranno quindi un canale e sar\u00e0 possibile stabilire quando il titolo s'\u00e8 allontanato troppo dalla sua media mobile centrale. Un'idea molto simile \u00e8 stata poi sviluppata pi\u00f9 accuratamente da Bollinger nelle sue Bande di Bollinger.\nPerequazione.\nPerequazione: statistica indica un'operazione di \"smoothing\" dei dati, cio\u00e8 una correzione della distribuzione per ridurre delle misure che sono eccessivamente diverse dalle altre. In questo modo si ha una riduzione della variabilit\u00e0 dei dati.\nLa media mobile pu\u00f2 essere calcolata sostituendo a ogni dato della serie storica la media con il dato precedente e il successivo, se la media \u00e8 di 3 termini, con i due dati precedenti e i due successivi se \u00e8 di 5 termini e cos\u00ec via. La media mobile \u00e8 definibile su un numero qualunque formula_20 di termini purch\u00e9 dispari, e comporta una perdita di informazione in quanto non \u00e8 calcolabile per i primi formula_21 dati e per gli ultimi formula_21 dati. Questo calcolo \u00e8 utile specialmente se non si dispone di un numero significativo di dati (25-30 \u00e8 un campione di riferimento in statistica), per effettuare il calcolo su pi\u00f9 di un periodo.\nSempre tramite un grafico, un'interpolazione lineare sui dati della media mobile ricavati dai dati storici, anzich\u00e9 direttamente sui dati storici, pu\u00f2 esprimere con maggiore chiarezza una correlazione fra due variabili, liberate dall'influenza di cause accidentali e senza dover esprimere una relazione analitica. In particolare, viene evidenziato un andamento (detto anche \"trend\"), se in ascissa c'\u00e8 una variabile temporale."}
{"id": "330463", "revid": "1087849", "url": "https://it.wikipedia.org/wiki?curid=330463", "title": "Valle Onsernone", "text": "La Valle Onsernone \u00e8 un'impervia valle fluviale: la parte bassa \u00e8 situata nel cantone Ticino (Svizzera) mentre la parte alta fa parte del Piemonte (Italia). \u00c8 una valle del distretto del locarnese.\nGeografia.\nDal punto di vista orografico la valle si colloca nelle Alpi Ticinesi e del Verbano (sottosezione delle Alpi Lepontine). La valle \u00e8 solcata dal torrente Isorno e si biforca nella sua parte pi\u00f9 alta.\nMonti.\nI monti principali che contornano la valle sono:\nComuni.\nTutta la parte svizzera della Valle Onsernone fa parte del comune di Onsernone. Dieci sono le principali localit\u00e0. Dalla bassa valle, salendo: Auressio, Loco, Berzona, Mosogno e Russo. Seguono, nel ramo sinistro (ossia nord-occidentale) della valle: Crana, Comologno e Spruga. Nel ramo destro (nord-orientale) ci sono Gresso, poi Vergeletto.\nComologno con Spruga, Crana e Russo si sono fusi creando il comune di Onsernone (circa 330 abitanti) il primo gennaio 1995. Un simile processo di fusione ha trasformato i comuni di Auressio, Loco e Berzona nel nuovo comune di Isorno (circa 380 abitanti) nel 2001, sua volta aggregato a Onsernone assieme a Mosogno, Vergeletto e Gresso nel 2016.\nLa parte italiana, completamente disabitata, \u00e8 divisa tra i comuni di Re, Craveggia, Toceno e Santa Maria Maggiore, che ne sfruttavano i pascoli. L'unica localit\u00e0 italiana raggiungibile da una strada sono i Bagni di Craveggia, situati subito dopo il confine, conosciuti per la loro fonte termale oggi abbandonata.\nLingue e dialetti.\nLa popolazione della valle parla in maggioranza il dialetto pan-ticinese nella variante di sopraceneri, una variet\u00e0 del lombardo. Il comune riconosce e tutela la \"lingua lombarda\".\nEconomia.\nLa valle Onsernone ebbe, soprattutto nel corso dell'Ottocento, un periodo di gloria grazie ai manufatti in paglia intrecciati a mano; fu un'attivit\u00e0 economica che dur\u00f2 fino ai primi anni del 900, prima di essere progressivamente abbandonata. La lavorazione della paglia in Onsernone sta ora rivivendo grazie all'associazione Pagliarte, che produce tuttora manufatti in paglia con piglio creativo e innovativo. \nUna tradizione alimentare che sta rinascendo grazie alla rivalorizzazione dell'antico mulino di Loco \u00e8 la farina b\u00f3na. Questo prodotto, da poco entrato a far parte dei presidi slow food, \u00e8 tradizionale della valle Onsernone. \u00c8 attualmente in corso l'allestimento del progetto definitivo che prevede il recupero e la produzione dislocata in valle tramite il ripristino dei quattro mulini di Vergeletto e un adattamento della macina del mulino di Loco.\nDemografia.\nLa Valle Onsernone ha subito un forte fenomeno di spopolamento, non tanto per l'emigrazione economica (intensa soprattutto tra il XIX secolo e il secondo dopoguerra), ma soprattutto per l'esodo verso le zone pi\u00f9 urbane della pianura durante la seconda met\u00e0 del XX secolo. La popolazione \u00e8 oggi ridotta, anche se molte famiglie neo-rurali (spesso d'origine svizzero-tedesca) si sono insediate nella valle nel corso degli ultimi decenni e la vita della valle \u00e8 nonostante tutto assai animata. \nLe attivit\u00e0 agricole sono oggi affiancate dal turismo e molti abitanti della Valle Onsernone conducono una vita da pendolari tra la valle e il lavoro nelle cittadine della pianura (soprattutto Locarno). L'accesso tutto sommato difficile a questa stretta valle e il numero ridotto di abitanti hanno probabilmente giocato in favore del mantenimento del ricco patrimonio di flora, fauna e paesaggio naturale della valle Onsernone, forse una delle pi\u00f9 belle valli del Cantone Ticino.\nAmbiente.\nLa proposta di istituire un Parco Nazionale Svizzero come quello dell'Engadina, il \"Parco Nazionale del Locarnese\", \u00e8 stata bocciata da una votazione popolare il 10 giugno 2018."}
{"id": "330464", "revid": "767487", "url": "https://it.wikipedia.org/wiki?curid=330464", "title": "Ferhat Mehenni", "text": "Biografia.\nNato nel villaggio di Maraghna a Illoula, Cabilia, Ferhat visse la sua infanzia nel periodo della guerra anticoloniale, nella quale il padre, resistente contro i Francesi, trov\u00f2 la morte nel 1961. Laureato in scienze politiche all'Universit\u00e0 di Algeri, Ferhat fa il suo ingresso nel mondo della musica nel 1973 vincendo, col suo gruppo \"Imazighen Imula\" il primo premio del Festival di Musica Moderna di Algeri.\nComincia cos\u00ec la sua carriera di cantante contestatore del sistema, ostile al governo algerino ed agli integralisti islamici. Arrestato una prima volta nel 1977, collezioner\u00e0 altri 12 arresti. Il 26 agosto 2021, l'Algeria ha emesso un mandato di cattura internazionale per Ferhat Mehenni\nIl MCB.\nQuando arriva la \u201cPrimavera\u201d (\"Tafsut\") dell'aprile 1980. Ferhat sar\u00e0 uno dei suoi protagonisti. Per la verit\u00e0 non fu tra gli arrestati del fatidico 20 aprile, dal momento che era gi\u00e0 stato fermato, il giorno prima, all'aeroporto per il possesso di una cassetta del \"fuorilegge\" Ait Ahmed. Gli avvenimenti della \"Primavera berbera\" lo portano a stringere sempre pi\u00f9 la sua amicizia con un giovane psichiatra come lui appassionato della lotta per la democrazia e per la difesa della lingua e cultura berbera, Said Sadi. Insieme, essi animano conferenze, meetings e seminari, organizzano scioperi, redigono articoli nella rivista \"Tafsut\", sono tra i principali esponenti del Movimento Culturale Berbero (MCB).\nLa Lega Algerina dei Diritti dell'Uomo.\nNel 1985 crea, insieme a Said Sadi, a Mokrane e Arezki Ait Larbi, e ad Ali Yahia Abdenour, la Lega Algerina dei Diritti dell\u2019uomo. Viene arrestato con Mokrane Ait Larbi e trasferito alla prigione di Berrouaghia. Vengono giudicati e condannati a 3 anni di prigione per attentato alla sicurezza dello Stato. Il 2 gennaio 1986, Ferhat e i suoi compagni vengono trasferiti nel terribile bagno penale di Lamb\u00e8se, una fortezza gelida costruita dai Francesi, dove subir\u00e0 pesanti torture. Questa esperienza verr\u00e0 raccontata pi\u00f9 tardi in una canzone particolarmente toccante (\"Tazult - Lamb\u00e8se\"). Il comitato d'accoglienza gli riserva un trattamento particolarmente duro. Chiedono a Ferhat di spogliarsi per indossare la divisa carceraria. Lui rifiuta. Lo mettono in cella. \u00abMi svestono. Tutto nudo a cinque gradi sotto zero\u00bb. Nel dicembre del 1986 viene trasferito a Blida, da cui esce il 27 aprile 1987.\nIl RCD.\nQuando, dopo i sanguinosi moti dell'ottobre 1988, l'Algeria entra nel multipartitismo, Ferhat \u00e8 uno dei quattro fondatori, insieme a Mustapha Bacha, Mokrane Ait Larbi e Said Sadi, del Raggruppamento per la Cultura e la Democrazia (RCD), partito politico sorto nel 1989 con l'intenzione di dotare di un'istanza politica il MCB. Contrariamente alle aspettative, per\u00f2, la nascita di questo partito provocher\u00e0 una spaccatura in seno al MCB che, quindi, anzich\u00e9 rafforzarsi, finir\u00e0 per indebolirsi.\nIl 17 gennaio 1994, al termine di una imponente manifestazione a Tizi Ouzou, Ferhat, a nome del Movimento Culturale Berbero, proclama il berbero \u201clingua nazionale e ufficiale\" dell'Algeria (un riconoscimento che tuttora non \u00e8 avvenuto da parte dello Stato, anche se il berbero \u00e8 ora la seconda \"lingua nazionale\"). I mesi che seguono saranno caratterizzati da forti tensioni tanto nei confronti del potere quanto all'interno delle varie anime del Movimento Culturale Berbero. Gli avvenimenti salienti saranno il rapimento del cantante Matoub Loun\u00e8s e lo sciopero scolastico indetto dal MCB. Ferhat \u00e8 il principale animatore del boicottaggio delle scuole. \u00abLa divisione principale stava in quelle che io consideravo le priorit\u00e0 politiche in quei momenti: io ero per il boicottaggio delle scuole e la costituzionalizzazione della lingua amazigh. Said Sadi era per la lotta al terrorismo. Io potevo concedere che le due cose potevano essere prioritarie allo stesso titolo, cosa che lui non voleva ammettere\u00bb. Ferhat dar\u00e0 le sue dimissioni dal RCD alla fine di maggio del 1997.\nIl dirottamento dell'Airbus.\nNel dicembre del 1994, Ferhat \u00e8 tra i passeggeri dell'Airbus dell'Air France dirottato dai terroristi del GIA all'aeroporto di Algeri e bloccati successivamente all'aeroporto di Marsiglia. In quell'occasione ha rischiato veramente la vita. Riconosciuto dai terroristi, stava per essere ucciso quando sono intervenute le teste di cuoio francesi.\nLa creazione del MAK.\nNel 2001, dopo i massacri della Primavera nera, ha avuto la lucidit\u00e0 e il coraggio di indicare come via di uscita per la crisi in cui si dibatte l'Algeria fin dall'indipendenza l'autonomia regionale. A questo scopo ha fondato il MAK (Movimento per l'Autonomia della Cabilia) al quale ultimamente dedica gran parte delle sue energie.\nL'assassinio del figlio.\nIl 19 giugno 2004, Ameziane Mehenni, primogenito di Ferhat, ha perso la vita in modo drammatico, accoltellato per strada a Parigi. Le indagini della polizia non hanno permesso di ritrovare il colpevole e il caso \u00e8 stato archiviato. Anche se, probabilmente, non si conoscer\u00e0 mai la dinamica di questo assassinio, \u00e8 forte il sospetto che si sia trattato di una sorta di \"avvertimento\" da parte di avversari politici senza scrupoli.\nIl cantante.\nLa passione di Ferhat per la musica \u00e8 un retaggio familiare. Il padre aveva una bella voce e in qualche occasione si era esibito davanti a tutto il villaggio. Da lui aveva appreso la canzone \"Ameddak\u02b7el\" di Laim\u00e8che Ali, la versione in berbero del canto per i caduti di guerra \"Ich hatte einen Kameraden\" di Uhland, uno dei primi canti berbero-nazionalisti, che entrer\u00e0 a far parte del suo repertorio.\nCompone la sua prima canzone, \"Un fiore blu\", prima di esibirsi per la prima volta alla radio (la \u2018Cha\u00eene II\u2019, che trasmette in cabilo) nel 1969. Al suo debutto per\u00f2 non fece particolare impressione. Il successo arriver\u00e0 quattro anni dopo, ma prima deve lavorare per mantenere la famiglia, che si \u00e8 ingrandita nel 1970. Studio, lavoro, vita familiare e pratica della musica. Ferhat avr\u00e0 il suo colpo di fulmine nel 1973 con l'uscita di \"Vava Inouva\", l'indimenticabile canzone di Idir. \u00abVava lnouva \u00e8 un fattore che scatena in me una rivoluzione.\u00bb Due chitarre sole, tre o quattro accordi minori e dei testi che raccontavano la Cabilia, le sue colline dimenticate ed i suoi uomini rimasti abbarbicati alle loro montagne o partiti per lavorare nelle fabbriche di Parigi o nelle fonderie di Alsazia e Lorena. Decide di fare come Idir.\nGli \"lmazighen Imoula\".\nNell'ottobre 1973 forma il suo primo complesso per partecipare al concorso nazionale della canzone algerina. Il nome del gruppo \u00e8 \"Imazighen Imoula\". Vince il primo premio e con esso il diritto a farsi trasmettere dalla radio algerina. Ma invece di annunciare il nome del suo gruppo Imazighen Imoula, il presentatore si limita a gridare \u201cFerhat Mehenni\u201d. \u00ablo mi presento per protestare, tenendo in mano il diploma del ministero della Cultura in cui \u00e8 menzionato il nome del gruppo\u00bb. La radio corregge il tiro. \u00abPer la prima volta la parola \"Imazighen\" (\"Berberi\") viene pronunciata su di un mezzo di comunicazione ufficiale algerino\u00bb. Prima vittoria dell'uomo, primi attriti tra il cantante e le autorit\u00e0.\nCanzoni e impegno politico.\nNel 1976 un concerto al Th\u00e9\u00e2tre National gli causer\u00e0 di essere ricercato dalla polizia. \u00abSono venuti a prendermi alle 6 del mattino nella mia camera universitaria a Kouba\u00bb. Direzione \"Barberousse\", la prigione resa tristemente celebre dai ghigliottinati della Rivoluzione algerina. Questo arresto costituir\u00e0 per lui il battesimo del carcere, e sar\u00e0 seguito, nel corso della sua vita, da molti altri arresti, lunghe notti di torture e molti mesi di detenzione. Ma l'arresto, lungi dallo spingerlo a lasciare da parte la chitarra, a rimangiarsi la collera e lasciar perdere la sua \u201cfoga rivoluzionaria\u201d, lo rende invece ancora pi\u00f9 testardo. Decide di scrivere testi decisamente impegnati e moltiplica i concerti nei campus universitari, senza per questo abbandonare gli studi (la discussione della sua tesi di laurea avr\u00e0 luogo nel giugno del 1977).\nDopo un periodo di intensa attivit\u00e0, in cui tre album si susseguono a poca distanza (\"Canti rivoluzionari di Cabilia\" 1979, \"Canti berberi di lotta e di speranza\" 1981, \"Ormai sono 20 anni\" 1984)), per quasi dieci anni l'impegno politico lo assorbir\u00e0 a tal punto da non consentirgli nuove composizioni. Il suo album successivo, \"Canti d'acciaio e di libert\u00e0\" (1994) uscir\u00e0 in una fase di ripensamento e di presa di distanze dalla politica di partito in coincidenza con i primi dissapori con il partito e con Said Sadi.\nDopo l'episodio del dirottamento, col moltiplicarsi delle minacce contro la sua persona e contro la sua famiglia, viene a stabilirsi in Francia pur conservando stretti contatti con la madrepatria. Torna a dedicarsi anche alla canzone. Ferhat ritrova la sua ispirazione in una fattoria della Normandia dove compone \u00abin quattro giorni\u00bb il suo album intitolato \"Canti del fuoco e dell'acqua\". L'album fa il punto sulla sua vita di cantante, sulla sua lotta per la \"tamazight\" (la lingua berbera) e per le libert\u00e0 democratiche in Algeria.\nCon la Primavera nera che moltiplica i lutti nelle famiglie Cabile, Ferhat non se la sente di cantare e sospende per un certo tempo i suoi concerti. Questi scrupoli ritarderanno anche l'uscita dell'album \"Per la Cabilia\", che era gi\u00e0 pronto diversi mesi prima dell'effettiva uscita sul mercato.\nBella Ciao.\nLa pi\u00f9 recente creazione di Ferhat \u00e8 legata alla triste vicenda dell'assassinio del figlio. Alla sua morte emerse, tra le carte di Ameziane, un foglio in cui egli esprimeva l'intenzione di tradurre in berbero alcuni canti della resistenza italiana, in particolare Bella ciao, che aveva conosciuto in occasione di un concerto tenuto a Milano col padre nel luglio del 2002. Ferhat si \u00e8 sentito in dovere di eseguire questo estremo volere del figlio, ed \u00e8 cos\u00ec che ha potuto cantare \"Bella ciao\" in cabilo, con voce rotta dall'emozione, durante le esequie del figlio nel villaggio natale di Maraghna.\nCollegamenti esterni.\nSito Ufficiale MAK"}
{"id": "330466", "revid": "287204", "url": "https://it.wikipedia.org/wiki?curid=330466", "title": "Il cronoscopio", "text": "Il cronoscopio (\"The Dead Past\") \u00e8 un racconto di fantascienza scritto da Isaac Asimov e pubblicato in origine sulla rivista \"Astounding\" nell'aprile del 1956. \u00c8 incluso nell'antologia \"La Terra \u00e8 abbastanza grande\", in \"Tutti i racconti. Volume primo\" e in \"Le migliori opere di fantascienza\" col titolo Il passato \u00e8 morto.\nIn esso Asimov estrapola la situazione della ricerca scientifica e della specializzazione accademica, per mostrare un mondo in cui il controllo della ricerca scientifica \u00e8 oppressa da una vasta burocrazia. La storia mostra che l'idea di un mondo in cui la ricerca scientifica \u00e8 diretta costituisce un'utopia. La tesi di Asimov (mostrata nella scena finale) \u00e8 che il controllo della ricerca scientifica \u00e8 non necessariamente immorale, ma che alla lunga pu\u00f2 essere impossibile.\nLa storia fa parte della serie di racconti vagamente connessi fra loro sul supercomputer immaginario Multivac.\nTrama.\nPotterley, un professore di storia antica esperto di Cartagine, desidera un accesso al cronoscopio, una macchina che permette una diretta osservazione del passato (tramite anche il potentissimo calcolatore Multivac). Costruito da un fisico dei neutrini chiamato Sterbinski molti anni prima, il cronoscopio \u00e8 ora controllato esclusivamente dal governo. Quando la burocrazia del governo, nella persona Thaddeus Araman, nega a Potterley la richiesta di accesso al cronoscopio, il professore decide di costruirsene uno in clandestinit\u00e0. Due persone lo assistono in questa impresa, un giovane ricercatore chiamato Jonas Foster e suo zio, un professionista di divulgazione scientifica, Ralf Nimmo.\nCome risultato di questo lavoro, il gruppo fa una serie di scoperte. Anzitutto, scoprono che il governo ha soppresso tutta la ricerca sulla cronoscopia: se non bastasse, Foster trova un modo per costruire un cronoscopio che \u00e8 molto pi\u00f9 piccolo e molto pi\u00f9 efficiente nel consumo di energia di quello costruito dal pioniere. Infine la scoperta che delude Potterley: Foster prova immediatamente che il cronoscopio non vede pi\u00f9 lontano di 125 anni nel passato. Ogni tentativo di osservare tempi precedenti disturba inevitabilmente il segnale. Pertanto ogni rapporto di osservazione col cronoscopio precedentemente a questo tempo si deve considerare una pura invenzione del governo.\nPotterley, dopo aver osservato come la moglie faccia un uso ossessivo del cronoscopio per rivivere i momenti della perdita della loro figlia, avvenuta anni prima in un incendio, decide di denunciare il fatto alle autorit\u00e0 assumendosi la colpa dell'intero esperimento. Foster, dal canto suo, cerca di far pubblicare clandestinamente la propria ricerca, in nome della libert\u00e0 di espressione, e viene arrestato da Thaddeus Araman, il funzionario che tempo addietro rifiut\u00f2 l'iniziale proposta di ricerca di Potterley.\nMentre Araman tenta di ottenere da Foster un impegno a non pubblicare il lavoro, lo zio di Foster, Nimmo, procede alla pubblicazione a proprio nome della ricerca, anche per preservare la reputazione professionale del nipote. Ma a questo punto Araman smaschera Nimmo rivelando ai tre che tutto quanto \u00e8 avvenuto \u00e8 noto al governo che semplicemente ha utilizzato lo stesso cronoscopio per indagare il passato immediatamente recente. Con la loro invenzione, i tre hanno creato un mondo in cui il concetto di privacy e riservatezza personale \u00e8 stato completamente azzerato.\nAraman spiega che l'agenzia governativa dedicata al cronoscopio non ha soppresso la ricerca nel campo per mero piacere sadico, ma solo per proteggere le persone nell'unico modo che conosceva. Come i protagonisti hanno appena appreso, il cronoscopio \u00e8 strutturalmente limitato al passato recente, ma cosa accadrebbe se invece di essere sintonizzato su un passato abbastanza remoto fosse sintonizzato su giusto un centesimo di secondo prima del presente? Se il progetto di cronoscopio di Potterley raggiungesse il pubblico, il voyeurismo potrebbe trasformare l'intera civilt\u00e0 umana in un gigantesco acquario sotto gli occhi di chiunque. Persino i funzionari governativi, spiega Araman, a volte trasgrediscono e utilizzano il cronoscopio per spiare gli altri per motivi personali."}
{"id": "330473", "revid": "599013", "url": "https://it.wikipedia.org/wiki?curid=330473", "title": "Biancheria intima", "text": "Con le espressioni biancheria intima, intimo e lingerie (termine francese \u2013 pronuncia \u2013 che deriva da \"linge\", \"di lino\") si definisce l'insieme di elementi di vestiario indossati sotto i vestiti.\nCon \"biancheria intima\" (o \"intimo\") si indicano tanto capi femminili quanto capi maschili, mentre il termine \"lingerie\" (adattato in italiano fin dal XVII secolo in lingeria) di solito viene riservato ai capi prettamente femminili e particolarmente ricercati.\nStoria.\nAnche il popolo romano, come testimoniano le costruzioni adibite a terme e palestre giunte fino a noi, teneva in grande considerazione la cura per il proprio corpo, che lavava, profumava, massaggiava, e allenava quotidianamente.\nL'intimo maschile era costituito dalla \"subucula\" o \"tunica interior\", sotto la quale, a volte, si indossava il \"supparum\" a protezione delle gambe e il \"subligaculum\" (anche per le donne), un pezzo di lino, passato tra le cosce e allacciato intorno alla vita, usato soprattutto da ballerine e atleti, mentre matrone e senatori non indossavano nulla sotto la tunica; si narra, a tale riguardo, che Cesare, cadendo sotto le coltellate dei nemici, abbia stretto a s\u00e9 la toga in un ultimo gesto di pudore.\nGli uomini non tolleravano la vista dei seni femminili troppo grandi o, peggio ancora, flosci e cadenti (che gli ricordavano i costumi delle donne barbare), quindi le signore adottavano tutta una serie di accorgimenti atti allo scopo:\nTutti questi accessori suscitavano negli uomini una forte carica erotica, da qui la nascita del culto feticista per alcuni oggetti.\nLe popolazioni germaniche, i cosiddetti barbari, avevano usi e costumi molto rudi e arcaici. Per quel che riguarda la biancheria intima di questi popoli, frammentarie sono le documentazioni giunte fino a noi: in genere non portavano nulla che assomigliasse alle odierne mutande, perch\u00e9, visto che usavano i pantaloni, le giudicavano superflue.\nI Goti indossavano a pelle, una tunica bianca, mentre risulta che i Longobardi usassero un indumento a protezione dei genitali e, addirittura, camicie per la notte."}
{"id": "330511", "revid": "1910303", "url": "https://it.wikipedia.org/wiki?curid=330511", "title": "Hassan Nasrallah", "text": "Biografia.\nLa famiglia.\nMalgrado la sua nascita a Bourj Hammoud, nel Distretto di Metn sul Monte Libano, immediatamente a est di Beirut, la famiglia di \"sayyid\" Hassan Na\u1e63rall\u0101h proveniva dal villaggio di al-B\u0101z\u016briyya, presso Tiro, nel sud del Libano, caratterizzato da una netta prevalenza sciita.\nIl padre si chiamava \"Sayyid\" \u02bfAbd al-Kar\u012bm Na\u1e63rall\u0101h. Sayyed Hassan era il primo figlio, aveva tre fratelli e cinque sorelle. Nato e cresciuto nel quartiere \u201cal-Karant\u012bna\u201d (Quarantena), uno dei pi\u00f9 poveri della periferia orientale di Beirut, frequent\u00f2 la scuola elementare privata \u201cal-Kif\u0101h\u201d (La lotta) e continu\u00f2 gli studi medi e superiori in una scuola secondaria nella zona beirutina di Sinn al-F\u012bl.\nIn Amal.\nQuando scoppi\u00f2 la guerra civile in Libano, nell'aprile 1975, la sua famiglia ritorn\u00f2 ad al-Baz\u016briyya, dove egli termin\u00f2 gli studi superiori. Nonostante la sua giovane et\u00e0, fu nominato ufficiale nel movimento sciita \"Amal\" (Speranza) di Nabih Berri ad al-B\u0101z\u016briyya. Nel 1976, quando si trovava nel sud del Libano, Na\u1e63rall\u0101h incontr\u00f2 \"Sayyed\" Muhammad al-Ghar\u0101w\u012b a Tiro, il quale lo aiut\u00f2 a entrare nella Hawza a Najaf, in Iraq. Part\u00ec dunque per Najaf con una lettera di raccomandazioni indirizzata all'Imam Muhammad Baqir al-Sadr scritta dallo stesso al-Ghar\u0101w\u012b, in cui esprimeva il suo particolare interesse verso di lui. Al-Sadr diede a Sayyed \u02bfAbb\u0101s al-Mus\u0101w\u012b l'incarico di supervisore di Na\u1e63rall\u0101h.\nNel 1978, a causa della repressione in atto contro le scuole religiose, Na\u1e63rall\u0101h part\u00ec segretamente per tornare in Libano e continu\u00f2 gli studi nella Hawza dell'Imam al-Montazar; una scuola religiosa fondata da Abbas al-Musawi, cui era stato proibito il rientro in Iraq. Oltre alla sua istruzione nella scuola religiosa di Baalbek, Na\u1e63rall\u0101h riprese le attivit\u00e0 politiche e organizzative del movimento di Amal nella regione della Beq\u0101\u02bf, dove fu nominato nel 1979 rappresentante politico per la regione della Beq\u0101\u02bf e membro dell'Ufficio Politico di Amal.\nIn Hezbollah.\nNel 1982, insieme ad un gran numero di ufficiali e quadri, si separ\u00f2 da \"Amal\" in seguito ad alcuni disaccordi con i dirigenti politici del movimento riguardo al modo di rispondere agli sviluppi politici e militari conseguenti l'invasione israeliana del Libano e ader\u00ec a Hezbollah. Continu\u00f2 a studiare nella scuola di Baalbek e mantenne i suoi incarichi all'interno di Hezbollah nella regione della Beq\u0101\u02bf fino al 1985, quando si trasfer\u00ec a Beirut. Nel 1987 fu creato il posto di ufficiale capo esecutivo di Hezbollah; Na\u1e63rall\u0101h ricopr\u00ec questo incarico oltre ad essere membro del Consiglio Consultivo (l'organo direttivo di Hezbollah).\nNel 1989 and\u00f2 a Qom, in Iran, per continuare i suoi studi ma dovette tornare dopo un anno a causa di nuovi sviluppi politici e militari in Libano.\nSegretario generale di Hezbollah.\nNel 1992 fu eletto all'unanimit\u00e0 dai membri del Consiglio Consultivo, Segretario Generale di Hezbollah, succedendo a Sayyed \u02bfAbb\u0101s al-Mus\u0101w\u012b, ucciso insieme alla moglie e alla figlia da un missile Hellfire israeliano, nel febbraio del 1992. Contemporaneamente alla sua promozione a Segretario Generale, Hezbollah inizi\u00f2 una maggiore partecipazione politica negli affari interni del Libano, partecipando alle elezioni parlamentari del 1992, le prime dopo la guerra civile libanese. Il partito riport\u00f2 un buon successo, facendo eleggere dodici suoi militanti tra i 128 del parlamento libanese e formando il blocco parlamentare chiamato \"Fedelt\u00e0 alla Resistenza\".\nSotto la guida di Nasrallah, Hezbollah \u00e8 diventato un pericoloso avversario delle forze armate israeliane nel Libano meridionale, riuscendo ad aumentare la sua capacit\u00e0 militare. Il partito di Hezbollah ha ottenuto una legittimazione nazionale quando, dopo il massacro di Qana, \u00e8 giunto a un accordo con Israele per cui, da entrambe le parti, si decise di non attaccare i civili.\nL'accordo fu condotto insieme ai rappresentanti di Libano, Siria, Stati Uniti e Francia. Gli attacchi di Hezbollah contro le forze israeliane furono una delle cause della decisione di Israele di lasciare il Libano: Hezbollah gode di un notevole credito in Libano di aver contribuito a liberare il sud del paese dalle forze armate israeliane. Dopo il ritiro di Israele ci fu uno scambio di prigionieri e furono liberati centinaia di palestinesi e militanti di Hezbollah e restituite le salme di alcuni militanti libanesi.\nNel corso della gestione di Nasrallah, Hezbollah ha partecipato dal 2011 attivamente alla guerra civile siriana al fianco del fronte lealista.\nVita privata.\nSayyed Hassan Nasrallah \u00e8 sposato con Fatima Yasin. Dal matrimonio sono nati cinque figli: Muhammad Hadi, Muhammad Jawad, Zaynab, Muhammad \u02bfAli e Muhammad Mahdi. Nasrallah vive a Beirut, assieme alla famiglia. Nel settembre 1997 suo figlio maggiore Muhammad Hadi \u00e8 stato ucciso durante un conflitto a fuoco con le forze israeliane a Jabal al-Rafe\u02bfi, nel sud del Libano"}
{"id": "330513", "revid": "11684", "url": "https://it.wikipedia.org/wiki?curid=330513", "title": "Albatri", "text": ""}
{"id": "330514", "revid": "768068", "url": "https://it.wikipedia.org/wiki?curid=330514", "title": "Boxer (biancheria intima)", "text": "I boxer sono un indumento di biancheria intima maschile, simili nella forma ai pantaloncini dei pugili (in inglese \"boxer\"), da cui prendono il nome.\nStoria.\nL'utilizzo dei \"boxer\" come indumento da biancheria intima si diffuse dopo il 1925 quando Jacob Golomb, fondatore della Everlast, ide\u00f2 dei pantaloncini sorretti da un elastico per sostituire quelli sorretti da una cinghia di cuoio utilizzati all'epoca dai pugili. Questi pantaloncini, conosciuti come \"boxer trunks\", divennero subito famosi ma vennero in seguito sorpassati in popolarit\u00e0 dagli slip. Intorno al 1947 vi fu di nuovo una certa diffusione ma gli slip riacquistarono subito terreno.\nNel 1975, una pubblicit\u00e0 per boxer cre\u00f2 una leggenda metropolitana. Nel catalogo autunno/inverno Sears furono mostrate le immagini in bianco e nero di due modelli che indossavano, rispettivamente, uno slip e un paio di boxer. Nel modello che indossava i boxer sembrava visibile una parte dei suoi genitali. Subito il caso caus\u00f2 scalpore. Tuttavia, i responsabili della Sears dichiararono che si trattava di un difetto di stampa e lo stesso annuncio ricomparve a colori in un catalogo pi\u00f9 tardi, nel quale non erano pi\u00f9 visibili i genitali. Nonostante la pubblicit\u00e0, Sears non ha diffuso l'immagine a colori per permettere al pubblico di smentire la leggenda metropolitana che rest\u00f2 nella cultura popolare. \nUna vera esplosione di popolarit\u00e0 dei boxer si ebbe negli anni ottanta quando Nick Kamen appar\u00ec in un famoso spot pubblicitario della Levi Strauss indossandone un paio. \nNegli anni novanta ha cominciato a diffondersi un modello intermedio tra i precedenti, aderente alla vita e alla coscia, chiamato boxer brief. \nNonostante gli slip siano venduti in maggiore quantit\u00e0 rispetto ai boxer, i giovani in genere preferiscono questi ultimi soprattutto per poterli esibire creando l'effetto sagging. Restano tuttavia forti preferenze regionali e generazionali.\nIntorno al 2005 i marchi Olaf Benz e Manstore hanno proposto una sorta di hot-boxer chiamato \"Apropo\", esso si caratterizza per essere estremamente corto, come quasi uno slip, facendo scoprire la parte inferiore delle natiche e mettendole in evidenza grazie ad un elastico, cucito internamente nella parte dietro, che si insinua tra di esse. \nMolte firme producono dei boxer con un grande elastico in vita recante il nome della marca dei boxer e anche i jeans sono perlopi\u00f9 a vita bassa. \nPossiamo suddividere in linea di massima i boxer in due categorie: boxer shorts e boxer briefs.\nBoxer shorts.\nSono i pi\u00f9 simili agli originali boxer indossati dai pugili ideati da Jacob Golomb.\nMolti boxer shorts hanno un'apertura sul davanti, che pu\u00f2 essere chiusa con cerniere, bottoni, fermagli oppure lasciata aperta, nel caso i due lembi di tessuto combacino.\nMolto spesso, per non legare i movimenti dal momento che il tessuto utilizzato solitamente non \u00e8 elastico, l'indumento \u00e8 reso largo grazie all'abbondanza di stoffa collocata nella parte posteriore.\nI tessuti con i quali i boxer shorts sono solitamente fabbricati sono seta, spandex, cotone e poliestere. \nI boxer shorts sono presenti sul mercato in molti colori e varianti per andare incontro alle preferenze personali di ciascuno. \u00c8 possibile trovarli infatti con fantasie geometriche, con righe verticali o in tinta unita, con colori decisi oppure tenui.\nTra i vari modelli, i pi\u00f9 diffusi sono boxer shorts classici, la cui apertura sul davanti \u00e8 chiudibile con un bottone o una cerniera metallica.\nLa tipologia chiamata \"gripper boxer\" hanno un elastico in vita e solitamente tre fermagli che consentono di aprire completamente l'apertura anteriore. \nI \"yoke front boxer\" sono simili ai precedenti ma non hanno l'elastico, poich\u00e9 un cordino permette di stringere oppure allentare la vita. Tuttavia solitamente non \u00e8 possibile chiudere l'apertura sul davanti. Questo tipo di boxer fu molto diffuso durante la seconda guerra mondiale, quando la gomma veniva utilizzata per scopi militari.\nLa maggior parte dei programmi televisivi preferisce mostrare uomini in boxer anzich\u00e9 altri tipi di biancheria intima, perch\u00e9 rappresentano il modello di intimo pi\u00f9 accettabile socialmente.\nBoxer briefs.\nSono una tipologia di boxer pi\u00f9 attillati, una sorta di compromesso tra slip e boxer shorts. Si diffusero all'inizio degli anni novanta, anche con la pubblicit\u00e0 di Graham Lloyd. Sono molto popolari in Europa; Alcuni, infatti, ritengono che gli slip siano troppo costrittivi per gli organi genitali e i boxer shorts troppo larghi. In generale, si caratterizzano per la particolare sezione a tasca circondata da una cucitura destinata a contenere i genitali, creando un effetto che in slip e boxer shorts, spesso troppo larghi, non si ritrova. Indossati in vita, coprono una porzione di coscia. Esistono molti modelli, pi\u00f9 o meno lunghi, con apertura o senza; solitamente viene evitata la cucitura centrale, ma possono tuttavia essere cuciti come i boxer shorts. I boxer briefs sono usati sia nello sport, in aggiunta al sospensorio o senza, sia nella vita di tutti i giorni. L'equivalente costume da bagno \u00e8 chiamato parigamba, ma i boxer briefs possono anche essere indossati sotto i bermuda."}
{"id": "330515", "revid": "1177153", "url": "https://it.wikipedia.org/wiki?curid=330515", "title": "Lingerie", "text": ""}
{"id": "330519", "revid": "675860", "url": "https://it.wikipedia.org/wiki?curid=330519", "title": "Attosecondo", "text": "Nel sistema internazionale di unit\u00e0 di misura sono definiti alcuni prefissi moltiplicativi per indicare multipli e sottomultipli delle unit\u00e0 di misura. Il prefisso \"atto-\" indica 10\u221218 parti dell'unit\u00e0 di misura. Un attosecondo, o con il suo simbolo 1 as corrisponde a 10\u221218 s e pertanto ad un trilionesimo (milionesimo di milionesimo di milionesimo) di secondo."}
{"id": "330520", "revid": "124429012", "url": "https://it.wikipedia.org/wiki?curid=330520", "title": "Zeptosecondo", "text": "Lo zeptosecondo rappresenta 10 parti di un secondo. Ha come simbolo zs. Uno zs corrisponde a un millesimo di trilionesimo di secondo."}
{"id": "330521", "revid": "713714", "url": "https://it.wikipedia.org/wiki?curid=330521", "title": "Luco dei Marsi", "text": "Luco dei Marsi (\"Luche\" in dialetto marsicano, pronuncia ) \u00e8 un comune italiano di abitanti della provincia dell'Aquila in Abruzzo.\nGeografia fisica.\nLuco dei Marsi \u00e8 situata sul bordo sudoccidentale della piana del Fucino a ridosso del monte La Ciocca. Ad ovest del suo territorio la catena montuosa del Longagna, con le cime dei monti Romanella, Bello, Orbetta e La Ciocca, separa l'area fucense da quella rovetana. L'altitudine del gruppo montuoso varia dai ai , mentre il dislivello nel territorio comunale varia dai 652 della piana fucense ai del monte Alto.\nIl comune di Luco confina a nord con Avezzano, a sud con Civita d'Antino ad est con Trasacco e ad ovest con i comuni di Canistro e Civitella Roveto.\nOrigini del nome.\nIl nome Luco derivebbe dal toponimo marso \"\"luvko\" e dal connesso termine latino \"lucus\"\" (\"radura del bosco\", \"bosco sacro\"). La stretta relazione con il sostantivo \"lux\" (\"luce\") richiama inevitabilmente il bosco sacro dedicato alla locale divinit\u00e0 di Angizia, situato nei pressi della citt\u00e0-santuario di \"Lucus Angitiae\". Ci\u00f2 spiegherebbe l'etnonimo della stirpe dei Marsi \"Anxantini Lucenses\".\nIl municipio romano era noto con il nome di \"\"Anxa\", derivato dal termine italico \"A(n)ctia\"\", ovvero \"Angizia\".\nSecondo alcuni storici durante il primo periodo altomedievale il territorio venne denominato \"Penna\". Pertanto la trasformazione del nome in \"Lucus\" sarebbe avvenuta in data pi\u00f9 avanzata o tra l'VIII e il IX secolo oppure nell'anno 1137 quando, secondo i racconti, a causa di un'alluvione del lago Fucino e al contempo dell'invasione di una grande quantit\u00e0 di serpenti, i cittadini furono costretti a rifugiarsi in luogo pi\u00f9 sicuro.\nStoria.\nOrigini.\nLa leggenda narra che in questo territorio sia stata fondata la citt\u00e0-santuario nei pressi del bosco sacro dedicato al culto di Angizia, divinit\u00e0 italica tra le pi\u00f9 importanti del pantheon di Marsi, Peligni e di altri popoli osco-umbri capace di incantare i serpenti e di utilizzare le erbe a fini curativi.\nL'area caratterizzata sul bordo fucense da contrafforti montuosi \u00e8 risultata frequentata fin dall'Et\u00e0 del bronzo. Gli scavi archeologici avviati a cominciare dagli anni settanta hanno certamente riportato alla luce i resti di \"Lucus Angitiae\", la citt\u00e0 antica risalente al III secolo a.C. situata alle porte del paese contemporaneo. In particolare la base del tempio italico e nel 2003 nella zona della Sagrestia tre statue in buono stato di conservazione. Quella che secondo alcuni studiosi potrebbe essere identificata con la figura della dea Angizia \u00e8 in terracotta ed \u00e8 databile al III secolo a.C..\nDurante la guerra sociale la citt\u00e0 venne attaccata dalle legioni dell'esercito romano mentre al termine del conflitto venne elevata a municipium acquisendo il nome di \"Anxa\". Essa svolse le funzioni municipali fino all'Alto Medioevo.\nTracce di centri fortificati si trovano in un'area rocciosa della localit\u00e0 Petogna, nei pressi di Strada 45 del Fucino e sulla sommit\u00e0 del monte Penna che ospit\u00f2 l'acropoli.\nNel territorio luchese e nell'area adiacente l'inghiottitoio di Petogna (\"Os Pitoniae\") vissero tecnici e schiavi impegnati nella costruzione dell'emissario artificiale e dei Cunicoli di Claudio. Con il completamento delle opere idrauliche l'imperatore Claudio nel 52 d.C. prosciug\u00f2 per la prima volta il lago Fucino.\nLa caduta dell'impero romano e la conseguente assenza di opere di manutenzione unitamente agli effetti di un disastroso terremoto, avvenuto probabilmente nel 508 d.C., caus\u00f2 il ritorno degli originari livelli lacustri.\nMedioevo.\nNel VI secolo, mentre la citt\u00e0 antica di \"Anxa\" veniva progressivamente abbandonata, il territorio di Luco pass\u00f2 come tutti i centri della provincia Valeria sotto il controllo nel ducato di Spoleto. Nell'VIII secolo in seguito alla donazione di Carlo Magno del ducato longobardo allo Stato Pontificio nel territorio fucense si registrarono concessioni e donazioni ai monasteri benedettini di Montecassino e Farfa.\nDurante il X secolo si registra la prima attestazione del nucleo abitato edificato intorno alla chiesa di Santa Maria e al suo monastero che rappresent\u00f2 una delle prepositure benedettine pi\u00f9 grandi della Marsica fino al XIV secolo. Periodo in cui Luco segu\u00ec le vicende che segnarono la storia della diocesi e della contea marsicana. La rocca medievale di Santa Maria, detta \"Rocca di Luco\", edificata alle pendici del monte Penna venne anch'essa gradualmente abbandonata a cominciare dal XII secolo, periodo in cui intorno alla torre originariamente a base quadrata di localit\u00e0 Casale, si svilupp\u00f2 il nuovo nucleo urbano che raggiunse in breve tempo i terreni adiacenti alla sponda del Fucino. Il lago a causa di improvvise inondazioni danneggi\u00f2 pi\u00f9 volte l'abitato in particolare durante il XVII e il XVIII secolo.\nIncluso tra i feudi di Francesco Antonio d'Aquino, pass\u00f2 alla fine del XV secolo sotto il controllo della famiglia Colonna, detentrice della contea di Albe e del ducato di Tagliacozzo fino all'eversione feudale del XIX secolo.\nEt\u00e0 contemporanea.\nDal 1811 il comune di Luco incluse Trasacco fino all'istituzione del circondario che dal 1831 venne aggiunto al distretto di Avezzano. Nel 1863 il paese acquis\u00ec ufficialmente la denominazione di Luco dei Marsi.\nTra il 1855 e il 1876 Alessandro Torlonia fece prosciugare definitivamente il lago Fucino ampliando e ricalcando in buona parte l'opera dell'emissario e del sistema dei cunicoli di Claudio. Fu cos\u00ec che gran parte di allevatori e pescatori luchesi divennero in breve tempo agricoltori. Questi poterono iniziare a coltivare una superficie emersa di oltre 14.000 ettari.\nIn epoca contemporanea tra gli eventi che segnarono la storia del comune figurano il terremoto della Marsica del 1915 che caus\u00f2 a Luco oltre 200 vittime e gravi danni al patrimonio architettonico del paese come il crollo della torre medievale e l'influenza spagnola di circa tre anni dopo che decim\u00f2 la popolazione.\nSociet\u00e0.\nLingue e dialetti.\nI dialetti parlati nella Marsica possono essere suddivisi in due grandi gruppi. Nell'area fucense e nella parte meridionale della subregione si parlano i dialetti meridionali intermedi. Nell'area settentrionale della subregione, tra i territori di San Pelino, Tagliacozzo e Carsoli sono parlati i dialetti italiani mediani. Il dialetto di Luco dei Marsi \u00e8 incluso nel primo gruppo: il dialetto meridionale intermedio. La vicinanza delle parlate arcaiche di Avezzano e Luco \u00e8 stata causata dalle strette relazioni intercorse in passato tra i due comuni.\nEtnie e minoranze straniere.\nI cittadini stranieri residenti a Luco dei Marsi al 31 dicembre 2019 erano 941, pari al 15,5% della popolazione residente.\nTradizioni e folclore.\nTra febbraio e marzo, durante il marted\u00ec grasso, si svolge il Carnevale Marsicano.\nNella domenica di Pentecoste, tra maggio e giugno, si rinnova il rito della \"Panarda marsicana\".\nLe feste in onore della Madonna delle Grazie e del santo patrono del comune di Luco dei Marsi, san Giovanni Battista si svolgono annualmente durante il terzo fine settimana di agosto.\nCultura.\nBiblioteche.\nLa biblioteca comunale \u00e8 collocata in uno stabile di via Alessandro Torlonia, quella della Societ\u00e0 Operaia di Mutuo Soccorso \u00e8 situata in via Duca degli Abruzzi.\nMedia.\nHa sede a Luco dei Marsi la testata d'informazione locale Site.it.\nInfrastrutture e trasporti.\nStrade.\nLa strada provinciale 22 Circonfucense collega Luco dei Marsi con Trasacco e la Vallelonga e in direzione nord con Avezzano.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Luco dei Marsi dal 1985 ad oggi.\nGemellaggi.\nLuco dei Marsi \u00e8 gemellata con:\nSport.\nCalcio.\nL'Angizia Luco, societ\u00e0 di calcio ufficialmente fondata nel 1925, milit\u00f2 nel torneo professionistico di Serie C2 dal 1985 al 1988. Nella stagione 1986-1987 il club vinse il campionato nazionale Dante Berretti di serie C riservato alle formazioni giovanili.\nLa squadra bianco azzurra milita nei tornei dilettantistici abruzzesi.\nImpianti sportivi.\nI principali impianti sportivi di Luco sono lo stadio comunale dotato di manto erboso, tribuna coperta e gradinata per il settore ospiti e lo stadio Jaguar con campo in erba naturale, situato nei pressi della strada provinciale 22 Circonfucense. Altri impianti sportivi pubblici permettono la pratica di vari sport come il calcetto, il gioco delle bocce e il pattinaggio."}
{"id": "330522", "revid": "675860", "url": "https://it.wikipedia.org/wiki?curid=330522", "title": "Yoctosecondo", "text": "Lo yoctosecondo rappresenta \u00a010\u221224\u00a0 parti di un secondo. Ha per simbolo ys. Un ys corrisponde esattamente a un milionesimo di trilionesimo di secondo"}
{"id": "330523", "revid": "135224", "url": "https://it.wikipedia.org/wiki?curid=330523", "title": "Gazzosa", "text": "La gazzosa (o \"gassosa\", \"gazosa\", \"gasosa\") \u00e8 una bevanda incolore, analcolica, edulcorata ed effervescente. \u00c8 considerata uno dei classici \"soft drink\".\nProdotta industrialmente, la gazzosa era e pu\u00f2 essere preparata artigianalmente secondo una ricetta che conosce una moltitudine di varianti segrete gelosamente conservate da chi le conosce. Prodotta con il metodo tradizionale, \u00e8 grazie a un processo di fermentazione al sole del liquido racchiuso nelle apposite bottiglie da gazzosa, che la bevanda acquisisce le caratteristiche \"bollicine\" di anidride carbonica.\nSi tratta grossomodo di una bevanda a base di acqua, zucchero o dolcificanti artificiali e acido citrico (limone), simile alle pi\u00f9 celebri bevande gassate al limone del mercato mondiale, ma di solito meno dolce e meno effervescente. Esistono varianti dai sapori diversi, tra cui le pi\u00f9 conosciute sono quella al mandarino (di colore arancione), quelle calabresi al caff\u00e8 (di colore scuro), quella al lampone (di colore rosa) o quella all'anice (Sambusoda) messinese.\nMescolata alla birra forma la \"Panach\u00e9\", bevanda molto conosciuta in Francia e Svizzera."}
{"id": "330526", "revid": "125153163", "url": "https://it.wikipedia.org/wiki?curid=330526", "title": "Ferdinando Innocenti", "text": "Abile nell'intrecciare rapporti politici senza palesare troppo evidentemente le proprie scelte, le utilizzava per appoggiare le proprie esigenze industriali. Fu determinante la sua capacit\u00e0 di cogliere e valorizzare il talento delle persone con cui veniva in contatto.\nBiografia.\nOrigini.\nNato a Vellano, Pescia, in Valdinievole, da Dante Innocenti, fabbro, e Zelinda Chiti, con la famiglia si trasfer\u00ec da piccolo a Grosseto dove venne avviata una rivendita di ferramenta della quale assunse la gestione all'et\u00e0 di 18 anni, compiuti gli studi tecnici, insieme al fratellastro Rosolino (figlio di prime nozze del padre), ampliandone il giro d'affari acquistando rottami di ferro scambiandoli con olio lubrificante da rivendere.\nDal 1920 inizia ad approfondire e sperimentare l'uso di tubi in ferro e le loro applicazioni, aprendo poi un magazzino per la vendita di tubi senza saldatura prodotti dalla Dalmine a Roma nel 1923, in cerca di nuove prospettive di mercato. Specializzatosi nel settore, nel 1926 apre anche un'officina per la lavorazione dei tubi (catramazione, taglio e filettatura) e per la produzione di manufatti ricavati dagli stessi (balaustre, balconate per stadi ed edifici pubblici, portabandiera, grondaie, tubazioni per irrigazione), e per diversi anni a venire stipula numerosi accordi commerciali con la Dalmine studiando nuove applicazioni innovative da applicare alla costruzione di queste parti metalliche, considerato che l'esplosione edilizia e l'economia in genere conobbero in quegli anni una notevole crescita. L'officina nel 1930 assunse il nome di \"Fratelli Innocenti\" e nel 1933 inizi\u00f2 la produzione di ponteggi tubolari adottando un sistema di montaggio e smontaggio particolarmente rapido. Fino ad allora i tubi d'acciaio erano stati utilizzati per convogliare sostanze liquide o gassose e Ferdinando fu il primo a impiegarli come struttura portante nei grandi impianti industriali e nell'edilizia.\nGrazie ad alcuni importanti contatti con il Vaticano riesce a realizzare anche numerose commesse come un impianto di irrigazione a pioggia per i giardini della Villa di Castel Gandolfo (1931) e per i Giardini Vaticani (1932), nonch\u00e9 una centrale termoelettrica e gli impianti antincendio della Cappella Sistina (1934). Inoltre, si occupa di ampliare la capienza degli Stadi in vista del campionato mondiale di calcio del 1934, che si tennero in Italia.\nDa Roma si trasfer\u00ec definitivamente a Milano per poter migliorare i suoi affari e qui, nel quartiere di Lambrate, fond\u00f2 la \"Ditta Innocenti\", con la realizzazione nel 1933 di uno stabilimento a Milano Lambrate in Via Pitteri per la fabbricazione di elementi in ferro per ponteggi, i famosi \"tubi Innocenti\", ancora oggi molto usati. Durante la Seconda Guerra Mondiale, fu costretto a mutare la produzione da civile in bellica e si spost\u00f2 sull'ambito meccanico. Dopo l'8 settembre 1943 inizia a collaborare con gli Alleati e a finanziare la Resistenza ed \u00e8 per questa ragione che una volta terminato il conflitto riesce a tornare in possesso delle sue fabbriche.\nDopoguerra.\nAlla fine della Seconda Guerra Mondiale divenne anche amministratore delegato della Dalmine, azienda con cui collabor\u00f2 per molti anni, fino al 1950 per dedicarsi poi ai suoi impianti di Lambrate, danneggiati dalla guerra e da riconvertire; sar\u00e0 un'esperienza breve e segnata da tempestose polemiche. Le esperienze acquisite dalla Innocenti in meccanica portarono a diversificare la produzione occupandosi di mezzi di trasporto; sin dall'immediato dopoguerra Innocenti aveva compreso come fosse giunto il momento della motorizzazione individuale, basata per\u00f2 su di un veicolo a basso costo che permettesse una grande diffusione popolare non consentita all'automobile, ancora troppo cara. Fu cos\u00ec che nel 1947 vi fu la creazione del primo scooter Innocenti, la Lambretta, che si pose in concorrenza della Vespa Piaggio, progettata ed entrata in produzione l'anno precedente. Dopo alcune difficolt\u00e0 iniziali e una campagna pubblicitaria senza precedenti per l'epoca, nel 1952, a Lambrate, si producevano 96.000 esemplari del modello \"D\" con telaio portante in tubo metallico, di cui 16.000 destinati all'esportazione. L'apice fu raggiunto nel 1953, quando fu lanciato il modello \"E\", con una produzione di 70.000 unit\u00e0 annuali cui si associavano 50.000 unit\u00e0 del modello \"LD\".\nIl boom economico porta gli italiani a passare dalle due alle quattro ruote, divenuti nel frattempo convenienti nei prezzi e nei consumi, finendo con il condizionare il successo dello scooter, le cui vendite erano stagnanti. Nel 1960 - pur non essendo molto convinto di entrare nel mondo delle auto e fare concorrenza alla Fiat, ormai anziano e malato - viene spinto dal figlio Luigi, divenuto vicepresidente della societ\u00e0 nel 1958, a impegnarsi in questo settore, producendo veicoli su concessione di altri marchi europei, questo a causa del veto imposto dalla Fiat (allora cliente della Innocenti) di progettare e produrre interamente in proprio delle autovetture che potessero entrare in concorrenza con le loro. La prima vettura costruita - la A40 - non \u00e8 altro che la britannica Austin A40 prodotta su licenza dalla British Motor Corporation. Poco dopo vede la luce la Innocenti 950 Spider - meccanica Austin-Healey Sprite e carrozzeria Ghia disegnata da Tom Tjaarda e modello IM3, rielaborato con carrozzeria Pininfarina, che permise l'inserimento della Innocenti nel settore delle 1100 con un veicolo di qualit\u00e0, mentre risale al 1965 l'inizio dell'assemblaggio su licenza delle Mini britanniche le quali saranno meglio rifinite per andare incontro ai gusti del mercato italiano ma nonostante il successo commerciale della versione italiana lanciata nel 1966, tutti i tentativi di progettazione autonoma di una vettura da parte della Innocenti fallirono.\nIl 20 giugno 1966, mentre trascorreva un periodo di riposo nella sua villa di Varese, Ferdinando Innocenti \u00e8 colto da malore e viene trasportato nella sua abitazione di piazza San Babila a Milano, dove muore il giorno seguente per una crisi cardiaca.\nVita privata.\nNon aveva la patente automobilistica, non sapeva guidare auto e non andava neppure in scooter. Dal suo matrimonio avr\u00e0 un unico figlio, Luigi, che alla morte erediter\u00e0 l'intero complesso aziendale e che terr\u00e0 fino al 1971, anno in cui decider\u00e0 di cedere dapprima la sezione meccanica pesante e in seguito anche la sezione automobili dell'Azienda; nello stesso anno, tutti gli impianti e i macchinari di Lambrate per la produzione della Lambretta furono acquistati dalla \"Scooters India Ltd\"."}
{"id": "330528", "revid": "767487", "url": "https://it.wikipedia.org/wiki?curid=330528", "title": "Gli anni spezzati", "text": "Gli anni spezzati (\"Gallipoli\") \u00e8 un film australiano del 1981 diretto da Peter Weir.\nIl film narra uno dei tragici episodi della sanguinosa battaglia di Gallipoli, campagna della prima guerra mondiale, dove tra il 1915 e il 1916 persero la vita 8.587 uomini dell'ANZAC, parte del corpo di spedizione comprendente soldati dell'esercito australiano e neozelandese. La storia \u00e8 incentrata sul valore della vita e la leggerezza con cui \u00e8 bruciata dalla ferocia della guerra.\nTrama.\nAustralia 1915 - Il diciottenne Archy Hamilton sogna di partecipare ai Giochi Olimpici, allenandosi nelle pianure dell'Australia Occidentale. Dotato di un grande talento per la velocit\u00e0 vince una gara regionale con un premio in denaro, battendo lo spavaldo Frank con il quale stringe amicizia. Archy decide di arruolarsi in cavalleria seguito dall'altro spiantato e squattrinato, ma al momento dell'arruolamento Archy viene riconosciuto e scartato per l'et\u00e0. Dopo un viaggio lungo e avventuroso i due ragazzi raggiungono Perth dove Archy viene ammesso in Cavalleria e Frank in Fanteria non sapendo andare a cavallo. I due si ritrovano in Egitto durante un'esercitazione e Frank aggregato su raccomandazione di Archy, dove la sua attitudine alla corsa pu\u00f2 essere molto utile.\nUna volta sbarcati nei Dardanelli esperiscono la durezza del teatro bellico. Per garantire lo sbarco di 25.000 inglesi, il comando britannico utilizza il contingente australiano e neozelandese per impegnare esercito ottomano, conducendo attacchi sanguinosi con perdite ingenti fino ad operare un bombardamento d'artiglieria delle linee turche. Un disaccordo di ordini superiori causa un ritardo fatale che permette la riorganizzazione delle postazioni nemiche.\nUn interruzione delle comunicazioni spinge il maggiore Barton, scosso dalla carneficina in corso, a chiedere gli ordini direttamente al generale Gardner, consegnando la richiesta a Frank che dovr\u00e0 andare di corsa e tornare con i nuovi ordini. Il compito di portaordini, relativamente pi\u00f9 sicuro perch\u00e9 non esposto al fuoco nemico, era in realt\u00e0 di Archy che, sentendosi responsabile dell'arruolamento di Frank, aveva convinto il maggiore a sostituirlo con l'amico. Il generale, convinto dell'inutilit\u00e0 del sacrificio del contingente, d\u00e0 l'ordine di temporeggiare, ma Frank non fa in tempo a raggiungere la trincea prima che sia dato il via al terzo assalto, quello che comprendeva anche Archy che, dopo un'ultima inutile corsa, viene abbattuto dal fuoco nemico.\nAccoglienza.\nIl film \u00e8 stato uno dei pi\u00f9 grandi successi di tutti i tempi in Australia, sia di pubblico sia di critica, ottenendo tra l'altro ben otto AFI Awards in tutte le principali categorie. All'estero il successo \u00e8 stato molto meno significativo."}
{"id": "330530", "revid": "767487", "url": "https://it.wikipedia.org/wiki?curid=330530", "title": "Maverick (film)", "text": "Maverick \u00e8 un film del 1994 diretto da Richard Donner e interpretato da Mel Gibson e Jodie Foster e ambientato nel Far West.\nIl film \u00e8 basato sulla serie televisiva statunitense \"Maverick\", uscita tra il 1957 e il 1961 e creata dallo sceneggiatore e produttore Roy Huggins. La serie aveva in James Garner il protagonista, che interpret\u00f2 per le prime tre stagioni il ruolo del giocatore di poker Bret Maverick, qui interpretato da Mel Gibson.\nTrama.\nBret Maverick \u00e8 un abile giocatore di poker che decide di partecipare ad un torneo per vincere 500.000 $. Non avendo a disposizione tutti i 25.000 $ necessari a pagare la quota di iscrizione, decide di andare a cercare una serie di amici suoi debitori, inseguito dal pistolero/giocatore Angel (detto lo Spagnolo), ma la sua strada si incrocia con quella di un'altra giocatrice di poker, Annabelle Bransford, una donna irresistibile che sfrutta il proprio fascino per ingannare gli uomini e derubarli di tutti i loro averi.\nNel loro viaggio verso il luogo in cui si terr\u00e0 il torneo vengono affiancati dallo sceriffo Zane Cooper, che fin dall'inizio mostra antipatia per Maverick ed \u00e8 stato assoldato dal Commodoro Duvall, anfitrione e partecipante del torneo, per garantire la sicurezza e la correttezza dei giocatori. Lungo la strada Maverick ne passa di cotte e di crude, diligenze prive di conducente, attacchi di indiani, un nobile russo che vuole fare la caccia all'uomo e cos\u00ec via, per non parlare dei suoi debitori che per un motivo o un altro non possono o vogliono pagarlo. Alla fine per\u00f2 riuscir\u00e0 per il rotto della cuffia a recuperare gli ultimi 3.000 dollari pi\u00f9 altri 5.000 per la signora Bransford, anche lei a corto di soldi. Entrambi si iscrivono al torneo e salgono a bordo del battello a vapore del Commodoro, che ospiter\u00e0 il torneo.\nDurante il torneo, a cui partecipa anche lo Spagnolo, Cooper sequestra in anticipo le pistole di tutti e vigila costantemente sullo svolgimento delle partite. Alla fine, i 4 finalisti sono proprio Maverick, la Bransford, Angel lo Spagnolo e il Commodoro Duval. La sera prima della finale, la porta di Bret viene bloccata per tenerlo lontano dal tavolo, ma il giocatore riesce a uscire dalla finestra e si presenta all'ultimo istante. Dopo ore dall'inizio, il primo concorrente a uscire dalla gara \u00e8 Annabelle Bransford, che non riesce a nascondere del tutto i segni e i gesti che indicano quanto sia favorevole la sua mano. Tocca poi al Commodoro, che scommette tutto su un'ultima mano poich\u00e9 sta gi\u00e0 perdendo.\nRestano Maverick e Angel. Maverick sportivamente paga la quota del Commodoro per farlo partecipare ad un'altra mano, poi chiede un nuovo mazzo perch\u00e9 ha notato che il croupier bara prendendo le carte da sotto il mazzo. Cooper ferma il cambio del mazzo dato che non \u00e8 previsto, ma concede che sia qualcun altro a dare la carta per Maverick, e questi sceglie lo Spagnolo: alla fine, il commodoro Duvall ha un poker, lo Spagnolo una scala reale media e Maverick una scala reale massima. Furioso, Angel lo accusa di barare ed estrae una pistola nascosta, ma Cooper sventa il tentativo e Maverick ricambia uccidendo uno scagnozzo di Angel con la seconda pistola di Cooper. Poco dopo a sorpresa lo stesso Cooper ruba la vincita e si allontana sulla sola scialuppa rimasta; quando il Commodoro tenta di sparargli, Maverick glielo impedisce, preferendo lasciar perdere.\nQualche notte dopo il Commodoro raggiunge lo sceriffo Cooper, accampato nella boscaglia; Duvall ha organizzato la messinscena per dividere a met\u00e0 il mezzo milione, ed ha assoldato lo Spagnolo affinch\u00e9 tenesse Maverick lontano; ora vuol tradire anche lo sceriffo, ma viene fermato da Maverick. Il giocatore ha capito tutto e lo ha seguito, ed ora si prende i soldi e li lascia a regolare i loro conti; i due compari lottano per il possesso di una pistola, e Duvall vince, ma all'atto di sparare a Cooper la pistola si rivela scarica. Nella colluttazione che segue ha la meglio Cooper, che lascia in vita Duvall e si mette sulle tracce di Maverick.\nA New Orleans Cooper ritrova Maverick in un bagno pubblico, e qui si scopre che in realt\u00e0 lo sceriffo \u00e8 Bret Maverick senior; i due sono padre e figlio e hanno fregato tutti. Tutti meno Annabelle Bransford, che riappare e si prende il cesto con i soldi mentre i due sono disarmati in vasca da bagno. Per\u00f2 Maverick ha nascosto met\u00e0 del malloppo nei propri stivali, facendo in modo che Annabelle, di cui immaginava la visita, rubasse solo met\u00e0 denaro, col fine di avere una motivazione per rincorrerla e recuperare la met\u00e0 rubata."}
{"id": "330531", "revid": "767487", "url": "https://it.wikipedia.org/wiki?curid=330531", "title": "Amleto (film 1990)", "text": "Amleto \u00e8 un film del 1990 diretto da Franco Zeffirelli, tratto dalla tragedia omonima di William Shakespeare, interpretato, tra gli altri, da Mel Gibson, Glenn Close e Helena Bonham Carter.\nTrama.\nAmleto, principe di Danimarca, sa che suo padre \u00e8 stato ucciso a tradimento dal fratello che ne ha usurpato il trono e sposato la moglie. Ora Gertrude, la madre di Amleto, siede sul trono a fianco di Claudio, l'assassino di suo marito, e il giovane principe medita la vendetta; per compiere il suo piano non esita a sacrificare l'amore che la giovane Ofelia prova per lui. Il principe si fa credere pazzo e la giovane donna ne soffre fino a morirne. La tragedia intanto incombe sul trono degli usurpatori e viene scatenata nel momento in cui degli attori girovaghi arrivano a palazzo: Amleto fa loro mettere in scena un dramma che ricalca la sua vicenda familiare. La vendetta sar\u00e0 inesorabile, come una tempesta, e porter\u00e0 tutti (tranne l'amico Orazio) nella tomba, vendicatore compreso.\nProduzione.\nProdotto dalle societ\u00e0 Canal+, Carolco Pictures, Icon Entertainment International, Marquis, Nelson Entertainment, Sovereign Pictures e Warner Bros. Pictures.\nIl film venne girato in varie localit\u00e0 della Scozia (fra cui Aberdeenshire, Blackness Castle, Blackness e Falkirk), nel castello di Dover, altri luoghi dell'Inghilterra e Thionville, Francia. Le riprese durarono dal 23 aprile al 14 giugno 1990.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nIncassi.\nIl film ha incassato un totale di 20.710.451 dollari negli USA,\nCritica.\nSpiazza inizialmente con impeto lo spettatore che lentamente si abitua alla narrazione atipica del dramma, veloce come se si stesse viaggiando su un'\u00abautostrada a tre corsie\u00bb grazie anche alla buona recitazione dei vari interpreti che si cimentano in tutte le sfaccettature dei personaggi interpretati, anche con i vari tagli inevitabili alla trama\nDoppiaggio italiano.\nLa direzione del doppiaggio \u00e8 stata eseguita da Pino Colizzi e i dialoghi sono stati adattati da Masolino D'Amico.\nGiancarlo Giannini (voluto da Zeffirelli mentre Colizzi avrebbe scelto la sua voce abituale Claudio Sorrentino) e Sonia Scotti (doppiatori di Mel Gibson e Glenn Close nel film) avevano gia doppiato gli stessi personaggi nell'ultima puntata della seconda stagione della serie tv \"BBC Television Shakespeare\", dedicata proprio alla tragedia; ma Amleto a quell'epoca era interpretato da Derek Jacobi mentre Gertrude era interpretata da Claire Bloom.\nUn'altra coincidenza \u00e8 che Giannini aveva gi\u00e0 doppiato altri due film dello stesso Zeffirelli, \"Romeo e Giulietta\" e \"Fratello sole, sorella luna\", rispettivamente gli attori Leonard Whiting (Romeo) e Graham Faulkner (San Francesco)."}
{"id": "330533", "revid": "438678", "url": "https://it.wikipedia.org/wiki?curid=330533", "title": "Il fiume dell'ira", "text": "Il fiume dell'ira \u00e8 un film del 1984 diretto da Mark Rydell e interpretato da Mel Gibson e Sissy Spacek.\nTrama.\nTom Garvey \u00e8 un agricoltore che lavora nella fattoria di famiglia accanto al fiume, con la moglie e i due figlioletti. Tom ama la terra dei suoi avi e ha le spalle forti e la testa dura per sopportare ogni difficolt\u00e0. Tra queste la pi\u00f9 grossa \u00e8 rappresentata da Joe Wade, ricco uomo d'affari da sempre innamorato della moglie di Garvey, che tenta in tutti modi di comprare la sua terra per poter creare una centrale elettrica e sommergere la vallata. Le disavventure sono tante e continue e Garvey, per mantenere la famiglia, accetta un lavoro in fonderia, scoprendo solo dopo di essere stato assunto come crumiro poich\u00e9 gli operai sono in sciopero. Tornato a casa i problemi crescono: Wade, che controlla il mercato del mais, stringe nella morsa Garvey offrendogli pochissimi soldi per acquistare il suo granturco e una forte pioggia fa ingrossare il fiume, a mala pena arginato dal lavoro di Garvey e degli ultimi contadini rimasti.\nCome ultima arma Wade arriva sulla riva del fiume con un manipolo di disperati per minacciare Garvey e gli altri contadini e obbligarli a vendere le propriet\u00e0 ma Tom, prima da solo e poi aiutato da tutti gli altri, resiste e salva, per il momento, la terra dalla speculazione."}
{"id": "330535", "revid": "767487", "url": "https://it.wikipedia.org/wiki?curid=330535", "title": "Due nel mirino", "text": "Due nel mirino (\"Bird on a Wire\") \u00e8 un film del 1990 diretto da John Badham e interpretato da Mel Gibson e Goldie Hawn.\nTrama.\nRick Jarmin \u00e8 un uomo che viene posto nel programma sotto protezione per aver testimoniato contro l'agente Eugene Sorenson per un caso di droga e perci\u00f2 \u00e8 costretto a cambiare continuamente nome, mestiere e citt\u00e0. Quindici anni dopo, Sorenson viene rilasciato e, assieme al suo socio Albert Diggs, progetta di rintracciare Rick per vendicarsi mentre Rick (ancora sotto mentite spoglie) si \u00e8 trasferito a Detroit dove fa il meccanico e il benzinaio. Un giorno, Rick incrocia per caso Marianne Graves, la sua ex fidanzata che lo credeva morto in un incidente aereo in Messico (che in realt\u00e0 era stato un \"escamotage\" per cercare di nasconderlo), e che ora si \u00e8 legata ad un altro uomo. Alla pompa di benzina dove Marianne si reca per fare rifornimento, Rick la riconosce ma cerca di nascondersi per non far saltare la sua copertura, ma la ragazza lo riconosce e lui telefona al suo ufficiale di ricollocazione per una nuova identit\u00e0, scoprendo tuttavia che si \u00e8 ritirato poich\u00e9 malato di Alzheimer; gli viene affidato come nuovo contatto un poliziotto, Joe Weyburn, a cui rivela la sua vera identit\u00e0; il poliziotto tuttavia \u00e8 corrotto ed alleato con Diggs e Sorenson ai quali rivela dov'\u00e8 Rick e i due criminali si recano alla pompa di benzina aprendo una sparatoria, dove viene ucciso involontariamente il capo di Rick mentre Rick si ferisce al sedere e sale sull'auto di Marianne, rimasta l\u00ec per capire meglio chi era Rick.\nVisti da un testimone che ha riconosciuto l'auto, Rick e Marianne sono costretti a fuggire dagli scagnozzi che li vogliono entrambi morti: si recano in una banca per prelevare del denaro ma qui reincrociano il salone di bellezza dove Rick (con una vecchia identit\u00e0) aveva lavorato come parrucchiere e poi in una fattoria di animali, dove Rick aveva fatto il veterinario e incontrano una veterinaria, ex fidanzata di Rick, ma ancora innamorata di lui e che sta per sposare un altro, che lo cura dalla ferita al sedere.\nIn serata, Rick e Marianne si recano in un albergo dove si rendono conto di essere ancora innamorati, si baciano e fanno l'amore ma il giorno successivo sono costretti a fuggire perch\u00e9 gli scagnozzi di Sorenson riescono a rintracciarli fino a quando Marianne non chiama la polizia confessando dove si trovano. La donna confessa poi a Rick il gesto ma lui la perdona poich\u00e9 lei si pente e riuniscono le forze raggiungendo uno zoo dove Rick e Marianne affrontano Sorenson, Diggs e Weyburn; liberano tutti gli animali mettendo cos\u00ec a tappeto i tre criminali mentre Rick resta impigliato ad una corda a testa in gi\u00f9 nello spazio di due tigri, ma viene salvato da Marianne con la quale finalmente pu\u00f2 vivere serenamente concedendosi un viaggio in barca nei Caraibi."}
{"id": "330538", "revid": "767487", "url": "https://it.wikipedia.org/wiki?curid=330538", "title": "L'uomo senza volto (film 1993)", "text": "L'uomo senza volto (\"The Man Without a Face\") \u00e8 un film del 1993 diretto e interpretato da Mel Gibson, ispirato ad un romanzo di Isabelle Holland.\nTrama.\nBoston, fine anni sessanta. Il tredicenne Charles Nordstadt detto \"Chuck\" vive con la madre divorziata quattro volte e le due sorellastre. Suo padre, alcolizzato e insano di mente, ha abbandonato la famiglia e si \u00e8 suicidato in un ospedale psichiatrico.\nTrascurato in famiglia, Chuck tenta il riscatto decidendo di iscriversi alla prestigiosa accademia militare di West Point, la stessa che aveva frequentato suo padre. Per entrarci deve superare un difficile esame e cos\u00ec chiede aiuto a Justin McLeod, un ex insegnante con la parte destra del volto sfigurata e altre ustioni sul torace, che vive solo ed emarginato da tutti in una sorta di villa-castello nel Maine.\nJustin McLeod accetta di diventare il suo maestro cos\u00ec i due diventano amici e iniziano a frequentarsi.\nIl volto sfregiato dell'ex professore Justin McLeod \u00e8 fonte di chiacchiere malevole da parte degli abitanti del villaggio, anche se nessuno sa cosa sia successo. Cos\u00ec un giorno, McLeod confessa a Chuck la verit\u00e0: il suo volto \u00e8 stato sfigurato a causa di un incidente stradale che ha anche provocato la morte di un suo studente. Chuck svela a tutti cosa \u00e8 successo e quando la madre scopre che Chuck prende lezioni dal professor McLeod, lo accusa di aver molestato Chuck; nel villaggio infatti si \u00e8 sparsa la voce che l'incidente sia stato causato dal fatto che McLeod stesse molestando il suo studente mentre erano in auto.\nChuck si confronta aspramente con McLeod, il quale confessa di non aver mai molestato lo studente morto, bench\u00e9 sia stato condannato a tre anni di carcere per omicidio colposo. Rinnovandosi le accuse di pedofilia McLeod non pu\u00f2 pi\u00f9 frequentare Chuck e i due smettono di vedersi, nonostante Chuck continui a volergli bene.\nFinita l'estate, Chuck riesce a superare l'esame grazie agli insegnamenti di McLeod e un giorno fugge dall'Accademia per andare a trovare McLeod ma scopre che questi ha lasciato la sua casa, lasciandogli una lettera di ringraziamento e una promessa di amicizia eterna.\nQuattro anni dopo Chuck si diploma con ottimi voti e, mentre festeggia con gli altri studenti, riconosce sullo sfondo una figura che si allontana: Justin McLeod.\nProduzione.\nLe riprese del film si sono svolte interamente nel Maine, con qualche scena ripresa nella Columbia Britannica in Canada dal 3 agosto al 9 ottobre 1992.\nDistribuzione.\nIl film usc\u00ec negli USA il 25 agosto 1993 e in Italia il 5 novembre. Gli incassi sono stati di circa 25 milioni di dollari nel mercato nordamericano."}
{"id": "330539", "revid": "767487", "url": "https://it.wikipedia.org/wiki?curid=330539", "title": "Amore per sempre", "text": "Amore per sempre (\"Forever Young\") \u00e8 un film del 1992 diretto da Steve Miner e interpretato da Mel Gibson e Jamie Lee Curtis.\nTrama.\nNel 1939 il capitano Daniel McCormick lavora come pilota collaudatore della Forza Aerea degli Stati Uniti. Quando la sua fidanzata Helen finisce in coma a seguito di un incidente, Daniel rimane scioccato dall'accaduto e non sopporta l'idea di perderla. Harry Finley, scienziato e amico di Daniel, sta segretamente lavorando sul \"Progetto B\" che consiste in un prototipo di capsula per l'ibernazione, capace di conservare l'occupante dormiente per un lungo periodo. Di fronte alla probabile morte di Helen e non avendo altro da perdere, Daniel si offre volontario come cavia per testare la creazione di Finley, stabilendo di farsi ibernare per un anno in modo da non dovere assistere alla morte dell'amata nel caso non si riprenda dal coma.\nTuttavia Daniel viene lasciato nella capsula fino al 1992, quando viene accidentalmente risvegliato da due ragazzini, Nat Cooper e il suo amico Felix, che stavano giocando nel magazzino militare pronto alla demolizione. Nat e Felix fuggono terrorizzati e non vengono creduti riguardo alla storia dell'\"uomo surgelato\" mentre Daniel si riprende e realizza di essere finito nel futuro. Inizialmente Daniel si rivolge all'esercito, ma viene creduto un esaltato. Desideroso di sapere cosa ne sia stato di Finley e di Helen, Daniel rintraccia l'abitazione di Nat e riesce a stabilire un'alleanza con lui e Felix, che ascoltano la sua storia e accettano di aiutarlo. La sera Nat e Felix sistemano Daniel nella loro casa sull'albero fornendogli cibo e un libro di storia per apprendere ci\u00f2 che si \u00e8 perso mentre era ibernato. Poco dopo per\u00f2, Daniel esce allo scoperto per difendere la madre single di Nat, Claire, dal suo ex abusivo. In cambio Claire permette a Daniel di passare la notte in casa e Nat non deve pi\u00f9 preoccuparsi di nasconderlo.\nFra Daniel e Claire iniziano a svilupparsi sentimenti, ma dopo essersi baciati entrambi decidono di avere un rapporto mutuo, realizzando che stanno solo cercando di colmare un vuoto reciproco nella loro vita. Qualche tempo dopo Daniel ha un malore e i capelli gli diventano grigi. Quando un altro \"attacco di invecchiamento\" storpia Daniel, Nat decide di raccontare la verit\u00e0 a Claire. I tre rintracciano Susan, la figlia di Finley, la quale spiega a Daniel che suo padre \u00e8 morto quando cerc\u00f2 di proteggere la capsula durante un incendio al magazzino avvenuto agli inizi degli anni '40. Susan fa sfogliare a Daniel i diari del padre, sperando che egli riesca a trovare una soluzione, ma si scopre solo che la capsula ha trattenuto l'invecchiamento anzich\u00e9 impedirlo conservando Daniel come avrebbe dovuto, ed \u00e8 irreversibile. Daniel apprende da Susan un'altra scioccante rivelazione: Helen \u00e8 ancora viva.\nL'esercito, che nel frattempo aveva scoperto la capsula realizzando che Daniel non era un pazzo, manda l'FBI per rintracciarlo e Claire consegna gli appunti cruciali del Progetto B, mentre Daniel fugge su un bombardiere B-25 Mitchell per andare a trovare Helen. L'esercito e l'FBI lasciano fare Daniel e attendono il suo ritorno per poterlo studiare e perfezionare l'ibernazione umana nel campo dei viaggi interstellari. Intanto Daniel scopre che Nat si \u00e8 intrufolato a bordo dell'aereo, ma la sua presenza si rivela essenziale quando Daniel viene colto da un altro attacco e Nat lo aiuta ad atterrare. Daniel ha ormai raggiunto i 53 anni in pi\u00f9 che dovrebbe avere, e riesce finalmente a ricongiungersi con l'anziana Helen, che accetta di sposarlo.\nProduzione.\nIl film \u00e8 stato girato prevalentemente in California, escluse alcune scene girate a Kingsburg, Nuova Scozia, Canada.\nLa pellicola \u00e8 stata prodotta principalmente dalla Warner Bros., dalla Icon Productions, e dalla Icon Entertainment International (un'affiliata nel Regno Unito della Icon Productions). La Image Special Effects Company e la VCE (Visual Concept Engineering) si sono occupate degli effetti speciali, mentre la colonna sonora \u00e8 a opera della Big Screen Records.\nDistribuzione.\nIl film \u00e8 stato distribuito in svariati paesi con titoli differenti:\nAccoglienza.\nNel primo week-end di apertura negli Stati Uniti, il film incassa $ 5.609.875. L'ultima proiezione del film negli USA risale all'8 maggio 1992, giorno in cui la pellicola arriva a $ 55.956.200. Nel resto del mondo incassa 72 milioni di dollari, per un totale di 128 milioni. Su IMDb riceve un punteggio di 6.2/10, mentre su MYmovies ottiene 2.71/5."}
{"id": "330540", "revid": "125886669", "url": "https://it.wikipedia.org/wiki?curid=330540", "title": "Payback - La rivincita di Porter", "text": "Payback - La rivincita di Porter (\"Payback\") \u00e8 un film del 1999 diretto da Brian Helgeland con protagonista Mel Gibson. Si pu\u00f2 considerare un remake del film \"Senza un attimo di tregua\" (\"Point Blank\") di John Boorman del 1967, essendo entrambi basati sul romanzo \"Anonima carogne\" di Donald E. Westlake.\nTrama.\nPorter e Val, due ladri molto amici tra loro, rubano 140.000 dollari ad un gruppo di malviventi cinesi. Al momento di dividere il bottino, Val Resnick, con la complicit\u00e0 della moglie di Porter (convinta con l'inganno dallo stesso Val che Porter la tradisse), Lynn, si prende tutti i soldi mentre la stessa Lynn spara al marito, convinta di ucciderlo.\nPorter, per\u00f2, guarisce e ha una sola idea: riprendere la sua parte di 70.000 dollari e uccidere Val. Quando torna a casa a Chicago, ritrova la moglie Lynn oramai abbandonata da Val e distrutta, che la notte stessa muore per una dose di eroina. Proprio seguendo le tracce legate alla droga, Porter interroga lo spacciatore di Lynn, che lo indirizza verso l'intermediario di Resnick, Arthur Stegman, uno spacciatore di basso livello. Porter trova Stegman in compagnia di due detective della polizia corrotti, Hicks e Leary, che lo minacciano per prendersi i 70.000 dollari, una volta che Porter avr\u00e0 recuperato la cifra.\nUtilizzando le informazioni di Stegman, Porter chiede l'aiuto di Rosie, la prostituta di alto bordo dell'Organizzazione di cui era guardia del corpo e che \u00e8 stata causa del tradimento di Lynn. Rosie gli rivela di essere innamorata di lui: i due non hanno mai avuto una relazione perch\u00e9 Porter era sposato e lei pensava alla carriera. Rosie suggerisce a Porter di rintracciare Resnick seguendo la pista della prostituzione: a Val Resnick \u00e8 vietato utilizzare prostitute dell'Organizzazione perch\u00e9 ha tendenze sadiche e ha quasi ucciso una di loro.\nPorter sorprende Resnick durante una sessione con una dominatrice collegata alla Triade cinese di nome Pearl e intima all'ex socio di restituirgli i soldi che gli aveva sottratto. Spaventato, Resnick implora l'aiuto dell'Organizzazione, ma gli viene detto di risolvere da solo i problemi che riguardavano la sua vita prima dell'ingresso nell'Organizzazione. Quindi usa Pearl per incastrare Porter per la rapina da $ 140.000 in modo che gli uomini della Triade lo uccidano; tuttavia, questo tentativo fallisce. Resnick segue le tracce di Porter fino all'appartamento di Rosie, la picchia e minaccia di violentarla quando lei reagisce. Porter arriva e ferisce Resnick, che tenta di contrattare per la sua vita dandogli i nomi dei capi dell'Organizzazione (Fairfax e Carter), ma dato che Resnick non ha i soldi, Porter lo uccide. Porta, quindi, Rosie in un appartamento segreto, ma scopre dell'esplosivo al plastico, collegato al telefono da tre dei sicari di Carter. Porter li uccide e poi affronta Carter nel suo stesso ufficio, minacciando di ucciderlo se non tira fuori i $ 70.000. Carter afferma di non essere autorizzato a prendere decisioni finanziarie e chiama Bronson, il capo dell'Organizzazione. Quando Bronson al telefono rifiuta di restituire il denaro, Porter uccide Carter.\nCon l'aiuto di Rosie, Porter rapisce il figlio di Bronson, Johnny. Quindi visita e minaccia Fairfax; Hicks e Leary, che stanno aspettando fuori dalla casa di Fairfax, vengono arrestati dagli Affari Interni a causa delle false prove lasciate da Porter. Segue una sparatoria che coinvolge Porter, Stegman, il suo autista, Pearl e la Triade; solo Porter e Pearl sopravvivono. Porter viene poi catturato dagli uomini di Fairfax, portato in un magazzino e picchiato per ore. Bronson arriva con i suoi uomini e il riscatto di 130.000 dollari, anche se giura che Porter non ci metter\u00e0 mai le mani sopra. Porter cerca senza successo di spiegare che tutto ci\u00f2 che voleva erano i 70.000 dollari che gli doveva Resnick, ma Bronson ordina ai suoi uomini di martellare i piedi di Porter uno per uno, fino a quando non riveler\u00e0 la posizione di Johnny; gli uomini di Bronson rompono due dita dei piedi a Porter, prima che lui si decida finalmente a parlare.\nBronson, Fairfax e i loro uomini portano con s\u00e9 Porter; tuttavia, l'indirizzo \u00e8 in realt\u00e0 la casa in cui sono presenti gli esplosivi. Mentre si dirigono verso l'appartamento, Porter riesce a liberarsi attraverso il bagagliaio in cui \u00e8 tenuto prigioniero e usa il cellulare dell'auto per comporre il numero che fa scattare la bomba proprio mentre gli uomini entrano nella stanza. L'esplosione uccide Bronson, Fairfax e i loro uomini e Porter fugge dalla scena e contatta Rosie. Al suo arrivo, Rosie libera Johnny e si unisce a Porter in macchina per iniziare una nuova vita insieme.\nProduzione.\nLe riprese del film sono state effettuate tra settembre e dicembre 1997 a Chicago e tra giugno e agosto 1998 a Los Angeles; altre scene sono state realizzate allo Stage 20 dei Warner Bros. Studios di Burbank (California).\nColonna sonora.\nLe musiche originali e la colonna sonora del film sono curate dal compositore Chris Boardman e sono raccolte nell'album che ha preso il titolo originale del film Payback. Questa raccolta \u00e8 ricca soprattutto di brani famosi cantati da interpreti di grande rilievo come:\nDistribuzione.\nIl film \u00e8 uscito nelle sale statunitensi il 5 febbraio 1999, mentre in Italia il 26 febbraio successivo."}
{"id": "330541", "revid": "1652635", "url": "https://it.wikipedia.org/wiki?curid=330541", "title": "Storia della Cina", "text": "La storia della Cina e della sua civilt\u00e0 ha origine dai piccoli insediamenti sorti lungo le vallate del Fiume Giallo (che \u00e8 considerato la \"culla della civilt\u00e0 cinese\") e del Fiume Azzurro durante l'era del Neolitico. Le prime informazioni della storia scritta della Cina risalgono alla dinastia Shang (1600-1046 a.C.). Gli ossi oracolari con i primi caratteri cinesi della dinastia Shang sono stati datati attraverso il radiocarbonio al 1250 a.C., servivano a effettuare divinazioni sul futuro e da essi si compiono studi sulla paleografia, filologia dei caratteri e sul cinese antico. La cultura, letteratura e filosofia cinesi iniziarono il loro sviluppo durante la successiva dinastia Zhou (1046-256 a.C.).\nLa dinastia Zhou cominci\u00f2 poi a cedere alle pressioni interne ed esterne durante l'VIII secolo a.C. e la sua abilit\u00e0 nel controllare i signorotti locali, and\u00f2 indebolendosi fino al punto che il territorio si suddivise in piccoli Stati regionali, dando inizio al periodo delle primavere e degli autunni, che sfoci\u00f2 successivamente nel periodo dei regni combattenti. Nel 221 a.C. Qin Shi Huangdi unific\u00f2 i bellicosi regni locali e cre\u00f2 il primo Impero cinese. Le successive dinastie della storia cinese svilupparono sistemi burocratici che permisero all'imperatore della Cina di mantenere il controllo dei suoi vasti territori.\nL\u2019impero cinese era, insieme a quello sasanide, il terzo pi\u00f9 vasto dell\u2019antichit\u00e0, dopo i soli imperi achemenide e Xiongnu. La sua superficie massima era di 8 milioni di km\u00b2 sotto la dinastia Han unita (6,5 in seguito). Sotto la dinastia Yuan, cio\u00e8 il khanato mongolo (1279-1368) durante il quale Marco Polo visit\u00f2 la Cina, riusc\u00ec a raggiungere persino i 15 milioni di km\u00b2, nel 1330, e la stessa estensione fu mantenuta con i Qing, i successori dei Ming (15 milioni nel 1790; l'ultimo Imperatore abdica nel 1912), mentre si colloca la terzo posto la dinastia Tang (13,72 milioni nel 715). Nel corso della sua storia i vari imperi cinesi furono i pi\u00f9 vasti del mondo in almeno 54 occasioni, sotto 49 diverse dinastie fino al XIX secolo. Globalmente invece la Cina fu il quinto impero pi\u00f9 vasto della storia, quattro volte pi\u00f9 vasto dell'impero romano di Traiano. Al suo apice governava il 40% della popolazione mondiale, sotto la dinastia Han nel II secolo a.C., risultando in questo il terzo impero per popolazione dopo quello mediano e achemenide. Nell'era moderna, invece, l'impero del Grande Qing governava il 36,6% della popolazione mondiale nel XIX secolo.\nLa storia cinese risulta cos\u00ec caratterizzata dall'alternanza di periodi di unit\u00e0 e divisioni. In qualche occasione il territorio fu dominato da popoli provenienti dall'Asia centrale, che furono poi assimilati nella popolazione Han. Influenze culturali e politiche da molte parti del continente asiatico, portate da ondate successive di immigrazione, espansione e assimilazione culturale, sono parte della moderna cultura della Cina.\nPreistoria.\nPaleolitico.\nPaleolitico inferiore.\nL'area dell'attuale Cina risulta essere stata abitata dall\"'Homo erectus\" gi\u00e0 da pi\u00f9 di un milione di anni fa. Infatti recenti analisi magnetostratigrafiche su utensili litici trovati nel sito di Xiaochangliang li fanno risalire a 1,36 milioni di anni fa (Ma). Nel sito di Xihoudu, nella provincia di Shanxi, sono state trovate tracce dell'utilizzo del fuoco risalenti a 1,27 Ma.\nScavi a Yuanmou (\u5143\u8b00) e successivamente a Lantian (\u85cd\u7530) hanno mostrato evidenza di abitazioni primitive. Tra i pi\u00f9 famosi ritrovamenti archeologici figurano i resti fossili del cosiddetto Uomo di Pechino (\u5317\u4eac\u4eba), un ominide del quale nel 1923 vennero ritrovati frammenti di cranio, resti recentemente datati a oltre 700.000 anni fa.\nPaleolitico medio.\nL\"'Homo sapiens\" potrebbe aver raggiunto la Cina circa 65\u00a0000 anni fa dall'Africa. Risalenti al Paleolitico medio e superiore sono i siti trovati nella regione dell'Ordos, nella Cina settentrionale, comprendenti focolari, grandi quantit\u00e0 di pietra lavorata e di ossa di fossili animali \u2013 mammuth, rinoceronti, bufali, gazzelle e frammenti di uova di struzzo.\nPaleolitico superiore.\nIn una grotta a Liuzhou, nella provincia di Guangxi, sono stati trovati tre frammenti di vasellame datati tra 19\u00a0000 e 16\u00a0500 anni a.C. Nella caverna superiore di Zhoukoudian si sono trovati resti di tre scheletri umani che sono stati datati intorno al 16.922 a.C.\nNeolitico.\nLe origini della cultura neolitica in Cina vengono fatte risalire a 14.000-12.000 anni fa.\nTestimonianze di un'antica agricoltura cinese basata sulla coltivazione del miglio sono state datate con il radiocarbonio al 7\u00a0000 a.C. e associate alla cultura di Peiligang (\u88f4\u674e\u5d17\u6587\u5316) della contea di Xinzheng (\u65b0\u912d\u7e23), nella provincia di Henan (\u6cb3\u5357\u7701), in seguito a scavi del 1977.\nL'agricoltura permise un aumento della popolazione, data l'abilit\u00e0 nell'immagazzinare le risorse e comparvero le prime figure di amministratori ed artigiani. Nel tardo Neolitico la valle del Fiume Giallo (Hu\u00e1ng H\u00e9 \u9ec3\u6cb3) divenne il centro della cultura di Yangshao, sviluppatasi fra il 5000 e il 3000 a.C. Fra gli insediamenti di questo periodo il pi\u00f9 significativo dal punto di vista archeologico \u00e8 quello ritrovato a Banpo (\u534a\u5761), nello Xi'an (\u897f\u5b89).\nPer questa parte della storia cinese la documentazione scritta \u00e8 molto carente, ma si sa che verso il 7\u00a0000 a.C. la coltivazione dei cereali aveva dato origine alla cultura Jiahu. A Damaidi, nel Ningxia, sono state scoperte 3\u00a0172 iscrizioni rupestri datate al 6\u00a0000-5\u00a0000 a.C., che rappresentano 8\u00a0453 elementi come il sole, la luna, le stelle, gli dei e scene di caccia o pascolo. Questi pittogrammi sono ritenuti simili ai pi\u00f9 antichi caratteri scritti cinesi finora appurati.\nIn una fase pi\u00f9 tarda del Neolitico, fra il 3000 e il 2000 a.C., si diffuse la cultura di Longshan, basata nel basso e medio Fiume Giallo. Durante il periodo della cultura L\u00f3ngsh\u0101n inizi\u00f2 la costruzione di citt\u00e0, con mura di terra compattata e fossati. Il sito di Taosi \u00e8 il pi\u00f9 grande insediamento fortificato della cultura di Longshan. Gli artigiani di questa cultura conoscevano l'uso del tornio e produssero vasellame di fattura molto pregiata. La coltura del riso era gi\u00e0 diffusa, e veniva gi\u00e0 praticata la coltura del baco e la produzione di seta.\nDinastie mitiche.\nI tre augusti e i cinque imperatori.\nLo studio della storia primitiva della Cina \u00e8 reso complicato dalla mancanza di una lingua scritta e dalla scarsa affidabilit\u00e0 dei primi documenti nel descrivere fatti accaduti in tempi molto pi\u00f9 antichi. Come per la storia antica di altri popoli esiste una certa commistione tra fatti e leggende riguardo alle origini del proprio popolo. Siti archeologici come quelli di Erlitou (\u4e8c\u91cc\u982d) e Sanxingdui (\u4e09\u661f\u5806) mostrano prove di una civilt\u00e0 dell'et\u00e0 del bronzo in Cina.\nLa prima esauriente trattazione sulla storia della Cina, le \"Memorie di uno storico\" (\u53f2\u8a18) di Sima Qian (\u53f8\u99ac\u9077), un rinomato storiografo del II secolo a.C., comincia circa 1300 anni prima, con la descrizione dei tre augusti e cinque imperatori (\u4e09\u7687\u4e94\u5e1d). Questi governanti erano re semi-mitici ed esempi morali; e uno di loro, l'Huang Di (\u9ec3\u5e1d, \"imperatore giallo\"), \u00e8 definito come l'antenato di tutti i cinesi.\nSima Qian riferisce che il principio del passaggio delle cariche di governo per ereditariet\u00e0 venne introdotto per la prima volta nel periodo della dinastia Xia (\u590f\u671d) e questo modello venne portato avanti nelle successive dinastie Shang e Zhou (\u5468\u671d). \u00c8 da questo periodo delle tre dinastie (cinese: \u4e09\u4ee3; pinyin: \"s\u0101nd\u00e0i\") che si riesce a delineare con chiarezza la storia della Cina.\nDinastia Xia (2070-1600 a.C. circa).\nLa dinastia Xia (), 2070-1600 a.C. circa, \u00e8 la prima dinastia ereditaria cinese, sviluppatasi quando sul territorio apparvero le prime forme statali all'interno di una societ\u00e0 fortemente stratificata in cui l'agricoltura, la tecnica, l'artigianato e l'arte videro un forte impulso. Regn\u00f2 su una vasta area attraversata dal Fiume Giallo, comprendente le attuali regioni dell'Henan e Shandong a est, Shanxi a ovest, l'Hubei a sud e l'Hebei a nord.\nIl primo sovrano fu il grande Y\u01d4, ricordato soprattutto per le grandi opere di regolazione delle acque. La dinastia govern\u00f2 con diciassette sovrani che si susseguirono per quattordici generazioni. L'ultimo sovrano, il corrotto Jie, fu detronizzato da Shang Tang che diede inizio alla dinastia Shang.\nAnche se oggetto di una vasta tradizione orale, la reale esistenza e storicit\u00e0 di questa dinastia fu a lungo messa in dubbio e fu ipotizzato fosse solo stata creata dal mito. Alle fine degli anni cinquanta gli importanti ritrovamenti archeologici nel sito di Erlitou (citt\u00e0 di Yanshi, nello Henan) chiarificarono di molto le cose. Durante la dinastia vide la luce una propria cultura collocabile tra la cultura di Longshan e quella Shang antica.\nL'esistenza di una organizzazione statale sembra dimostrata dalle fondamenta di enormi palazzi a Erlitou. Tali opere non sarebbero state possibili senza mezzi coercitivi e l'utilizzo di abbondante manodopera. La societ\u00e0 era fortemente gerarchizzata e questo \u00e8 riscontrabile nella differenza delle tombe e delle abitazioni. Economicamente la cultura Xia era basata sull'agricoltura. Erano prodotti attrezzi agricoli, vasellame in terracotta e in bronzo; venivano praticati i sacrifici umani. Non sono note le cause della fine della cultura Xia.\nStoria antica.\nDinastia Shang (c. 1600-1046 a.C.).\nLa dinastia Shang (\u5546\u671d), detta anche dinastia Y\u012bn (\u6bb7\u4ee3) (circa 1650 a.C.-1046 a.C.), \u00e8 la seconda dinastia cinese, ma solo la prima di cui si abbiano conferme storiche, e regn\u00f2 sulla parte nordorientale della Cina, nella valle del Fiume Giallo. La dinastia Shang segu\u00ec la semi-mitica dinastia Xi\u00e0 e precedette la dinastia Zh\u014du.\nLa dinastia Shang sarebbe stata fondata da un comandante che si ribell\u00f2 all'ultimo sovrano della dinastia Xi\u00e0. La civilt\u00e0 Shang era basata sull'agricoltura e praticava la caccia e l'allevamento di animali. Aveva anche sviluppato un complesso sistema di scrittura, nonch\u00e9 tecniche di fusione del bronzo e di produzione di vasellame molto avanzate.\nLe \"Memorie di uno storico\" di Sima Qian affermano che la capitale della dinastia Shang cambi\u00f2 sei volte. L'ultimo e il pi\u00f9 importante trasferimento fu quello nella citt\u00e0 di Yin Xu, nel 1350 a.C., che segn\u00f2 l'et\u00e0 d'oro della dinastia. La denominazione di dinastia Yin \u00e8 diventato un popolare sinonimo di dinastia Shang.\n Durante questo periodo dinastico la citt\u00e0 pi\u00f9 importante fu Yin che divenne capitale e centro sociale-economico della Cina settentrionale.\nLa forma di governo era teocratica con a capo una successione di re le cui principali funzioni erano forse rituali pi\u00f9 che politiche. Il trono era ereditario e venne trasmesso di padre in figlio per trenta generazioni, con i nomi dei sovrani che vennero registrati da Sima Qian.\nAlla dinastia Shang succedette la dinastia Zhou (1046-256 a.C.) al termine della battaglia di Muye.\nDinastia Zhou (1046-256 a.C.).\nAlla fine del II millennio a.C. la dinastia Zhou cominci\u00f2 ad affermarsi nella valle del Fiume Giallo sconfiggendo la dinastia Shang. Originariamente era un popolo che viveva nella regione a ovest del regno degli Shang e il sovrano degli Zhou, il re Wu, era stato nominato protettore occidentale dai re Shang.\nSconfitti gli Shang nella battaglia di Muye (1046 a.C.), il re Wu diede inizio alla dinastia Zhou che, con le sue sottodinastie, ebbe la pi\u00f9 lunga durata tra le dinastie cinesi, regnando dal 1046 al 256 a.C. Re Wu invoc\u00f2 il concetto di \"mandato divino\" per legittimare la sua presa di potere, concetto che fu fondamentale per legittimare il regno di quasi tutte le dinastie seguenti.\nDurante la dinastia Zhou matur\u00f2 la filosofia cinese, con personalit\u00e0 come Confucio e Laozi, fondatori del confucianesimo e del taoismo, che influenzarono il pensiero cinese fino ai giorni nostri.\nPeriodo delle primavere e degli autunni (770-454 a.C.).\nIl periodo delle primavere e degli autunni (\u6625\u79cb\u6642\u4ee3) fu un periodo della storia cinese dal 770 a.C. al 454 a.C. Prende il nome dalle cronache di quel tempo, gli \"Annali delle primavere e degli autunni\", tradizionalmente attribuiti a Confucio, che narrano gli avvenimenti dello Stato di Lu dal 770 a.C. al 481 a.C.\nIn realt\u00e0 il periodo delle primavere e degli autunni (\"Chunqiu\") termina nel 454 a.C., anno in cui il principato di Jin si divide in tre Stati indipendenti (Han, Wei e Zhao). In questo periodo i capi militari locali al servizio della dinastia Zhou ingaggiarono una guerra interna allo scopo di affermare la propria egemonia. La situazione si aggrav\u00f2 inoltre ulteriormente con l'invasione di alcune popolazioni straniere provenienti da nord-ovest, tra cui i barbari del Quanrong, che costrinse gli Zhou a spostare la capitale pi\u00f9 a est, da Hao a Luoyang. Ebbe cos\u00ec inizio la seconda era della dinastia Zhou: la dinastia Zhou orientale.\nEmersero sette Stati principali, in perenne lotta tra loro: Han, Zhao, Wei, Yan, Qin, Qi e Chu; i pr\u00ecncipi di quegli Stati (Wang) detenevano tutto il potere, ma continuarono solo formalmente a servire la dinastia dominante.\nFu questo un periodo molto ricco per lo sviluppo della filosofia cinese; sorsero infatti, in risposta ai profondi cambiamenti del mondo politico, le cosiddette Cento scuole di pensiero, cos\u00ec come alcuni fra i pi\u00f9 influenti movimenti (il confucianesimo, il taoismo, il legismo e il moismo).\nPeriodo dei regni combattenti (475-221 a.C.).\nCon Stati combattenti o regni combattenti o Zhan Guo (cinese: \u6218\u56fd; \"pinyin\": \"Zh\u00e0ngu\u00f3\") si indica il periodo storico cinese che va dal 475 a.C. al 221 a.C.\nIl periodo dei regni combattenti vide numerosi Stati \u2013 Han, Wei, Zhao, Qi, Qin, Yan e Chu \u2013 combattersi la supremazia nell'antica Cina. A imporsi fu lo Stato di Qin, che per raggiungere questo scopo ricorse a ogni mezzo: dallo scontro militare alla manovra diplomatica, dall'inganno all'assassinio degli avversari.\nLa fase conclusiva del processo di unificazione ebbe inizio con l'ascesa al trono di Qin del re Ying Zheng nel 247 a.C., sovrano dalle rare capacit\u00e0 organizzative e dall'eccezionale senso strategico, che conquist\u00f2 nell'ordine: Han (230 a.C.), Wei (225 a.C.), Chu (223 a.C.), Zhao e Yan (222 a.C.) e Qi nel 221 a.C., unificando cos\u00ec la Cina e dando inizio alla dinastia Qin. Ying Zheng si rinomin\u00f2 Qin Shihuangdi, nome che si richiamava agli antichi sovrani mitici.\nIl periodo dei regni combattenti vide il fiorire della lavorazione del ferro, che sostitu\u00ec il bronzo nelle armi. La sfera d'influenza della cultura cinese si allarg\u00f2 ad aree come lo Shu (l'attuale Sichuan) e lo Yue (l'odierno Zhejiang).\nLa Cina imperiale.\nIl primo imperatore cinese e la dinastia Qin (221-206 a.C.).\nNel 221 a.C. Ying Zheng divenne re dello Stato di Qin e ben presto, grazie alle sue grandi doti strategiche, a un forte esercito e spesso ricorrendo all'inganno e all'assassinio degli avversari, sconfisse gli altri sei regni che occupavano il territorio cinese: Zhao, Han, Wei, Yan, Qi e Chu (vedi la voce Guerre di unificazione dello stato di Qin).\nCon la sconfitta di Qi, nel 221 a.C. Ying Zheng realizz\u00f2 infine l'unificazione della Cina e assunse il titolo di \"Qin Shi Huang Di\" (\"primo imperatore della dinastia Qin\"). Questo atto fu una sfida alla tradizione perch\u00e9 fino ad allora i termini \"Huang\" e \"Di\" erano stati utilizzati esclusivamente per indicare i grandi imperatori della pi\u00f9 remota antichit\u00e0, che avevano dato origine alla civilt\u00e0. Ying Zheng si poneva cos\u00ec sul loro stesso piano, sottolineando il fatto che non aveva bisogno della tradizione per legittimare il proprio potere. Si accinse quindi a realizzare una serie di riforme, sotto il consiglio del primo ministro legista Li Si, che avrebbero lasciato un'impronta indelebile nella storia cinese. L'antica aristocrazia venne infatti esautorata, le famiglie nobili furono costrette a trasferirsi nella capitale Xianyang, l'intero territorio venne diviso in distretti raccolti in governatorati e tutte le unit\u00e0 di misura vennero unificate cos\u00ec come la moneta e la scrittura. Per favorire la comunicazione tra le diverse regioni venne imposto un unico scartamento assiale per i carri e fu costruita un'ampia rete stradale per un totale di circa .\nShi Huang Di produsse un rinforzamento delle difese settentrionali del Paese innalzate per proteggere il territorio dalla incursioni dei cosiddetti barbari Hsiungnu. L'opera, secondo il grande storico cinese Sima Qian, venne affidata al generale Meng Tian () e al suo esercito di 300\u00a0000 uomini. L'obiettivo imperiale doveva essere quello di collegare i vari pezzi di muraglia gi\u00e0 esistenti ottenendo, come risultato, la Grande Muraglia. Affinch\u00e9 nessuno potesse dubitare della sua autorit\u00e0 invocando la tradizione, Shi Huang Di accolse la proposta di Li Si e nel 213 a.C. decret\u00f2 che tutti i testi antichi fossero bruciati per cancellare il ricordo del passato, fatta eccezione per quelli di argomento scientifico e tecnico.\nI fattori che determinarono la caduta della dinastia furono numerosi: innanzitutto la frenesia con cui Shi Huang Di aveva attuato la sua politica e la spietatezza dei metodi punitivi da lui adottati, come il principio della responsabilit\u00e0 collettiva (se una persona commette un reato, tutto il suo clan di appartenenza ne sarebbe stato colpevole). Migliaia di contadini erano stati costretti ad abbandonare i campi per andare a combattere o per partecipare ai lavori di costruzione della Grande Muraglia, delle strade, dei canali e dei palazzi imperiali. Le realt\u00e0 locali furono sconvolte anche a causa dell'unificazione della moneta e del sistema di scrittura.\nLa dinastia non sopravvisse alla morte del suo primo imperatore nel 210 a.C., il governo non fu in grado di gestire la situazione e l'azione della corte fu pressoch\u00e9 paralizzata da intrighi di corte e lotte per il potere. A seguito di un complotto attuato dal primo ministro Li Si e dall'eunuco Zhao Gao, l'erede al trono fu costretto a suicidarsi. Zhao Gao si sbarazz\u00f2 anche di Li Si, che fu imprigionato e messo a morte. Al trono fu posto Er Huang Di (\"secondo imperatore\"), secondogenito di Shi Huang Di, che venne anch'egli presto ucciso. Il potere pass\u00f2 a Ziying, nipote del primo Imperatore, il quale non os\u00f2 assumere il titolo di \"terzo imperatore\".\nMentre il governo era dilaniato da lotte intestine, nel 209 a.C. scoppi\u00f2 una grande rivolta popolare che si espanse per tutto l'Impero. Le forze principali dei ribelli erano comandate da Xiang Yu, che nel 206 a.C. ottenne la resa di Qin, mise a sacco la capitale e fece uccidere l'imperatore Zi Ying, e da Liu Bang, che trasfer\u00ec la capitale a Chang'an e, nel 206 a.C., si proclam\u00f2 imperatore della nuova dinastia Han, assumendo in seguito il nome di Gao Zu.\nDinastia Han Occidentale (206 a.C.-9 d.C.) e Orientale (25-220 d.C.) e usurpazione della Dinastia Xin (9-23 d.C.).\nLa dinastia Han () govern\u00f2 la Cina dal 206 a.C. al 220 d.C. Fu preceduta dalla dinastia Qin e seguita dal periodo dei tre regni. La dinastia Han diede in seguito anche il suo nome alla popolazione etnica cinese per differenziarsi dalle numerose altre minoranze etniche presenti in Cina.\nLa dinastia fondata dalla famiglia Liu () regn\u00f2 sulla Cina per quattro secoli diffondendo la sua influenza sul Vietnam, l'Asia centrale, la Mongolia e la Corea.\nDurante la dominazione Han il confucianesimo divenne la filosofia ufficiale di Stato e l'agricoltura e il commercio prosperarono, tanto che la popolazione raggiunse i cinquanta milioni di abitanti, di cui tre milioni abitavano la capitale Chang'an (), di fatto la pi\u00f9 grande metropoli del suo tempo. La dinastia Han venne anche interrotta per un periodo che va dal 9 d.C. al 25 d.C. durante il quale il sovrano Wang Mang instaur\u00f2 una nuova dinastia, la dinastia Xin, con una politica basata sugli ideali dei classici confuciani, ma la dinastia declin\u00f2 rovinosamente colla morte del sovrano avvenuta nel 23 d.C.\nLa dinastia Han si divide in due periodi: il primo detto dinastia degli Han anteriori () o anche dinastia Han occidentali () fior\u00ec dal 206 a.C. al 9 d.C. ed ebbe come capitale Chang'an. Il secondo periodo \u00e8 definita dinastia degli Han posteriori (Hou Han \u5f8c\u6f22) o anche dinastia Han orientali (Dong Han \u6771\u6f22) dal 25 d.C. al 220 d.C. con capitale Luoyang, pi\u00f9 a est rispetto a Chang'an, da cui il nome dinastico. Attualmente si predilige la distinzione tra orientali e occidentali per evitare confusione con la meno nota dinastia degli Han posteriori del periodo delle cinque dinastie e dieci regni, sebbene gli storici cinesi, come Sima Guang, abbiano utilizzato l'altra distinzione.\nDurante la dinastia Han si ebbero grandi progressi intellettuali, letterari, artistici e scientifici. Fu perfezionata la scoperta della carta, tanto da poterla utilizzare quale supporto per la scrittura e soppiantare cos\u00ec il precedente sistema su seta o su piccole liste di bamb\u00f9. Durante questa dinastia visse il pi\u00f9 famoso storico cinese, Sima Qian (\u53f8\u99ac\u9077) (145 a.C.-86 a.C.), il cui \"Shiji\" (\u53f2\u8a18) o \"Memorie storiche\" fornisce tavole genealogiche, biografie e cronache dai tempi dei sovrani leggendari fino ai tempi dell'imperatore Wudi \u6f22\u6b66\u5e1d(141 a.C.-87 a.C.).\nLa forza militare della dinastia Han permise all'impero di espandersi a occidente nella pianura desertica del Tarim, dove erano situate le citt\u00e0-stato e i principati dei Tocari, Saci e Sogdiani nella provincia del Xinjiang-Uigur, attualmente di etnia prevalentemente uigura. In questo modo la via della seta veniva resa sicura fino al Pamir, ai confini con la Battriana, nell'odierno Afghanistan.\nAnche il Vietnam settentrionale e la Corea furono invasi dagli eserciti Han. In questo periodo si sviluppa il sistema di tributi in base al quale stati periferici indipendenti o semi-indipendenti pagano una sorta di omaggio formale di sottomissione alla Cina, inviano doni e stabiliscono sistemi di commercio regolato, in cambio della pace e del riconoscimento alla legittimit\u00e0 al governo locale. Anche l'invio di principesse cinesi serv\u00ec a mantenere l'equilibrio diplomatico con i vicini, soprattutto con le trib\u00f9 e le confederazioni nomadi del nord, in particolare con i Xiongnu e i Wusun.\nTre regni (220-280).\nIl periodo dei tre regni (cinese semplificato: \u4e09\u56fd; cinese tradizionale: \u4e09\u570b; \"Pinyin S\u0101ngu\u00f3\") \u00e8 un periodo della storia della Cina. In senso strettamente accademico si riferisce al periodo tra la fondazione del regno Wei nel 220 e la conquista del regno Wu da parte della dinastia J\u00ecn nel 280. Molti storici cinesi fanno comunque risalire l'inizio di questo periodo all'insurrezione dei Turbanti Gialli nel 184.\nDinastia Jin e periodo dei sedici regni (265-420).\nDopo il periodo dei tre regni la riunificazione avvenne sotto la dinastia J\u00ecn, che pu\u00f2 essere divisa in due fasi: la dinastia J\u00ecn occidentale (265-316), che fu in grado di unificare la Cina, e la dinastia J\u00ecn orientale (317-420), che continuarono a governare il sud della Cina.\nNell'anno 263 le truppe del regno Wei conquistavano lo Stato di Shu, cosicch\u00e9 i tre regni divennero due. Nel 265 Sima Yan, della prestigiosa famiglia Sima, discendente di Sima Qian, sconfisse l'imperatore Wei, togliendo cos\u00ec il potere alla famiglia Cao e instaurando la dinastia J\u00ecn. Nell'anno 280 i J\u00ecn conquistarono il regno di Wu, di modo che riuscirono a riunificare sotto la nuova dinastia l'antico impero Han.\nLa riunificazione non dur\u00f2 molto tempo. La corte J\u00ecn in Luoyang fu sempre pi\u00f9 minacciata dai popoli nomadi del nord che avevano formato vari stati e avevano una grande tradizione militare; difatti riuscirono a conquistare le capitali della dinastia J\u00ecn: Luoyang nel 311 e Chang'an nel 316. Cos\u00ec lo Stato J\u00ecn scompar\u00ec dal nord della Cina, che rimase diviso in ben sedici regni.\nLa conquista del nord da parte dei popoli nomadi o seminomadi provoc\u00f2 un importante esodo della popolazione verso il sud. La corte J\u00ecn si ricostitu\u00ec nella citt\u00e0 di Jiankang, molto pi\u00f9 a meridione, vicino alla attuale Nanchino, dove continuarono a governare fino al 420.\nGli storici cinesi hanno cos\u00ec dato il nome di \"periodo dei sedici regni\" all'epoca compresa fra il 304 e il 439, durante la quale il nord della Cina attravers\u00f2 una fase di frammentazione politica e di caos. Questi sedici regni inoltre erano retti da popoli di etnia non cinese.\nPeriodo delle dinastie del Nord e del Sud (440-589).\nFu un altro popolo di etnia non cinese, i tuoba, coloro che riuscirono a unificare il nord della Cina sconfiggendo tutti questi piccoli Stati e proclamando la dinastia Wei del Nord nel 440. Con il settentrione unificato la Cina rimase divisa in due Stati: quello a nord, nel quale si succederanno le cosiddette dinastie settentrionali: Wei del Nord, Wei dell'Est, Wei dell'Ovest, Qi del Nord e Zhou del Nord; e un altro al sud, nel quale, essendo sconfitto l'ultimo imperatore Jin nel 420, si succedettero quattro dinastie nella corte di Jiankang: Song, Qi, Liang e Chen.\nDinastia Sui (581) e riunificazione della Cina (589-618).\nLa dinastia Wei cadde nel 534. Il Nord sprofond\u00f2 nuovamente nel caos finch\u00e9 il nobile Yang Jian (morto nel 604) sbaragli\u00f2 tutti i suoi rivali e riusc\u00ec a fondare la dinastia Sui (581-618). Sebbene abbia avuto vita breve, l'impero Sui si distinse per alcuni successi significativi, il principale dei quali fu la riunificazione della Cina: Yang Jian ebbe infatti il grande merito di portare il Sud sotto la giurisdizione di un impero che aveva il suo fulcro di potere nel Nord.\nSuo figlio, Sui Yangdi, pass\u00f2 alla storia come un sovrano inetto, dedito alle donne e al vino pi\u00f9 che alla politica; sotto il suo regno l'impero visse un rapido declino. Tuttavia fu proprio Yangdi a dare un contributo fondamentale alla riunificazione del paese: ordin\u00f2 infatti la costruzione del Canale imperiale, una grandiosa opera di ingegneria che congiungeva una serie di canali preesistenti, collegando la bassa Valle dello Yangzi a Ch\u0101ng'\u0101n (l'attuale X\u012b'\u0101n) tramite il Fiume Giallo (Hu\u00e1ng H\u00e9). Il Canale, che fu poi deviato ed esteso verso nord quando B\u0115ij\u012bng divenne capitale della dinastia Yuan, rimase la principale via di comunicazione tra la Cina settentrionale e meridionale fino al tardo Ottocento.\nDopo aver promosso tre campagne militari in territorio coreano, conclusesi tutte in modo disastroso, Yangdi divenne molto impopolare, tanto che dovette affrontare varie rivolte e infine mor\u00ec assassinato nel 618 per mano di uno dei suoi pi\u00f9 alti funzionari.\nDinastia Tang (618-907).\nCaratterizzata da una straordinaria fioritura letteraria, la dinastia Tang \u00e8 considerata da molti storici l'et\u00e0 d'oro dell'impero cinese. Una testimonianza della prolifica produzione poetica dell'epoca (618-906) \u00e8 offerta dalla raccolta di oltre 48.000 composizioni intitolata \"Le trecento poesie T'ang\" (Einaudi, Torino 1961), tanto amata dai cinesi che non \u00e8 raro sentirne citare alcuni versi nel corso delle pi\u00f9 svariate conversazioni.\nSuccessore di Sui Yangdi fu uno dei suoi pi\u00f9 illustri generali, Li Yuan, che conquist\u00f2 la capitale, fond\u00f2 la dinastia Tang e nell'arco di un decennio si liber\u00f2 di tutti gli aspiranti eredi al trono. Per impedire che si venissero a ricreare centri di potere regionali in opposizione al governo centrale, l'impero fu suddiviso in 300 prefetture (\"zh\u014du\") e 1500 distretti (\"xi\u00e0n\"), secondo un assetto amministrativo che, con qualche modifica, \u00e8 mantenuto ancora oggi.\nLa politica intrapresa da Li Yuan fu proseguita dal figlio, il famoso Taizong (626-49), celebrato dai confuciani di epoca posteriore come modello di sovrano virtuoso, per il rapporto che lo legava al suo saggio ministro Wei Zheng (580-645). Allo stesso tempo la relazione dell'imperatore con la bella Wu Zetian (che successivamente si diede il nome di Wu Zhao) sembrava esemplificare i peggiori errori in cui un governatore potesse incorrere.\nIn seguito alla morte di Taizong, la sua concubina Wu (625-705) divenne sempre pi\u00f9 influente a corte, tanto che nel 690 riusc\u00ec a fondare una propria dinastia, i Zhou: fu l'unica donna in tutta la storia cinese a ricoprire ufficialmente il ruolo di imperatrice. Nota per la sua spietatezza (si dice che abbia fatto uccidere persino il figlio), Wu Zhao fu tuttavia capace di portare l'impero alla sua massima espansione, annettendo vasti territori a nord della Grande Muraglia e spingendo i confini occidentali fino al cuore dell'Asia centrale. La ricca collezione di testi e dipinti custodita a D\u016bnhu\u00e1ng, nel G\u0101ns\u00f9, testimonia l'intensit\u00e0 dei traffici commerciali che si svolgevano lungo la Via della Seta in direzione dell'India, della Persia e del Mediterraneo. Nel corso dei secoli VII e VIII, le principali citt\u00e0, tra cui la capitale Ch\u00e1ng'\u0101n, il porto fluviale di Y\u00e1ngzh\u014du e il porto marittimo di Gu\u01cengzh\u014du, erano affollate di mercanti stranieri. In seguito l'imperatrice trasfer\u00ec la capitale a Lu\u00f2y\u00e1ng, che vantava una posizione pi\u00f9 facilmente accessibile ai rifornimenti.\nSul piano della politica interna, Wu rinnov\u00f2 l'apparato burocratico, sostituendo ad alcuni funzionari di origine aristocratica gli scolari che avevano superato gli esami di stato. La sua devozione al buddhismo, tuttavia, suscit\u00f2 l'ostilit\u00e0 dei funzionari confuciani che, nel 705, la costrinsero ad abdicare a favore di Xuanzong.\nPrese le redini del potere, l'imperatore Xuanzong riport\u00f2 la capitale a Ch\u00e1ng'\u0101n e ricostitu\u00ec le guarnigioni permanenti, affidandone il comando ad alcuni generali scelti tra i gruppi etnici minoritari che popolavano le frontiere dell'impero. Tale strategia, motivata dalla convinzione che questi personaggi, lontani dagli intrighi di corte e dalla vita politica centrale, non potessero covare idee sovversive e premeditare colpi di stato, si rivel\u00f2 fallimentare: infatti fu proprio un generale di origine per met\u00e0 turca e per met\u00e0 sogdiana posto a capo delle truppe di stanza nel Nord ad approfittare della situazione per scatenare una ribellione. La cosiddetta rivolta di An Lushan (questo era il nome del generale) si svilupp\u00f2 su ampia scala, tanto che raggiunse la capitale, e si protrasse per circa otto anni, costringendo alla fuga moltitudini di persone e mietendo innumerevoli vittime.\nSebbene non avesse raggiunto l'obiettivo di rovesciare la dinastia Tang, la ribellione ebbe importanti ripercussioni, comportando il declino dell'aristocrazia e la contemporanea ascesa di una classe militare di mercenari, il cui sostegno era indispensabile per la sopravvivenza della corte. L'impero dipese sempre pi\u00f9 dal Sud e cominci\u00f2 a chiudere le porte all'Asia centrale e occidentale. Riaffiorarono idee e culti del passato, in particolare si manifest\u00f2 un rinnovato attaccamento al confucianesimo, destinato a reimporsi come dottrina di stato sotto i Song. Il buddhismo, invece, fu bandito dall'imperatore Wuzong dall'842 all'845; sebbene tale divieto sia stato in seguito abolito, la religione non riconquist\u00f2 mai pi\u00f9 in Cina il prestigio e l'ampio seguito di cui aveva goduto nella prima fase della dinastia.\nNel corso dei secoli VII e IX l'impero Tang and\u00f2 incontro a un lento declino. Sul confine nord-occidentale i tibetani sconfissero le truppe imperiali, mentre a sud il regno di Nanzhao, che aveva la capitale a D\u00e0l\u01d0, nello Y\u00fann\u00e1n, cominci\u00f2 ad avanzare mire espansionistiche sul S\u00ecchu\u0101n. Inoltre nella regione centrale del Fiume Yangzi e nel Zh\u00e8ji\u0101ng l'imposizione di tasse sempre pi\u00f9 gravose e il contemporaneo verificarsi di una serie di calamit\u00e0 naturali provocarono tra la popolazione rurale un diffuso malcontento che culmin\u00f2 nella rivolta di Huang Chao (874-84). Il paese sprofond\u00f2 nel caos, finch\u00e9, nel 907, la capitale dell'impero Tang cadde.\nPeriodo delle cinque dinastie e dieci regni (907-960).\nDopo la fine della dinastia Tang, con la fondazione della dinastia Liang nel nord della Cina, inizia una fase di instabilit\u00e0 in cui, in un breve periodo, si succedettero cinque dinastie nel settentrione della Cina (dinastia Liang posteriore, dinastia Tang posteriore, dinastia J\u00ecn posteriore, dinastia Han posteriore e dinastia Zhou posteriore); mentre nel sud apparirono dieci regni indipendenti. Questa epoca, dal 907 al 960, \u00e8 conosciuta dagli storici cinesi come il periodo delle \"cinque dinastie e dieci regni\", o semplicemente delle \"cinque dinastie\".\nDinastia Song (960-1127).\nAl crollo dell'impero Tang segu\u00ec un altro periodo di frammentazione che si concluse con l'instaurazione della dinastia dei Song settentrionali (960-1127). Si trattava di un impero piuttosto piccolo stretto tra due regni barbarici, quello della dinastia Liao (che controllava una striscia di territorio a sud della Grande Muraglia), con il quale aveva rapporti pacifici, e quello della dinastia Xixia, che invece premeva sul confine nord-occidentale. Nel 1126 la capitale dei Song, K\u0101if\u0113ng, cadde nelle mani di un terzo popolo non cinese, i jurchen, che in passato si erano schierati a fianco dei Song contro i Liao. La corte si trasfer\u00ec allora a sud, stabilendo la nuova capitale a H\u00e1ngzh\u014du: cominci\u00f2 cos\u00ec il periodo dei Song meridionali (1127-1279).\nAntenati dei Manci\u00f9, i jurchen fondarono la dinastia Jin, la cui capitale si trovava nei pressi dell'odierna Pechino, e stipularono con i Song meridionali un trattato che riconosceva quale confine dei due regni il Fiume Hu\u00e1i. Tuttavia pretesero dai loro \u00abvicini\u00bb il pagamento di tributi sotto forma di seta, t\u00e8 e argento.\nL'impero Song, sia settentrionale sia meridionale, tuttavia \u00e8 considerato dagli storici un'epoca di grande vitalit\u00e0 economica e culturale. Furono compiuti notevoli progressi in campo scientifico, in particolare nell'archeologia, nella matematica, nell'astronomia, nella geografia e nella medicina, ma fiorirono anche discipline quali la filosofia, la poesia, la pittura e la calligrafia. La diffusione della risicoltura, a partire dall'VIII secolo, comport\u00f2 non solo un aumento della produzione agricola, ma anche un'eccedenza della manodopera, che pot\u00e9 cos\u00ec essere reimpiegata in attivit\u00e0 fino ad allora marginali, come quella mineraria, e in settori gi\u00e0 sviluppati, come la produzione di ceramiche e la tessitura della seta. Si iniziarono anche a coltivare piante da t\u00e8 e alberi della lacca e furono inventati la polvere da sparo e il carattere mobile. Altri importanti passi avanti furono compiuti nella fabbricazione della carta e nell'industria tipografica e gli intensi traffici commerciali con il Sud-est asiatico e il Giappone consentirono ai Song di esportare valuta in rame sempre pi\u00f9 lontano.\nTutti questi progressi agevolarono l'urbanizzazione e l'ascesa della classe dei mercanti. Sotto i Song settentrionali, K\u0101if\u0113ng, popolata dai nuovi ricchi e sempre meno controllata dalla classe aristocratica in decadenza, si afferm\u00f2 come un dinamico centro politico, commerciale e culturale. Alcune restrizioni imposte dai Tang furono abolite e la popolazione urbana acquis\u00ec sempre maggiore libert\u00e0: in seguito alla revoca del coprifuoco, nelle citt\u00e0 fior\u00ec la vita notturna e H\u00e1ngzh\u014du, capitale dei Song meridionali, attravers\u00f2 una fase di vero e proprio splendore, tanto che divenne nota in tutto l'impero per la sua insuperabile bellezza, reputazione di cui gode tuttora.\nSotto la dinastia Song, inoltre, agli apici della scala sociale emerse un nuovo ceto, destinato a contraddistinguere la realt\u00e0 cinese fino al XIX secolo, ossia finch\u00e9 il confucianesimo si impose come dottrina di stato. Si trattava di un'\u00e9lite di burocrati, che avevano ottenuto la loro carica dopo aver studiato a lungo per superare tutta una serie di prove scritte: i Song avevano infatti perfezionato ed esteso il sistema degli esami, fissando come principale criterio di selezione dei funzionari amministrativi la conoscenza dei testi classici confuciani.\nMentre i letterati Song erano impegnati a speculare sui codici morali, in Mongolia cominciava a emergere la figura di Gengis Khan (1167-1227). Figlio di un capotrib\u00f9, inizi\u00f2 la sua trionfante ascesa al potere per vendicare l'assassinio del padre e nel 1206 fu nominato capo supremo di tutti i mongoli. Questo popolo, disprezzato per alcuni costumi giudicati frutto di ignoranza e povert\u00e0, aveva gi\u00e0 sfidato pi\u00f9 volte i cinesi, ma senza alcun successo. Nel 1211 Gengis Khan volse nuovamente lo sguardo verso l'impero cinese, due anni dopo si apr\u00ec una breccia nella Grande Muraglia e nel 1215 conquist\u00f2 B\u0115ij\u012bng (Pechino). Combatt\u00e9 la dinastia Jin a nord-est, sbaragli\u00f2 la resistenza del regno Xixia a ovest e avanz\u00f2 verso la Russia. Ai suoi discendenti lasci\u00f2 il nucleo del futuro impero mongolo, i cui confini nel periodo di massimo splendore arrivarono fino all'Ucraina, alla Persia, alla Corea e ai margini settentrionali del Vietnam.\nLa dinastia Jin cadde nel 1234, mentre H\u00e1ngzh\u014du, la capitale dei Song meridionali, fu conquistata nel 1276. La corte fugg\u00ec e l'impero Song croll\u00f2 definitivamente nel 1279.\nDinastia Yuan/khanato mongolo (1279-1368).\nFu il nipote di Gengis, Kublai Khan, a fondare la dinastia Yuan e a regnare sull'impero pi\u00f9 esteso della storia cinese. Gli stranieri furono facilmente inglobati in questa immensa realt\u00e0 multietnica e, in seguito alla riapertura delle vie terrestri, nel continente asiatico giunsero numerosi missionari e mercanti europei, il pi\u00f9 famoso dei quali fu Marco Polo. I mongoli fondarono la capitale, Khanbalig, nel sito dove oggi sorge B\u011bij\u012bng, ma dello splendido palazzo del khan oggi resta soltanto un'enorme urna di giada custodita nel Parco Beihai.\nKublai Khan suddivise la popolazione in quattro gruppi, i \"nan\", ossia i cinesi della Cina meridionali, gli \"han\", ovvero gli abitanti della Cina settentrionale, i \"semu\", comprendendo i vari stranieri provenienti dall'Asia occidentale e centrale e i \"mongoli\", riservando a questi ultimi i posti al vertice dell'apparato amministrativo. Il sistema degli esami imperiali fu ripristinato nel 1315, ma le quote favorivano fortemente i mongoli e i loro alleati non cinesi, suscitando il risentimento dei letterati han.\nPur eccellendo nell'arte militare, a livello politico ed economico i sovrani Yuan non seppero gestire adeguatamente un impero tanto vasto e presto si trovarono a dover affrontare una insormontabile opposizione: intorno alla met\u00e0 del XIV secolo, dopo meno di un secolo di dominio mongolo, nella Cina settentrionale e centrale esplosero le prime rivolte.\nUn ruolo fondamentale nell'organizzazione delle ribellioni che scossero l'impero Yuan fu svolto da societ\u00e0 segrete e sette religiose, tra le quali spicc\u00f2 quella dei Turbanti Rossi, seguaci di una religione sincretica in cui confluivano elementi tratti da buddhismo, manicheismo, taoismo e confucianesimo. Nel 1367 Zhu Yuanzhang, orfano e novizio buddhista, prese le redini della rivolta e l'anno seguente fond\u00f2 la dinastia Ming, riportando nelle mani dell'etnia han il controllo dell'impero.\nDinastia Ming (1368-1792).\nUomo di scarsa cultura, Zhu Yuanzhang dimostr\u00f2 grandi doti di leader e si rivel\u00f2 un sovrano abile e forte, seppur spietato. Sebbene sia ricordato soprattutto per il suo dispotismo (nel corso di due epurazioni dell'apparato amministrativo fece uccidere circa 10.000 funzionari insieme alle loro famiglie), si impegn\u00f2 molto per riportare la Cina al passato splendore dopo la caduta degli Yuan.\nYuanzhang stabil\u00ec la capitale a N\u00e1nj\u012bng, ma gi\u00e0 agli inizi del XV secolo la corte si era nuovamente trasferita a B\u011bij\u012bng. La citt\u00e0 fu infatti sottoposta a grandi lavori di ricostruzione sotto l'imperatore Yongle, sul trono dal 1403 al 1424, al quale si deve anche l'iniziativa di far realizzare la Citt\u00e0 Proibita, il maestoso palazzo imperiale che si pu\u00f2 ammirare tuttora inalterato nella struttura. A sud della citt\u00e0 fortificata sorse un grande quartiere commerciale e residenziale, a sua volta racchiuso da mura nel 1522. B\u011bij\u012bng mantenne questo aspetto fino alla met\u00e0 del XX secolo.\nSul piano della politica estera, i primi imperatori Ming trascurarono l'Asia centrale, rivolgendo le proprie mire verso il Sud-est asiatico. In particolare Yongle, che aveva fatto precipitare la Cina in una guerra civile dopo aver usurpato il potere al nipote, tent\u00f2 di crearsi le credenziali di sovrano intraprendendo un'ambiziosa politica espansionistica orientata oltremare: nel 1405 lanci\u00f2 la prima di sette grandi spedizioni marittime. Al comando del generale eunuco Zheng He (1371-1433), la flotta imperiale, costituita da oltre 60 vascelli di dimensioni maggiori e 255 navi pi\u00f9 piccole, trasport\u00f2 28.000 uomini verso terre remote. Nel corso della quarta e della quinta spedizione, compiute rispettivamente nel 1413 e nel 1417, le navi raggiunsero Aden. Fine principale di questi viaggi era imporre il pagamento di tributi a nuovi stati: alla capitale giunsero persino due ambasciate diplomatiche dall'Egitto.\nIsolamento e arrivo dei primi europei.\nNel 1439 i mongoli invasero l'impero Ming, riuscendo a catturare e a tenere in prigionia per un anno l'imperatore. A seguito di questo evento, i sovrani adottarono una strategia di isolamento e rafforzarono i confini: nella seconda met\u00e0 del XV secolo la Grande Muraglia fu estesa di quasi 1000\u00a0km, raggiungendo la straordinaria lunghezza per la quale \u00e8 considerata una delle pi\u00f9 imponenti opere architettoniche mai realizzate. La costa, tuttavia, era pi\u00f9 difficile da difendere tanto che, intorno alla met\u00e0 del XVI secolo, i governatori dovettero compiere sforzi immani per tenere lontani i pirati dal paese.\nIn questo periodo sbarcarono in Cina anche alcuni europei. I Ming non chiusero le porte a questi stranieri e nel 1557 concessero ai portoghesi il diritto di stabilire una base commerciale a Macao. Insieme ai mercanti cominciarono presto ad arrivare anche i missionari, in particolare i gesuiti che, guidati dall'indomito Matteo Ricci, penetrarono nell'entroterra e riuscirono persino a insediarsi a corte, dove suscitarono grande ammirazione per le loro conoscenze scientifiche e per l'abilit\u00e0 con cui stampavano i canoni.\nLa presenza portoghese apr\u00ec la Cina ai contatti commerciali diretti con il Nuovo Mondo. Ci\u00f2 permise l'importazione di nuove colture, quali patate e mais, e l'esportazione di prodotti cinesi tra cui t\u00e8, ceramiche e porcellane. Il commercio divenne un'importante attivit\u00e0 economica, alla quale diedero impulso anche le banche istituite dai mercanti. Proprietari terrieri e fittavoli presero l'abitudine di vivere lontani dalle loro terre e la migrazione dalle campagne verso le citt\u00e0 si intensific\u00f2.\nDeclino dell'impero Ming.\nL'impero Ming era minato dal potere acquisito dagli eunuchi e dalle rivalit\u00e0 tra i funzionari di alto rango. Per mantenere l'ordine occorrevano fermezza e autorit\u00e0, doti che invece sembravano mancare ai sovrani Ming. Zhu Houchao, sul trono dal 1505 al 1521, arriv\u00f2 ad affidare la gestione degli affari di stato al capo degli eunuchi pur di avere pi\u00f9 tempo da dedicare alle concubine. Sotto il suo successore, Tianqi (1621-28), il potere era nelle mani dell'eunuco Wei Zhongxian (1568-1627), il quale epur\u00f2 i vertici della burocrazia e promosse un culto della personalit\u00e0 facendo erigere templi in proprio onore.\nIn un contesto storico sfavorevole, la mancanza di una leadership forte ebbe conseguenze deleterie per la sopravvivenza della dinastia Ming. Infatti, a nord dell'impero, precisamente in Manciuria, si era ormai consolidato lo stato militarizzato dei jurchen, che tra il 1620 e il 1630 avevano compiuto periodiche incursioni in territorio cinese, addentrandosi spesso per vari chilometri oltre il confine. Contemporaneamente, una serie di inondazioni e siccit\u00e0 aveva ridotto allo stremo vaste aree della Cina settentrionale, favorendo fenomeni di banditismo, che sfociarono poi in aperte ribellioni.\nDivenuti molto potenti, i mancesi guardavano con interesse agli esiti delle rivolte in corso nell'immenso territorio confinante. Approfittando della situazione turbolenta che regnava in Cina, organizzarono una prima invasione, ma dovettero arrendersi di fronte all'invalicabilit\u00e0 della Grande Muraglia. Successivamente, per\u00f2, riuscirono a passare grazie a un generale Ming, che agevol\u00f2 l'avanzata nella convinzione che l'alleanza con i mancesi rappresentasse l'unica speranza di arrivare a sconfiggere le armate di contadini ribelli che in quel momento erano giunti a minacciare persino la capitale, B\u011bij\u012bng.\nNel 1644 B\u011bij\u012bng cadde definitivamente, non per opera dei mancesi, bens\u00ec di un contadino ribelle di nome Li Zicheng, che occup\u00f2 il trono imperiale per un solo giorno, trascorso il quale fu costretto alla fuga dalle truppe cinesi, schieratesi a fianco dei mancesi.\nLa Cina moderna.\nLa Repubblica di Cina (1912-1949).\nLa rivolta di Wuchang nel 1911 port\u00f2 alla proclamazione di indipendenza e della Repubblica di Cina, ponendo fine al Celeste Impero.\nLa Repubblica di Cina venne instaurata nel 1912 al termine della rivoluzione Xinhai. Nel periodo immediatamente successivo la neonata repubblica fu coinvolta nella prima guerra mondiale, dove fu schierata al fianco degli Alleati: il contributo militare diretto al conflitto fu marginale, mentre rilevante fu l'apporto di manovali e operai per sostenere l'apparato industriale e manifatturiero degli alleati impegnati nello sforzo bellico.\nDopo il crollo del Governo Beiyang dei signori della guerra, la Nazione fu sconvolta da due guerre civili fra i nazionalisti del presidente-generale Chiang Kai-shek e i comunisti di Mao Zedong (1927-1937 e 1945-1949) e l'invasione giapponese (1937-1945).\nCon la rivoluzione cinese del 1949 la Repubblica di Cina si ridusse alla sola Taiwan, mentre il controllo della Cina continentale pass\u00f2 alla neoproclamata Repubblica Popolare Cinese (1\u00ba ottobre 1949, tuttora un grande giorno di festa in Cina).\nBibliografia.\nOpere generali.\nAltri testi in inglese"}
{"id": "330542", "revid": "110157", "url": "https://it.wikipedia.org/wiki?curid=330542", "title": "Ambra (nome)", "text": "Origine e diffusione.\nDeriva dalla parola omonima, che pu\u00f2 indicare tanto la pietra preziosa ambra tanto quanto il colore ambra. Il termine ha la sua etimologia nell'arabo \u0639\u0646\u0628\u0631 (\"'anbar\"), che indicava l'ambra grigia. In Europa il senso venne esteso, senza apparente spiegazione, anche alla resina (quella che \u00e8 comunemente chiamata anche ambra) (che precedentemente era chiamata \"electrum\", da \u03b7\u03bb\u03b5\u03ba\u03c4\u03c1\u03bf\u03bd (\"elektron\", propriamente \"ambra\"). Lo stesso significato di questo nome \u00e8 condiviso anche dai nomi Gintaras ed Elettra.\nLa forma inglese \"Amber\" cominci\u00f2 ad essere usata come nome proprio verso la fine del XIX secolo, ma divenne popolare solo dopo la pubblicazione del romanzo \"Ambra\" di Kathleen Winsor, edito nel 1944.\nOnomastico.\nL'onomastico pu\u00f2 essere festeggiato il 1\u00ba novembre, ad Ognissanti, essendo un nome adespota, cio\u00e8 non portato da alcuna santa."}
{"id": "330543", "revid": "1718925", "url": "https://it.wikipedia.org/wiki?curid=330543", "title": "Agapornis", "text": "Agapornis \u00e8 un genere di uccelli della famiglia Psittaculidae, diffuso in Africa, comunemente noti come inseparabili.\nEtimologia.\nIl nome scientifico del genere \u00e8 greco (\"\u03b1\u03b3\u03ac\u03c0\u03b7\", amore fraterno, e \"\u03cc\u03c1\u03bd\u03b9\u03c2\", uccello) e il suo significato \u00e8 analogo al nome comune inglese (\"lovebird\"). Il nome comune italiano \"inseparabili\" si fonda sulla convinzione, errata, che a differenza delle altre specie le coppie si scelgano per la vita. In realt\u00e0 la maggior parte degli psittacidi tende a formare coppie relativamente stabili, gli \"Agapornis\" non sono pi\u00f9 fedeli rispetto ad altri pappagalli.\nDescrizione.\nGli \"Agapornis\" sono grandi 13\u201317\u00a0cm e pesano 40-60 grammi. Sono verdi, anche se le mutazioni possono presentarsi in differenti colori. Quando cantano, emettono un suono molto acuto.\nAlimentazione dei pappagalli inseparabili.\nSi nutre di piccoli semi, frutta e verdura. \u00c8 consigliabile non abusare nella dieta di semi di girasole in quanto grassi e danneggiano facilmente il fegato dei nostri piccoli amici. Integriamo la loro dieta con estrusi, frutta e verdura, spighe di panico, pastoncino, ed altri prodotti. In commercio esistono svariate miscele per i pappagallini inseparabili, essendo un pappagallino molto comune non dovresti avere problemi nel reperirle.\nDismorfismo sessuale.\nPer quanto riguarda il sesso, \u00e8 impossibile riconoscerlo in quanto il dismorfismo sessuale non \u00e8 presente. Per chi desiderasse sapere il sesso, ci sono due metodi, il sessaggio endoscopico \"(molto invasivo)\" e l\u2019esame del dna che si effettua tramite una piuma.\nBiologia.\nIl nome comune di inseparabili nasce dal profondo affiatamento che lega i componenti della coppia.\nL'esistenza di questo legame particolare tra gli individui della specie \u00e8 evidenziata anche dall'abitudine di lisciarsi a vicenda il piumaggio.\nSono uccelli socievoli che non conducono in libert\u00e0 una vita solitaria costituendo, infatti, delle vere e proprie famiglie che vanno dai 5 ai 20 soggetti. Riempiono il nido con paglia e foglie di salice piangente, in caso di agapornis allevati a mano vogliono il calzino assolutamente nel nido. Vivono da 10 a 15 anni.\nDistribuzione e habitat.\nQuesti pappagalli sono originari dell'Africa centro-meridionale, anche se le zone di diffusione sono molto diverse a seconda delle specie. Gli inseparabili vivono nelle steppe e nelle savane, nei pressi di pozze d'acqua e boschi d'acacie.\nTassonomia.\nComprende le seguenti specie:"}
{"id": "330544", "revid": "122828488", "url": "https://it.wikipedia.org/wiki?curid=330544", "title": "Gravitino", "text": "Il gravitino \u00e8 un'ipotetica particella elementare, partner di supersimmetria del gravitone, secondo le ipotesi delle teorie che uniscono la teoria generale della relativit\u00e0 e la supersimmetria, come la teoria della supergravit\u00e0.\nQueste teorie prevedono, nell'ipotesi che esita una tale particella, che abbia le seguenti propriet\u00e0: \u00e8 un fermione di spin 3/2, e pertanto obbedisce alla equazione di Rarita-Schwinger.\nGravitino leggero.\nNell'ipotesi che il gravitino sia la particella supersimmetrica pi\u00f9 leggera e che la Parit\u00e0 R sia conservata (o quasi conservata), allora la maggior parte delle particelle supersimmetriche o tutte le particelle supersimmetriche possono decadere nei loro partner di supersimmetria e in un gravitino. Questo darebbe luogo ai seguenti effetti:\nL'altra particella candidata ad essere la particella supersimmetrica pi\u00f9 leggera \u00e8 il neutralino."}
{"id": "330553", "revid": "123149971", "url": "https://it.wikipedia.org/wiki?curid=330553", "title": "Clodoveo IV", "text": "Origini.\nEra il primogenito del re dei Franchi Sali della dinastia merovingia, Teodorico III e, secondo il continuatore anonimo del cronista Fredegario, della moglie, Clotilde detta \"Doda\", che alcune fonti dicono fosse discendente degli Arnolfingi, addirittura la sorella di Pipino di Herstal (secondo lo storico francese Christian Settipani) era la figlia di Ansegiso).\nBiografia.\nSuo padre, Teodorico III mor\u00ec tra la fine del 690 e l'inizio del 691, dopo 17 anni di regno e gli successe, come Clodoveo IV, il primogenito, Clodoveo.&lt;br&gt;Dato che era minorenne quando sal\u00ec al trono, regn\u00f2 sotto la tutela della madre, che mor\u00ec dopo il 692, ma soprattutto del presunto zio materno, il maggiordomo di palazzo, Pipino di Herstal, che tenne effettivamente le redini del potere e, per questo \u00e8 ricordato tra i Re fannulloni.\nDopo quattro anni di regno, tra il 694 e il 695, all'et\u00e0 di circa 17 anni, Clodoveo IV mor\u00ec e venne sepolto nella chiesa dell'Abbazia di Saint Denis di Parigi.&lt;br&gt;Il fratello, Childeberto si insedi\u00f2 sul trono."}
{"id": "330555", "revid": "4114", "url": "https://it.wikipedia.org/wiki?curid=330555", "title": "HSQL Database Engine", "text": ""}
{"id": "330565", "revid": "1442080", "url": "https://it.wikipedia.org/wiki?curid=330565", "title": "Vittorio Pozzo", "text": "Carriera.\nVittorio Pozzo nacque da una famiglia di origini biellesi, precisamente di Ponderano, e di modeste condizioni economiche. Frequent\u00f2 il Liceo Cavour a Torino, la sua citt\u00e0 natale; in seguito studi\u00f2 lingue e gioc\u00f2 a calcio in Francia, Svizzera ed Inghilterra, amando particolarmente quest'ultimo paese e cercando di capire e far suoi i segreti del calcio inglese. Appassionato di calcio e tifoso del , a solo undici anni con alcuni amici vendette alcuni libri di latino per vedere la prima partita di calcio giocata in Italia, Genoa-Rappresentanza Torino, che si svolse il giorno dell'Epifania del 1898 a Genova e venne vinta dalla squadra torinese.\nDa calciatore milit\u00f2 nella squadra riserve elvetica dei (anni 1905-1906), che lasci\u00f2 per tornare nella sua Torino, dove contribu\u00ec a fondare il Torino Football Club, squadra nella quale milit\u00f2 per cinque stagioni, sino al ritiro dall'attivit\u00e0 agonistica, nel 1911, e di cui fu direttore tecnico dal 1912 al 1922. Terminati gli studi, entr\u00f2 alla Pirelli, dove divenne dirigente, incarico che lascer\u00e0 per assumere quello di commissario unico della nazionale italiana, accettandolo con l'unica e singolare condizione di non essere retribuito.\nPozzo venne nominato per la prima volta commissario tecnico della nazionale di calcio in occasione delle Olimpiadi di Stoccolma, nel giugno 1912: era l'esordio assoluto per una selezione italiana in una competizione ufficiale. La squadra venne eliminata al primo turno perdendo 3-2 con la dopo i tempi supplementari. Pozzo si dimise e torn\u00f2 a lavorare alla Pirelli; la nazionale ritorn\u00f2 nelle mani della cosiddetta \"commissione tecnica\", un curioso comitato variamente composto da dirigenti federali, arbitri, calciatori, ex calciatori, allenatori e giornalisti.\nIn tutto il suo primo periodo la nazionale fu guidata da questo gruppo eterogeneo di composizione variabile: Pozzo fu di fatto la sola persona a rivestire il ruolo di commissario unico sino alla fine degli anni quaranta, con le brevi eccezioni di Augusto Rangone (1925-1928) e Carlo Carcano (1928-1929). Pozzo prese parte alla Prima guerra mondiale in veste di tenente degli Alpini. Questa esperienza lo segn\u00f2 profondamente: ne trasse un'esperienza di rigore morale ed educazione alla modestia e all'essenzialit\u00e0 spartana della vita di trincea, che applic\u00f2 costantemente ai rapporti umani e alla professione sportiva.\nNel 1934 Vittorio Pozzo fu uno dei soci fondatori del Gruppo Alpini di Ponderano, nel 1936 don\u00f2 il primo gagliardetto al gruppo. Dal settembre 2009 il Gruppo Alpini di Ponderano custodisce, presso la propria sede, il cappello alpino appartenuto al tenente Pozzo.\nNel 1921 Pozzo fu incaricato dalla Federcalcio di studiare un progetto di riforma del campionato per ovviare alle tensioni tra le grandi squadre e le societ\u00e0 minori, poich\u00e9 le prime ritenevano che il numero di partecipanti al campionato andasse ridotto. La mediazione di Pozzo fall\u00ec e la crisi sfoci\u00f2 nella scissione tra la FIGC e la CCI, rientrata comunque l'anno seguente.\nNel 1924, in occasione delle Olimpiadi parigine, Pozzo venne nuovamente nominato commissario unico. Questa volta gli \"azzurri\" riuscirono ad arrivare ai quarti, dove vennero battuti per 2 a 1 dalla Svizzera, poi finalista. Anche in seguito a questa sconfitta Vittorio Pozzo si dimise e torn\u00f2 a dedicarsi al suo lavoro e alla moglie, che poco tempo dopo perder\u00e0 per una malattia. Dopo la scomparsa della moglie, Pozzo si trasfer\u00ec a Milano, dove al suo lavoro in Pirelli affianc\u00f2 quello di giornalista per La Stampa di Torino, che continu\u00f2 quasi sino alla morte.\nDieci anni d'oro.\nNel 1929 l'allora presidente della FIGC, Leandro Arpinati, gli chiese di guidare nuovamente la squadra azzurra e Pozzo, per la terza volta, accett\u00f2, dando il via al periodo d'oro della nazionale italiana. Nel volgere di un decennio e ispirato nello schema tattico applicato con successo dalla allenata da Carlo Carcano, di cui i suoi giocatori avevano vinto gli ultimi quattro campionati di Serie A fino a quel momento, costituirono l'; Pozzo collezion\u00f2 un \"palmar\u00e8s\" difficilmente uguagliabile. Vinse infatti due titoli mondiali nel 1934 e nel 1938, un oro olimpico nel 1936 (l'unico del calcio italiano) e due Coppe Internazionali (manifestazione antesignana del Campionato europeo di calcio) nel 1930 e 1935.\nL'unica vittoria che sfugg\u00ec all'Italia di Pozzo di quell'irripetibile decennio fu quella della seconda edizione della Coppa Internazionale del 1932, in cui l'Italia si classific\u00f2 comunque seconda.\nIn un'epoca in cui i \"maghi\" erano ancora sconosciuti, Vittorio Pozzo seppe crearsi una solida popolarit\u00e0 senza fare ricorso ad acrobazie tecniche e verbali, ma con la concreta eloquenza dei risultati. Anche se non sempre seppe o volle liberarsi dalla retorica imperante dei tempi (amava preparare spiritualmente i giocatori agli incontri ricordando loro la battaglia del Piave e si diceva che facesse cantar loro le canzoni di guerra degli alpini, ma lo stesso interessato ha poi smentito in un'intervista televisiva), Pozzo dimostr\u00f2 una rigorosa seriet\u00e0 morale e professionale che lo contraddistinse anche da commentatore sportivo.\nIl \"tenente\" Pozzo fu anche il primo a fare uso sistematico dei \"ritiri\", i periodi di isolamento in preparazione di un evento sportivo. Le sedi scelte normalmente erano residenze molto essenziali, in omaggio allo stile militaresco del CT, che per\u00f2 era anche un maestro nel creare spirito di gruppo e nel cementare i rapporti personali, prevenendo malumori e lacerazioni nello spogliatoio.\nRiguardo alle critiche ricevute per aver convocato giocatori oriundi nel vittorioso mondiale del 1934, riferendosi al fatto che gli stessi prestavano servizio nell'esercito, disse: \"Se possono morire per l'Italia, possono anche giocare per l'Italia\". In un'appassionata pagina, Giorgio Bocca lo ricorda cos\u00ec:\nUn altro giudizio lo d\u00e0 un suo concittadino, lo scrittore e giornalista Gianpaolo Ormezzano:\nPozzo, pare, amava portare con s\u00e9 due portafortuna: il primo era una scheggia della Coppa Internazionale. Il trofeo era una sorta di antenato del Campionato europeo di calcio e Pozzo l'aveva vinto per la prima volta l'11 maggio 1930, quando a Budapest la sua nazionale batt\u00e9 l'Ungheria per 5-0 nell'ultima e decisiva partita. Avvenne che il trofeo cadesse per terra e, essendo interamente di cristallo di Boemia, si rompesse in numerosi pezzi senza poter essere riparato. Il secondo portafortuna era un \"biglietto per l'Inghilterra\", dono di un familiare, che Pozzo non utilizz\u00f2 mai.\nDal 24 novembre 1935 al 20 luglio 1939 Pozzo inanell\u00f2 una serie di 30 risultati utili consecutivi, superata nel 2021 da Roberto Mancini.\nTattica.\nFino agli anni trenta, la tattica pi\u00f9 diffusa nel calcio era stata la cosiddetta \"piramide di Cambridge\", cio\u00e8 un 2-3-5 a forma di piramide rovesciata che aveva il suo vertice nel portiere. L'ideazione di questo schema \u00e8 attribuita alla squadra del noto \"college\" britannico, mentre il suo lancio \u00e8 dovuto ai , che lo applicarono per la prima volta negli anni novanta dell'Ottocento, vincendo cinque coppe di lega.\nPer oltre un trentennio questo modulo conobbe ininterrotta fortuna nelle isole britanniche e, di riflesso, nel mondo intero. Negli anni del primo dopoguerra, per evoluzione, dalla piramide ebbero origine simultaneamente il WM, o sistema, praticato dall'Arsenal di Herbert Chapman e il metodo, i cui padri sono comunemente identificati in Vittorio Pozzo e nel suo amico e rivale Hugo Meisl, per venticinque anni allenatore della nazionale austriaca.\nPozzo e Meisl svilupparono l'idea di uno schieramento con due difensori arretrati e un giocatore centrale posto dinnanzi alla difesa, in mezzo ai due mediani. Questo giocatore, detto appunto \"centromediano metodista\", fungeva da cardine della manovra ed era un vero e proprio antenato del \"regista\" all'italiana. Rispetto al sistema, lo spostamento in avanti del difensore centrale forniva un maggiore sostegno ai mediani. Infine, l'arretramento verso la mediana dei due \"inside forward\", gli \"attaccanti interni\" della \"piramide\" (detti anche \"mezze ali\"), dava origine ad una formazione del tipo 2-3-2-3, o \"WW\", poich\u00e9 ripeteva sul campo la forma di queste lettere. In questo modo si creava di fatto una superiorit\u00e0 numerica a centrocampo: la difesa risultava pi\u00f9 protetta e i contrattacchi risultavano pi\u00f9 rapidi ed efficaci.\nMentre Meisl si mostr\u00f2 propenso ad applicare una versione dinamica del metodo, dando di fatto origine ad un ibrido con il \"sistema\", Pozzo rimase legato alla prima versione della sua tattica, dichiarandosi sempre decisamente contrario all'introduzione dello schema inglese, che egli riteneva poco adatto alle caratteristiche atletiche e allo stile degli italiani.\nDimostrando comunque di non avere una visione preconcetta della tattica, Pozzo seppe adattare i suoi convincimenti: col tempo, infatti, crebbe nel suo gioco l'importanza delle mezze ali interne, anche perch\u00e9 ebbe a disposizione due fortissimi interpreti di quel ruolo, Giuseppe Meazza e Giovanni Ferrari, che non a caso furono gli unici due titolari fissi di entrambe le selezioni campioni del mondo.\nDopo il ritiro.\nSu pressioni della Federcalcio, Pozzo diede le dimissioni da commissario tecnico il 5 agosto del 1948. Era ritenuto un uomo del passato, non pi\u00f9 adatto a ricoprire il suo ruolo: veniva identificato con i successi sportivi del regime fascista. Inoltre rimaneva un convinto assertore della validit\u00e0 del \"metodo\", mentre le squadre maggiormente vincenti all'epoca applicavano il \"sistema\". Tra queste, paradossalmente, c'era il Grande Torino, ossatura della sua nazionale negli anni del secondo dopoguerra.\nAl momento del ritiro, Pozzo era stato commissario tecnico della nazionale per 6.927 giorni: un primato mondiale assoluto ancora oggi imbattuto. Aveva collezionato 97 panchine con la nazionale, con un totale di 65 vittorie, 17 pareggi e 15 sconfitte. La sua percentuale di vittorie \u00e8 pari al 67,01% delle partite giocate: un record tra i CT azzurri.\nIl suo ultimo, straziante, atto ufficiale fu nel 1949 il riconoscimento dei corpi dilaniati dei calciatori del Grande Torino, suoi amici e allievi, periti il 4 maggio nella tragedia di Superga.\nNel 1948, in occasione del 50\u00ba anniversario della F.I.G.C., fu insignito del titolo di \"pioniere del calcio italiano\".\nNegli anni tra il 1948 e il 1958 Vittorio Pozzo partecip\u00f2 piuttosto assiduamente, in qualit\u00e0 di consigliere nel direttivo tecnico, alla creazione del Centro Tecnico Federale di Coverciano. Questa attivit\u00e0 avvenne grazie all'espressa richiesta fatta alla Federcalcio dall'amico e dirigente sportivo Luigi Ridolfi, che aveva ideato il Centro Tecnico e che ne cur\u00f2 la costruzione fino alla propria morte. Pozzo mor\u00ec il 21 dicembre del 1968, all'et\u00e0 di 82 anni, a Torino e le sue spoglie riposano nel cimitero di Ponderano (BI), paese di origine della sua famiglia.\nNel 1986 gli venne intitolato l'allora Stadio Comunale di Torino (oggi Stadio Olimpico Grande Torino), mentre nel giugno 2008 fu la volta dello stadio di Biella e, in precedenza, di quello di Boscoreale. Nel 2011 gli venne assegnato un \"Riconoscimento alla memoria\" nella Hall of fame del calcio italiano. Dal 2016 i suoi cimeli sono esposti a Ponderano in un museo a lui dedicato."}
{"id": "330569", "revid": "1692494", "url": "https://it.wikipedia.org/wiki?curid=330569", "title": "Tristano e Isotta (disambigua)", "text": ""}
{"id": "330570", "revid": "17654", "url": "https://it.wikipedia.org/wiki?curid=330570", "title": "Tristan und Isolde", "text": ""}
{"id": "330571", "revid": "287204", "url": "https://it.wikipedia.org/wiki?curid=330571", "title": "Charles Thomson Rees Wilson", "text": "Biografia.\nLa \"camera a nebbia\" \u00e8 un apparecchio, contenente un gas saturato con vapore di un liquido, che permette di fotografare la traiettoria di particelle subatomiche dotate di carica elettrica, o meglio la scia di goccioline che esse producono nel loro passaggio attraverso il vapore.\nLa \"camera a nebbia\" \u00e8 stato uno dei pi\u00f9 importanti strumenti di indagine della fisica atomica: permise di osservare e fotografare, per la prima volta, le tracce delle particelle alfa e beta emesse dalle sostanze radioattive; venne utilizzata per studiare la radioattivit\u00e0 artificiale prodotta dalle \"particelle alfa\" (1925) ed i neutroni (1932): con essa Carl David Anderson scopr\u00ec il positrone (1932) ed il mesone (1937) nei raggi cosmici.\nLa \"camera a nebbia\" \u00e8 stata poi superata rivelatori di particelle pi\u00f9 efficaci come la camera a scintille.\nDiversi tipi di camere a nebbia sono state e sono ancora realizzate per utilizzo didattico\nWilson si era laureato nel 1892 presso il Sidney Sussex College dell'Universit\u00e0 di Cambridge. Qui lavor\u00f2 con Joseph John Thomson al laboratorio Cavendish e nel 1925 fu nominato professore di filosofia naturale.\nEsegu\u00ec numerose ricerche sui nuclei di condensazione che formano le nubi e le nebbie, sull'elettricit\u00e0 atmosferica, i temporali, gli ioni (atomi o gruppi di atomi elettrizzati), i raggi X e gamma, i raggi cosmici.\nIn riconoscimento dell'invenzione della \"camera a nebbia\", divise con Arthur Holly Compton il Premio Nobel per la fisica del 1927."}
{"id": "330572", "revid": "848247", "url": "https://it.wikipedia.org/wiki?curid=330572", "title": "Pitigrilli", "text": "Ebbe un grande successo in Italia nel periodo tra le due guerre mondiali. Il suo nome \u00e8 legato anche all'OVRA, la polizia politica fascista, di cui fu informatore e delatore nonostante le sue origini ebraiche; bench\u00e9 professasse la sua innocenza fu riconosciuto coinvolto dopo la scoperta del suo nome negli elenchi degli informatori del regime, cosa che gli cost\u00f2 l'ostracismo della cultura italiana antifascista nel secondo dopoguerra.\nFu autore di romanzi, racconti e articoli di varia intonazione, dal grottesco all'erotico e all'umoristico-satirico. \nBiografia.\nNacque a Saluzzo, figlio di David Segre, ex ufficiale dell'esercito, immobiliarista, membro di una benestante famiglia ebraica ma ateo, e di Lucia Ellena, discendente di una famiglia di contadini piemontesi, di religione cattolica. All'insaputa del padre, alla nascita la madre lo fece battezzare. Intraprese studi classici e nel 1916 si laure\u00f2 in giurisprudenza a Torino. Secondo lo stesso Segre l'origine del suo nome d'arte gi\u00e0 utilizzato nei primi scritti rimonta a un episodio di quando era bambino: un giorno chiese alla madre a quale animale appartenesse la pelliccia di cui era foderato il cappotto che indossava e questa gli rispose col termine francese \u00ab\"petit-gris\"\u00bb (pronuncia &lt;\"p\u00ebt\u00ec \u0121ri\"&gt;, letteralmente \u201cpiccolo grigio\u201d), nome vernacolare dello scoiattolo siberiano, pelliccia in italiano nota anche come \"vaio\". Il suono di quella parola gli piacque e, italianizzandola in \"Pitigrilli\", ne fece il proprio \"nom de plume.\"\nAppassionato di lettere, Dino Segre intraprese molto presto l'attivit\u00e0 giornalistica, campo in cui ebbe una fortunata carriera. Esonerato dall'arruolamento militare per un difetto cardiaco, inizi\u00f2 a lavorare come critico letterario. Lo stile polemico e irriverente dei suoi articoli sul settimanale \"Il Mondo\", edito da Sonzogno, lo fece notare da Tullio Giordana, che lo chiam\u00f2 al quotidiano \"L'Epoca\" e, alla fine del 1918, lo invi\u00f2 a Trieste, per scrivere articoli di \"alleggerimento\" dal drammatico fronte di guerra del confine orientale italiano. Il 24 novembre dello stesso anno Pitigrilli invi\u00f2 da Fiume, allora fulcro dell'irredentismo, un articolo-reportage intitolato \"Fiume, citt\u00e0 asiatica\", il cui tono irriverente e anti-nazionalista provoc\u00f2 molto scalpore e irrit\u00f2 le autorit\u00e0 di governo (e in seguito i legionari dannunziani), che ordinarono l'immediato sequestro delle copie del giornale. Pitigrilli continu\u00f2 comunque a lavorare per \"L'Epoca\", dapprima come inviato a Napoli e successivamente, nel 1919-20, come corrispondente estero da Parigi.Nel luglio del 1924 fond\u00f2 a Torino la rivista \"Le Grandi Firme\", che raggiunse presto una larga diffusione grazie alla collaborazione dei maggiori esponenti della giovane letteratura e dei pi\u00f9 quotati disegnatori e umoristi italiani, fra cui Giacinto Mondaini, Vittorio Guerriero e un giovane Achille Campanile. Successivamente lanci\u00f2 altri periodici, quali \"Il dramma\" (1925), \"Le grandi novelle\" (1926), \"La Vispa Teresa\", \"Crimen\" (primo periodico italiano interamente dedicato alla giallistica), \"I vivi\" e i romanzetti \"\u00e0 frisson\" \"Ciondoli d'amore\". Nel 1926 cedette le riviste alla tipografia che ne curava la stampa; riprese poi la propriet\u00e0 delle \"Grandi Firme\" dal 1929 al 1937, anno in cui la cedette alla Mondadori.\nNei primi anni di attivit\u00e0 giornalistica entr\u00f2 nelle grazie della poetessa Amalia Guglielminetti, animatrice di un salotto letterario ed ex compagna di Guido Gozzano. La Guglielminetti (di dodici anni pi\u00f9 anziana) introdusse Segre negli ambienti letterari; in seguito i due divennero anche amanti; per conoscerla fece arrivare a lei, tramite un professore, una propria dichiarazione in cui la Guglielminetti veniva definita una voce poetica migliore di Dante. Dino e Amalia fecero coppia fissa dal 1918 al 1920; dopo una prima interruzione la relazione si trascin\u00f2 poi fino al 1926, quando fin\u00ec burrascosamente per mano di avvocati. \nSulle \u00abGrandi firme\u00bb, Pitigrilli teneva due rubriche in cui attaccava pesantemente chi non aveva in simpatia \"con quella spregiudicatezza e quel cinismo che avevano fatto la fortuna dei suoi romanzi\". Dopo la rottura, la Guglielminetti fond\u00f2 una rivista simile a \u00abLe Grandi firme\u00bb con il titolo \"Le grazie\". Pitigrilli comment\u00f2 sul suo giornale con una sarcastica battuta: \u00abAmalia Guglielminetti vende le sue Grazie a lire 2,50\u00bb (cio\u00e8 il prezzo di copertina). La poetessa si vendic\u00f2 denunciandolo per \"attivit\u00e0 antifascista e offese al Duce\". Pitigrilli fu arrestato sulla base di scritti privati contenenti attacchi al duce - principalmente lettere -, in realt\u00e0 manoscritti falsi redatti dalla Guglielminetti stessa e dal suo amante, un console della MVSN, il militare ed ex squadrista Piero Brandimarte, che lo aggred\u00ec anche fisicamente per le sue battute a mezzo stampa sulla poetessa. Pitigrilli fu poi liberato quasi subito e divenne parte offesa nel processo; alla fine Brandimarte ebbe una pena bassa (poi annullata). Dopo un lungo processo la Guglielminetti fu dapprima condannata a due mesi e infine assolta dall'accusa di diffamazione e falso, per temporanea infermit\u00e0 mentale all'epoca dei fatti. Fu probabilmente in questo periodo (maggio 1930) che, per una supposta fama di blando oppositore al regime che l'arresto gli aveva fruttato, e in quanto ritenuto \"un ebreo che a causa delle sue vicende personali non aveva in simpatia gli altri israeliti\" antifascisti, Segre fu reclutato come spia a pagamento dall'OVRA, la polizia politica segreta del regime fascista.\nNell'aprile del 1938 il giornalista lasci\u00f2 anche la direzione delle \"Grandi firme\", passando il timone all'amico Cesare Zavattini. Nonostante occasionali lodi a Mussolini, la stampa di regime definiva le sue pubblicazioni \"un pozzo nero\" di immoralit\u00e0.\nOltrech\u00e9 giornalista, Pitigrilli fu soprattutto un prolifico scrittore, il pi\u00f9 noto della sua epoca, autore di romanzi e racconti di grande successo, anche internazionale. Le sue opere pi\u00f9 famose e diffuse (\"Mammiferi di lusso\", \"La cintura di Castit\u00e0,\" \"Cocaina,\" del 1920-21; \"I vegetariani dell'amore\" del 1930), caratterizzate da colta spregiudicatezza, ironia dissacratoria, gusto per il paradosso e intrigante umorismo a sfondo erotico, alimentarono (pi\u00f9 ancora che le opere dei contemporanei Mario Mariani e Guido da Verona) l'interesse di un pubblico moderno e smaliziato, alla ricerca di innovative \"boutade\" e giochi di parole evoluti.\nDal 1930 Pitigrilli inizi\u00f2 a viaggiare a lungo in Europa, soggiornando prevalentemente a Parigi e tornando in Italia per brevi periodi. Nel 1931 spos\u00f2, presso il Consolato italiano di Parigi, con rito civile, Deborah (Riri) Senigallia (o Sinigaglia), figlia di un abbiente industriale tessile, ebrea praticante, da cui l'anno successivo ebbe il figlio Gianni Segre (1932), divenuto scrittore in lingua francese. \nNel 1936, ancora ufficialmente coniugato per la legge italiana con Riri, spos\u00f2 in Svizzera, con rito civile e in seguito cattolico (tecnicamente bigamo per la legge italiana fino a quando rimase vedovo della prima moglie), la torinese Lina Furlan (1903-2000), la prima donna avvocato penalista d'Italia, che era il suo legale quando Pitigrilli aveva intentato causa affinch\u00e9 il figlio Gianni fosse esentato dalle leggi razziali fasciste. Rimase con lei fino alla morte. Il matrimonio religioso fu officiato per procura nel 1940 da monsignor Montini, il futuro Paolo VI. Bruno Segre descrisse la Furlan come una \"fervente cattolica e antisemita\". Gi\u00e0 allieva di Luigi Einaudi, era un avvocato dall'oratoria molto accesa, con diverse cause vinte in favore di donne accusate di vari crimini e per questo molto ammirata, ma le sue idee, sempre secondo Bruno Segre, forse influenzarono anche Pitigrilli, l'ex \"gaudente e libertino\" che divenne pi\u00f9 conservatore. \nDa quell'unione nacque, nel 1943, il figlio Pier Maria Furlan (ora Pier Maria Furlan Pitigrilli), divenuto un noto psichiatra. Nel 1940 Pitigrilli rischi\u00f2, in quanto ebreo, di finire internato all'Aquila, se non fosse stato per l'interessamento di Edvige Mussolini che gli valse la liberazione. Termin\u00f2 poco dopo il suo ruolo nell'OVRA. Dopo l'8 settembre 1943 e l'occupazione nazista dell'Italia, decise di riparare in Svizzera, cominciando a scrivere articoli di tono antifascista; il parroco di Voldomino, don Piero Folli, lo aiut\u00f2 a valicare il confine tra Dumenza e Astano e l\u00ec rimase, con la famiglia, fino al 1947.\nNegli anni dell'immediato dopoguerra la sua popolarit\u00e0 diminu\u00ec radicalmente a causa delle rivelazioni sul suo ruolo di confidente dell'OVRA, anche dopo le leggi razziali (tent\u00f2 inutilmente anche di essere \"arianizzato\" dal Tribunale della razza), che gli fecero guadagnare la riprovazione e il disprezzo dell'opinione pubblica. Nel primo elenco di 620 informatori segreti dell'OVRA pubblicato sulla \"Gazzetta Ufficiale\" il 2 luglio 1946 vi era infatti il nome di Dino Segre, con un compenso di 5.000 lire al mese, cifra decisamente considerevole per l'epoca. Nel saggio che Umberto Eco gli ha dedicato, intitolato \"L'uomo che fece arrossire la mamma\" (oggi raccolto ne \"Il superuomo di massa\"), l'autore sottolinea come, nel giudizio su Pitigrilli, l'influenza negativa della sua vicenda politica e umana sia tale da aver offuscato, mettendola in secondo piano, l'innegabile originalit\u00e0 e validit\u00e0 della sua opera letteraria. Sia Pitigrilli che la moglie e il figlio hanno sempre sostenuto la falsit\u00e0 delle accuse, secondo loro dovute alla poca simpatia come intellettuale e come persona che riscuoteva dagli ambienti antifascisti, che lo avevano subito sospettato anche prima che li frequentasse.\nDi grande rilevanza, a detta dello stesso Pitigrilli, fu il suo tardivo avvicinamento alla fede cattolica, evento di cui parla nel volumetto \"La Piscina di Siloe\", edito nel 1948, ripercorrendo le tappe del proprio percorso culturale e raccontando di come, passo dopo passo, partendo dall'ateismo e dall'indifferenza, attraverso varie esperienze in ambito spiritico e medianico, frequentando anche il noto sensitivo torinese Gustavo Rol, sia giunto ad una svolta nella propria vita e nei propri convincimenti, che l'hanno portato a convertirsi abbracciando infine il credo cattolico. A seguito della conversione, Pitigrilli rinneg\u00f2 le sue prime opere, ritirando dal commercio le copie residue e vietandone la ristampa.\nNel 1948 si trasfer\u00ec in Argentina, rimanendovi per dieci anni, forse aiutando Evita Per\u00f3n nella redazione finale del suo celebre testo \"La raz\u00f3n de mi vida\", e scrivendo sul giornale peronista \"La Raz\u00f3n\". Rientrato in Europa, si stabil\u00ec a Parigi, tornando di tanto in tanto in Italia per trovare la famiglia, che era rimasta a Torino. Fu proprio nella sua casa torinese che, l'8 maggio 1975 (giorno antecedente il suo ottantaduesimo compleanno), lo colse la morte.\nNei suoi ultimi anni scrisse perlopi\u00f9 libri a sfondo religioso e articoli nel periodico francescano per corrispondenza \"Messaggero di Sant'Antonio\", edito dai frati antoniani di Padova.\nLa collaborazione con l'OVRA.\nOltre alla notoriet\u00e0 per la sua produzione letteraria, Pitigrilli \u00e8 stato identificato come informatore dell'OVRA, la polizia segreta dell'Italia fascista.\nLa sua azione di spionaggio e di delazione port\u00f2 all'arresto di numerose personalit\u00e0 dell'antifascismo, per lo pi\u00f9 torinesi e appartenenti al movimento Giustizia e Libert\u00e0. Nel marzo del 1934 Pitigrilli caus\u00f2 l'arresto e l'incarcerazione di Leone Ginzburg, Giuseppe Levi e Gino Levi Martinoli (rispettivamente marito, padre e fratello di Natalia Ginzburg), Carlo Levi e suo fratello Riccardo, Carlo Mussa Ivaldi, Barbara Allason, Sion Segre Amar (suo cugino; tuttavia il figlio di questi nega che fu Pitigrilli a farlo arrestare, ma che lo scrittore al contrario, bench\u00e9 non fossero in buoni rapporti \u00abavrebbe operato per far giungere una mazzetta, preparata da mio zio Nello, ai giudici, tramite l\u2019allora capo della polizia Bocchini, affinch\u00e9 fossero clementi nella loro sentenza\u00bb), e altri sette antifascisti.\nIl 15 maggio 1935, a seguito delle dichiarazioni di Pitigrilli secondo cui la redazione de \"La Cultura\" sarebbe stata \u00abun ago calamitato sul quale si raduna tutta la limatura di ferro dell'antifascismo torinese\u00bb, in casa di Gioele Solari vennero arrestati altri appartenenti al gruppo di Giustizia e Libert\u00e0 e alla redazione della rivista \"La Cultura\", tra cui Vittorio Foa, Cesare Pavese, Leone Ginzburg, Franco Antonicelli, Carlo Levi, Massimo Mila, Michele Giua e Vindice Cavallera, Giulio Einaudi, Augusto Monti e Piero Martinetti. Fu allontanato come \"sospetto\" da Emilio Lussu, che lo minacci\u00f2 intimandogli di \"levarsi dai piedi\" e lo defin\u00ec \"artista nato spia\".\nNel giugno 2016, in un'intervista andata in onda su \"Rai 1\", il figlio dello scrittore, Pier Maria Furlan Pitigrilli, ha affermato che il coinvolgimento del padre nell'OVRA fu il frutto dell'invenzione di un programma radiofonico di Radio Bari. Probabilmente il riferimento \u00e8 ad un annuncio diffuso da Radio Bari del 1943, ripreso dal \"Giornale d'Italia\" nel gennaio del 1944, che ebbe per\u00f2 risonanza soprattutto dopo la Liberazione, che ammoniva a prestare attenzione a Pitigrilli, definito \u00abscrittore pornografico\u00bb, (riprendendo un'espressione del socialista Michele Giua che avrebbe poi fatto arrestare) come \u00abun delatore che ha gi\u00e0 denunciato alle autorit\u00e0 fasciste una cinquantina di persone\u00bb. \nSecondo Furlan Pitigrilli, la colpevolezza dello scrittore sarebbe una calunnia diffamatoria:\nLe figlie di Vittorio Foa, intervistate nel dicembre 2016 per il canale televisivo \"Rai Storia\" dal giornalista Paolo Mieli, hanno replicato accusando Pitigrilli di essere effettivamente membro dell'OVRA : secondo Foa pi\u00f9 per forte avversione personale agli antifascisti di GL che per denaro, secondo Anna Foa per \"odio di s\u00e9\" come ebreo (\u00abper la sua attivit\u00e0 come informatore, Pitigrilli guadagnava ben 5000 lire al mese. Ma nostro padre diceva che Pitigrilli pi\u00f9 che per soldi lo faceva per divertimento\u00bb), pur non professandosi nemmeno per\u00f2 un convinto fascista. \nNel luglio 1946, fra i collaboratori dell'OVRA pubblicati sulla Gazzetta Ufficiale compare il nome Dino Segre, informatore numero 373. Pitigrilli fece ricorso, con l'appoggio di Giulio Andreotti, ma la Commissione incaricata decret\u00f2 che la colpevolezza di \"Segre detto Pitigrilli\" era dimostrata \"irrefutabilmente\". \nEsistono e sono state tramandate, infatti, le relazioni su celebri esponenti dell'antifascismo torinese che Dino Segre aveva inviato all'OVRA, sebbene il figlio sostenga trattarsi di falsi come nel caso delle lettere antifasciste del caso Guglielminetti, ad opera di persone gi\u00e0 coinvolte all'epoca.\nOpere.\nA seguito della sua conversione al Cattolicesimo, Pitigrilli rinneg\u00f2 le sue prime opere, e ne viet\u00f2 la ristampa dal 1948 in poi; inoltre, ritir\u00f2 dal commercio tutte le copie residue dei libri indicati con l'asterisco: (*) Tuttavia \"Cocaina\" e \"Mammiferi di lusso\" sono stati in seguito rieditati da Bompiani nel 1999 e nel 2000."}
{"id": "330573", "revid": "1347902", "url": "https://it.wikipedia.org/wiki?curid=330573", "title": "Nikolaj Aleksandrovi\u010d Tichonov", "text": "Biografia.\nTichonov studi\u00f2 come ingegnere presso l'Istituto di Metallurgia di Dnepropetrovsk, dove si laure\u00f2 nel 1930: questo gli valse undici anni di lavoro come ingegnere presso le \"Acciaierie Lenin\" di Dnepropetrovsk, e la promozione a capo ingegnere.\nLeonid Bre\u017enev era un giovane commissario di partito a Dnepropetrovsk quando lui e Tichonov divennero amici, e questi entr\u00f2 a far parte del Partito Comunista nel 1940, mossa che gli valse sostanziali promozioni nel suo campo di lavoro negli anni a venire: capo fabbrica in Ucraina negli ultimi anni quaranta, ispettore del Ministero per la Metallurgia del Ferro negli anni 1950 e viceministro nel 1955. Nel 1960 Tichonov divenne membro del Consiglio Scientifico ed Economico di Stato e l'anno successivo si candid\u00f2 a membro del Comitato Centrale del Partito Comunista.\nLa nomina a Primo Segretario del PCUS di Bre\u017enev signific\u00f2 per Tichonov l'elezione a Vice-Primo Ministro dell'URSS, una posizione che Tichonov tenne dal 1965 al 1976. Nel 1966, in occasione del 23\u00ba congresso del Partito Comunista, venne eletto membro effettivo del Comitato Centrale. Nel 1979 fu nominato membro del Politburo e nel 1980, all'et\u00e0 di 75 anni, capo del governo.\nTichonov riusc\u00ec a ricoprire il suo ruolo attraverso i segretariati di Jurij Andropov e Konstantin \u010cernenko, ma fu destituito nel settembre 1985, con l'avvento di Michail Gorba\u010d\u00ebv. Tichonov fu destituito anche dal suo ruolo nel Politburo il mese successivo, ma non rinunci\u00f2 al suo incarico nel Comitato Centrale fino al 1989."}
{"id": "330574", "revid": "287204", "url": "https://it.wikipedia.org/wiki?curid=330574", "title": "Tichonov", "text": ""}
{"id": "330575", "revid": "271907", "url": "https://it.wikipedia.org/wiki?curid=330575", "title": "Nikolaj Tikhonov", "text": ""}
{"id": "330583", "revid": "729019", "url": "https://it.wikipedia.org/wiki?curid=330583", "title": "Jonathan Thomas", "text": ""}
{"id": "330589", "revid": "118280932", "url": "https://it.wikipedia.org/wiki?curid=330589", "title": "Casalbaroncolo", "text": "Casalbaroncolo \u00e8 una frazione di 108 abitanti del comune di Parma, appartenente al quartiere San Lazzaro.\nLa localit\u00e0 \u00e8 situata 6,97\u00a0km a est del centro della citt\u00e0.\nGeografia fisica.\nLa frazione sorge in posizione pianeggiante tra le campagne coltivate ai margini orientali di Parma.\nStoria.\nIl territorio di Casalbaroncolo risultava abitato gi\u00e0 durante l'et\u00e0 del ferro, come testimoniato dal rinvenimento, nei pressi della ferrovia ad alta velocit\u00e0, di un piccolo sito etrusco.\nIn et\u00e0 romana la zona era suddivisa in centurie; lungo strada Casalbaroncolo sopravvivono i resti di un pozzo, utilizzato all'epoca probabilmente per scopi irrigui.\nNel Medioevo fu costruita nel piccolo borgo di \"Casali baronculo\" una cappella dedicata a san Pietro Apostolo, menzionata per la prima volta nel 1230.\nNel 1385 un podere posto a Casalbaroncolo fu conteso in una controversa lite legale tra Lodovico e Ugolino Sperati, che fu risolta dal giurista Bartolomeo da Saliceto; la sentenza fu per\u00f2 impugnata nel 1390 da Lodovico, che si rivolse direttamente al duca di Milano Gian Galeazzo Visconti.\nNel 1806, per effetto del decreto Nardon, Casalbaroncolo divenne frazione del nuovo comune di San Donato, che nel 1870 fu sciolto e aggregato a Marore nel nuovo comune di San Lazzaro Parmense, a sua volta cessato nel 1943.\nIl 15 luglio 1971 un violento terremoto colp\u00ec la zona, distruggendo la chiesa medievale.\nIl 2 marzo 2006 la storia del piccolo borgo fu segnata dall'omicidio di Tommaso Onofri: la vittima, un bimbo di 18 mesi, fu rapita da casa sua e, come si seppe soltanto dopo un mese di ricerche, uccisa venti minuti dopo il sequestro; il caso ebbe molta risonanza mediatica.\nMonumenti e luoghi d'interesse.\nChiesa di San Pietro Apostolo.\nMenzionata per la prima volta nel 1230 tra le cappelle dipendenti dalla pieve di Casaltone, la chiesa medievale fu distrutta dal terremoto del 1971 e completamente ricostruita in forme brutaliste tra il 1973 e il 1974 su progetto del geometra Corrado Truffelli."}
{"id": "330591", "revid": "339392", "url": "https://it.wikipedia.org/wiki?curid=330591", "title": "Consiglio dei Ministri dell'URSS", "text": ""}
{"id": "330593", "revid": "4", "url": "https://it.wikipedia.org/wiki?curid=330593", "title": "Sopraccigli Rossi", "text": ""}
{"id": "330594", "revid": "287204", "url": "https://it.wikipedia.org/wiki?curid=330594", "title": "Suddivisioni della Norvegia", "text": "Nel corso della storia le suddivisioni della Norvegia hanno subito numerose modifiche, tuttora sono in corso riforme che portano ad accorpamenti di entit\u00e0 amministrative. \nLe suddivisioni amministrative del paese sono due: \nIl numero dei comuni \u00e8 soggetto a variazioni nel tempo, nei primi anni sessanta erano 744 e sono stati via via accorpati, sono pianificati ulteriori accorpamenti.\nAnche il numero delle contee \u00e8 in discussione, vi \u00e8 un progetto di accorpamento che porterebbe il numero di contee a 5-9 entro il 2010.\nVi sono inoltre delle suddivisioni di natura geografica e informale:"}
{"id": "330595", "revid": "38120", "url": "https://it.wikipedia.org/wiki?curid=330595", "title": "Galeazzo (personaggio)", "text": ""}
{"id": "330600", "revid": "304077", "url": "https://it.wikipedia.org/wiki?curid=330600", "title": "V.90", "text": "In telecomunicazioni V.90 \u00e8 uno standard di comunicazione per modem sancito dall'ITU-T che fornisce un canale di trasmissione da utente a ISP a velocit\u00e0 di 33,6 kbps (upstream) e un canale di ricezione da ISP a utente a 56 kbps (downstream), quindi di tipo asimmetrico.\nDescrizione.\nI modem V.90 sono connessi ad un segnale digitale da un lato e prevedono una sola conversione da digitale ad analogico. \nQuesto standard fu sviluppato per conciliare due standard concorrenti: l'X2 ed il K56flex, il primo introdotto dalla U.S. Robotics ed il secondo portato avanti da Lucent e Rockwell International. La presenza di due standard concorrenti era fonte di problemi sia per l'utente finale che per il fornitore del servizio perch\u00e9 entrambi dovevano adottare apparecchiature compatibili."}
{"id": "330602", "revid": "125701255", "url": "https://it.wikipedia.org/wiki?curid=330602", "title": "Erich Mendelsohn", "text": "Biografia.\nGiovent\u00f9 e formazione.\nErich Mendelsohn nacque il 21 marzo 1887 nella citt\u00e0 prussiana di Allenstein, al n. 21 di Oberstrasse (\u00abil coincidere di tre eventi in questa giornata ebbe molto significato durante la sua vita: il 21 marzo \u00e8 il compleanno di Bach, l'inizio della primavera e il giorno di san Benedetto\u00bb ricordava, con affetto, la moglie Louise). La madre, Emma Esther (nata Jaruslawsky) era una cappellaia, e il padre David (di mestiere negoziante) erano di modeste condizioni: riuscirono, tuttavia, a garantire un regime di vita pi\u00f9 che decoroso al piccolo Erich, il quale si ritrov\u00f2 a frequentare il \"Gymnasium\" di Allenstein, ricevendovi una formazione di stampo umanista e conquistandosi la fama di studente brillante ma flemmatico, per poi intraprendere un tirocinio commerciale presso il padre.\nIl destino di Erich, tuttavia, non era quello di stare dietro il bancone di una bottega. Sin da fanciullo, infatti, egli coltivava il sogno dell'architettura, disciplina reputata professionalmente incerta dal padre ma che comunque suscitava nell'animo del giovane Mendelsohn vibranti emozioni (\u00abanche da bambino non faceva altro che costruire con la sabbia, con qualsiasi tipo di materiale che gli capitasse sotto mano\u00bb ricorda ancora la moglie Louise). Fu per questo motivo che, nel 1908, Mendelsohn si immatricol\u00f2 alla Technische Hochschule di Berlino, per poi continuare gli studi all'universit\u00e0 di Monaco di Baviera, dove si laure\u00f2 nel 1914 \"cum laude\". Nel frattempo, tra un lavoretto e l'altro - tale carriera universitaria, infatti, era particolarmente onerosa dal punto di vista economico, ed Erich dovette collaborare con i genitori per raccogliere il denaro necessario - Mendelsohn pot\u00e9 beneficiare del vibrante clima intellettuale e culturale della Monaco prebellica, nonch\u00e9 della conoscenza della futura moglie, Louise Maas, sposata nel 1915.\nUn evento segn\u00f2 irrimediabilmente, ma in maniera forse tutt'altro che negativa, la carriera di Mendelsohn: fu lo scoppio della prima guerra mondiale. Mendelsohn visse pienamente questo evento storico, tanto che tra il 1917 e il 1918 si ritrov\u00f2 a combattere sul fronte russo: la tragicit\u00e0 della guerra di trincea, tuttavia, non distrusse la sua mente creativa, bens\u00ec la inebri\u00f2, stimolando, in maniera febbrile, una \u00abstagione visionaria, magnetica, densa di terrori e speranze\u00bb durante la quale gli eventi [offrirono] incentivi pi\u00f9 pressanti e provocatori dei testi d'arte. (Zevi). A parlare \u00e8 lo stesso Mendelsohn:\nL'astro espressionista.\nPer comprendere anche la personalit\u00e1 dell'architetto occorre conoscerne i passi. La prima opera architettonica di Mendelsohn fu la cappella del cimitero ebraico di Allenstein datata nel 1911. Tra il 1914 e il 1917 disegn\u00f2 case uniche come la casa Becker a Chemnitz del 1915. Fu quindi proprio sotto il fuoco bellico, pi\u00f9 precisamente nel 1917, che Mendelsohn concep\u00ec quell'architettura destinata a renderlo universalmente conosciuto; sviluppava disegni, concepiva progetti che pot\u00e9 far conoscere restituendogli fama europea e che gli permisero l'incontro della vita nel 1919: si tratta dell'osservatorio di Potsdam, realizzato tra il 1919-1923, altrimenti noto come \u00abtorre Einstein\u00bb (\"Einsteinturm\"). L'osservatorio aveva lo scopo di studiare la diffrazione della luce nelle sue propriet\u00e0 ottiche fisiche, concetti che erano il fondamento della \"teoria della relativit\u00e0\" di Albert Einstein. Sotto alcuni aspetti ricorda opere di Antoni Gaud\u00ec a Barcellona come \"Casa Mil\u00e0\" (1905-10) che sembra riprendere il concetto del \"moto espressivo\" dall'interno verso l'esterno dell'edificio, la struttura della propagazione delle onde (concetto caro a Leonardo da Vinci). La bozza progettuale di tale struttura fu prontamente inviata a Erwin Finlay Freundlich, astrofisico conosciuto per tramite della moglie che desiderava un oggetto architettonico in grado di tradurre in chiave edilizia le teorie della relativit\u00e0 di Albert Einstein, assurto a fama mondiale in quegli anni con la vincita del premio Nobel.\nLa costruzione della torre, destinata a consegnare il nome di Mendelsohn nelle pagine dei libri di storia dell'architettura, si sarebbe conclusa nel 1924. Nel frattempo Mendelsohn, una volta terminata la guerra, si trasfer\u00ec a Berlino, dove per accrescere la propria notoriet\u00e0 organizz\u00f2 una mostra di suoi disegni presso la galleria di Paul Cassirer. Malgrado alcune perplessit\u00e0 i disegni di Mendelsohn suscitarono molto interesse: fra gli ammiratori pi\u00f9 ferventi va certamente menzionato Pinhas Rutenberg, ingegnere russo che - dopo essere giunto in possesso del catalogo della mostra - arriv\u00f2 a proporre a Mendelsohn un progetto per l'elettrificazione della Palestina e ad effettuare insieme a lui un viaggio in quelle terre. Di tale esperienza, tuttavia, se ne parler\u00e0 pi\u00f9 approfonditamente nel paragrafo \"I viaggi\".\nCome previsto dalla moglie Louise, per la quale i pensieri architettonici di Erich \u00absarebbero stati discussi, potevano essere respinti, forse acclamati\u00bb, la mostra conobbe un'accoglienza molto eterogenea. Le perplessit\u00e0 e le discussioni accese da proposte cos\u00ec audaci furono in effetti notevoli, ma tra le tante critiche si lev\u00f2 un ammiratore entusiasta, Gustav Herrmann, titolare di una fiorente fabbrica di cappelli: fu per lui che Mendelsohn progett\u00f2 nel 1921 il Cappellificio di Luckenwalde. Quest'edificio accrebbe la fama mondiale di Mendelsohn in maniera esplosiva e gli procur\u00f2 numerose commissioni, a partire da quella della sede del quotidiano \"Berliner Tageblatt\", risolta nella Rudolf-Mosse-Haus. Il proprietario di questo titolo giornalistico, il signor Lachmann-Mosse, apprezzando in maniera partecipe l'ingegno mendelsohniano, arriv\u00f2 a finanziare all'architetto persino un viaggio negli Stati Uniti d'America da effettuarsi nell'autunno del 1924.\nI viaggi.\nL'intermezzo statunitense.\nIl Nuovo Continente stimol\u00f2 in modo vitale la creativit\u00e0 di Mendelsohn, rimasto colpito soprattutto da New York, dagli edifici in scala monumentale (basti pensare ai grattacieli e da Taliesin, la leggendaria residenza estiva dell'architetto Frank Lloyd Wright. Dell'influenza esercitata da quest'ultimo su Mendelsohn se ne parler\u00e0 nel paragrafo \"Stile\": ma fu l'America in generale a lasciare un'impronta profonda nella fantasia di Mendelsohn, il quale riun\u00ec le sue varie impressioni in un libro, \"Amerika, das Bilderbuch eines Architekten\" [America. Quaderno di schizzi di un architetto], edito nel 1926. Di seguito si riportano alcune frasi significative tratte dall'ultimo capitolo:\nIl desiderio di spingersi sino alla costa pacifica era forte, ma Mendelsohn rimase talmente infervorato da New York e dagli edifici di Wright da decidere di rimanere nell'Est e organizzarvi cicli di conferenze, nonostante lo scarso livello del suo inglese.\nL'esperienza sovietica.\nMendelsohn non fece neanche in tempo a ritornare in Germania che subito fu chiamato in Russia da una delegazione in rappresentanza delle Fabbriche Tessili Sovietiche. Era necessario, infatti, progettare un tinturificio che riuscisse con opportuni sistemi di ventilazione ad ammortizzare l'effetto nefasto dei vapori provenienti dalle vasche di tintura, senza per questo generare flussi d'aria troppo intensi (molti operai, infatti, iniziarono ad essere afflitti da feroci attacchi di polmonite a causa dei ventilatori asmatici ingenuamente predisposti in prima istanza per tentare di ovviare a questa problematica).\nMendelsohn fu folgorato dall'idea di scoprire un mondo enigmatico e complesso come quello rappresentato all'epoca dall'Unione Sovietica: anche i rappresentanti delle Fabbriche Tessili, d'altronde, erano galvanizzati di interagire con i processi tecnologici e costruttivi dell'Europa occidentale. La soluzione proposta da Mendelsohn prevedeva una cappa di aspirazione con un sistema annesso di cupole che, collocandosi al di sopra delle vasche di tinture, era in grado di alimentare un effetto camino lungo l'intera lunghezza del complesso edilizio e di garantire un'aerazione uniforme e costante dei locali, aumentando i volumi dell'aria di rinnovo e l'estrazione dell'aria inquinata. Recatosi a San Pietroburgo nel tardo autunno 1925, Mendelsohn trascorse in Russia un periodo indimenticabile, come ci \u00e8 testimoniato dalla moglie Louise: \nPer Erich, pure qui impegnato in vari cicli di conferenze, la permanenza in Unione Sovietica fu senza dubbio formativa. L'incontro e lo scontro tra la civilt\u00e0 americana e quella russa, apparentemente cos\u00ec antitetiche, generava secondo il giudizio di Mendelsohn - il quale, si sottolinea, aveva visitato ambedue i paesi in rapidissima successione - punti di tangenza assolutamente stimolanti. Di seguito si riporta un estratto del libro \"Russland, Europa, Amerika, ein architektonischer Querschnitt\" da lui curato: \u00abLo spirito di sacrificio, l'emotivit\u00e0, la religiosit\u00e0 immediata della Russia, unite alla perspicacia, all'energia franca dell'America, e tutto ci\u00f2 portato all'alto livello dell'efficienza tecnica americana, si combinano in potenzialit\u00e0 magnifiche per il nuovo mondo; il cui problema, infatti, \u00e8 costituito dall'assommare il finito della tecnologia all'infinito della vita\u00bb.\nIn Palestina.\nNonostante il funesto insorgere di un cancro all'occhio sinistro, domato a fatica con una serie di interventi, l'attivit\u00e0 creativa di Mendelsohn non scem\u00f2 e, anzi, recep\u00ec importanti stimoli. Fu proprio dopo le operazioni oftalmiche, infatti, che Mendelsohn part\u00ec in compagnia di Rutenberg alla volta della Palestina, raggiunta nel 1923 con tappe a Trieste, Alessandria e Qunterra. Anche il Mediterraneo, ammirato solo in giovent\u00f9 in occasione di un viaggio in Italia, fu sorgente di impressioni indimenticabili per Mendelsohn, che scrisse:\nL'esilio e la fine.\nIl tragitto professionale ed esistenziale di Mendelsohn sub\u00ec una brusca battuta d'arresto nel 1933, anno in cui Hitler venne nominato Cancelliere dal presidente Hindenburg. Mendelsohn e la moglie avevano gi\u00e0 percepito la velenosit\u00e0 dell'antisemitismo hitleriano con la lettura del \"Mein Kampf\" e, con l'ascesa di quest'ultimo al potere, temettero seriamente che la situazione potesse farsi ancora pi\u00f9 esplosiva. Fu per questo motivo che i due coniugi fuggirono nei Paesi Bassi, con la consapevolezza di dover \u00abiniziare una nuova vita, affrontare una nuova avventura\u00bb, per citare le parole della moglie.\nSeppur costretto in questo esilio forzato Mendelsohn in Olanda non si abbandon\u00f2 all'inoperosit\u00e0 e subito si adoper\u00f2 per istituire un'Accademia Europea e forgiarla nel sogno glorioso di un'Europa unita, dove \u00abil Mediterraneo, ispiratore della civilt\u00e0 occidentale per migliaia di anni, sarebbe stato lo sfondo atto a ispirare gli studenti nella ricerca delle eterne leggi dell'arte e dell'adattamento di esse alle esigenze del nostro tempo\u00bb (a parlare \u00e8 sempre Louise). Quest'idea trov\u00f2 il sostegno dell'architetto olandese Theodore Wydeveld e del pittore francese Am\u00e9d\u00e9e Ozenfant, i quali subito accorsero per concretare effettivamente questo progetto, il quale - nonostante gli innegabili progressi - continuava a rimanere, tutto sommato, decisamente incerto. A causa di alcuni dissapori sorti con Wydeweld e Ozenfant, nonch\u00e9 per via della drammatica situazione tedesca (era ormai palese a tutti la sete hitleriana di potere e di conquista, quindi di guerra), Mendelsohn perse rapidamente entusiasmo per il progetto dell'\u00abAccademia Europa del Mediterraneo\u00bb e pertanto accett\u00f2 nel giugno 1933 di stabilirsi in Inghilterra, avviandovi una discreta attivit\u00e0 progettuale (padiglione De La Warr di Bexhill-on-Sea e laboratorio di ricerche per la Imperial Chemical Industry).\nLontano dalla Germania, Mendelsohn ebbe anche l'opportunit\u00e0 di effettuare un secondo viaggio in Palestina in compagnia del professor Chaim Weizmann, capo dell'Organizzazione Mondiale Sionista, conosciuto grazie alla risonanza acquisita in Inghilterra dal padiglione marino di Bexhill. \u00abNulla era mutato: lo stesso chiasso, lo stesso sudiciume, la stessa vita araba piena di colore\u00bb: cos\u00ec la moglie riassume il secondo viaggio in terra giudea. Oltre ad ammirare le severe catene montuose palestinesi, i campi prosperi di aranceti e la variopinta multietnicit\u00e0 del porto di Giaffa in occasione di questo viaggio Mendelsohn progett\u00f2 anche la casa dei Weizmann, la sede della Banca di Palestina, l'ospedale di \u1e24aif\u0101 e il centro medico sul Monte Scopus a Gerusalemme: a questo lavoro affianc\u00f2 pure un viaggio in Siria, dove ammir\u00f2 le belle case arabe a patio locali, accuratamente progettate per fronteggiare le torride condizioni climatiche locali. Mendelsohn sarebbe tornato a Londra solo all'inizio del 1935.\nLa carriera professionale di Mendelsohn si concluse negli Stati Uniti, paese dove ritorn\u00f2 nel 1941. La sua notoriet\u00e0 era ormai sfolgorante, come testimoniato dal festino di benvenuto indetto dalla rivista \"Forum\" presso il Rockefeller Center e dalla mostra che gli venne dedicata dal Museum of Modern Art. Intanto si rec\u00f2 anche a San Diego, Los Angeles, New Orleans e San Francisco, dove continu\u00f2 ad essere inondato di inviti e \"cocktail party\":\nLe terribili condizioni climatiche dell'Ovest americano, caratterizzato da forti escursioni termiche, ebbero tuttavia conseguenze funeste sulla salute di Mendelsohn, che inizi\u00f2 ad accusare dolori fortissimi. In questi anni conclusivi progett\u00f2 case sulle colline della Bay Region, una sinagoga a St. Louis particolarmente influente sulla scena dell'architettura americana, tenne conferenze alla Harvard, Cornell, Ann Arbor, Oklahoma, Columbia e altri atenei altrettanto prestigiosi: furono insomma anni di vita attiva, ma sofferta, dato il tracollo fisico sempre pi\u00f9 prossimo, sopraggiunto infine il 15 settembre del 1953, data della sua morte.\nStile.\nErich Mendelsohn \u00e8 stato uno dei maestri del Modernismo, nonch\u00e9 uno degli interpreti pi\u00f9 sensibili dell'architettura espressionista. Mendelsohn, infatti, pur essendo stato uno degli architetti pi\u00f9 influenti del XIX secolo sfugge a quella semplicistica categorizzazione in quei canoni storiografici - ovverosia funzionalismo, razionalismo, e International Style - con i quali si avalla generalmente il dibattito architettonico novecentesco, risultando cos\u00ec ben distante dall'immagine canonica della modernit\u00e0, di solito associata alla triade Gropius-Mies-Le Corbusier.\nIl presupposto, tuttavia, risulta essere il medesimo: cos\u00ec come la summenzionata triade, infatti, \u00abispirandosi a una tradizione che sar\u00e0 del funzionalismo, e cio\u00e8 la denuncia all'esterno dei contenuti e delle funzioni dell'involucro edilizio, Mendelsohn conforma i suoi progetti su un archetipico stile \"macchinistico\"\u00bb, in modo tale da realizzare \u00abforme di meccanismi pregni di superiore razionalit\u00e0 e non mortificati da scelte di inutili simmetrie e decorativismi pseudoartistici\u00bb (Raffaele Raja). Mendelsohn, tuttavia, non si limita a rifugiarsi acriticamente nel dogma razionalista, bens\u00ec lo interpreta secondo le proprie esigenze espressive. Insofferente a l\"'\u00e9sprit de g\u00e9ometrie\" della cultura razionalista, infatti, Mendelsohn denuncia la propria sensibilit\u00e0 espressionista con l'adozione di linee fluide e dinamiche, in grado di esaltare i valori di sintesi plastica dell'architettura considerata, la quale viene plasmata secondo forme irregolari, irrequiete ed asimmetriche talmente vigorose da sembrare quasi abnormi, violente, drammatiche, se non brutali. Si osservi che molti, pur condividendo la sensibilit\u00e0 di Mendelsohn, la attuarono solo in irrealizzabili progetti utopistici, realizzati in periodi di crisi, per poi riapprodare a canoni meno espressionisti pi\u00f9 in l\u00e0 nelle loro rispettive carriere: Mendelsohn, al contrario, non ha mai rinnegato le preferenze espressioniste della giovent\u00f9 e, anzi, nella sua maturit\u00e0 architettonica le ha tonificate, dando loro forma architettonica con coerenza e continuit\u00e0 (Leonardo Benevolo, in tal senso, osserva che \u00abla carriera di Mendelsohn \u00e8 sicura, rettilinea, apparentemente senza esitazioni\u00bb). Questa soggettivizzazione cos\u00ec marcata, apparentemente irrealizzabile in termini architettonici, \u00e8 resa possibile dall'onnipotenza dei sistemi e dei materiali costruttivi, i quali nel Novecento risultavano sempre pi\u00f9 perfezionati: il cemento armato, materiale costruttivo che agli inizi del Novecento present\u00f2 uno sviluppo grandioso, erogava infatti delle prestazioni idonee per la realizzazione di corpi edilizi non rigidamente scatolari, bens\u00ec elastici, duttili, malleabili, quasi fluidificati (basti pensare all'osservatorio di Potsdam):\nQuesto tuffo nell'espressionismo \u00e8 inoltre cos\u00ec spericolato che \u00e8 difficile rintracciare effettivi precedenti o ingredienti stilistici. Mendelsohn, infatti, non si \u00e8 definito e maturato in un'esperienza architettonica precisa: tra le varie fonti individuate dai critici vi sono l'architettura ottocentesca, da Paxton ad Eiffel, le opere in cemento armato di Max Berg, le proposte di Antonio Sant'Elia e di Tony Garnier, le esperienze figurative di Kandinskij, Franz Marc e Paul Klee e quelle \"art nouveau\" di Otto Wagner, van de Velde e Charles Rennie Mackintosh. Come osservato dallo Zevi, tuttavia, \u00able citazioni sono cos\u00ec numerose e disparate da annullarsi vicendevolmente\u00bb: Mendelsohn, rifiutando di copiare servilmente, o di istituzionalizzare, un approccio architettonico, si pone in effetti come il \u00absolo nato rivoluzionario della sua generazione\u00bb, per usare le parole del \"dean\" dell'Ann Arbor University. Anche se per i motivi summenzionati \u00e8 incompatibile allo \"status\" di maestro, comunque, se c'\u00e8 una personalit\u00e0 architettonica che Mendelsohn ammirava esplicitamente, questa \u00e8 quella di Frank Lloyd Wright. Verso Wright, incontrato nel Wisconsin nel 1924, Mendelsohn nutriva una devota venerazione, come si legge nel seguente brano, di suo pugno:\nL\"'uomo\" Mendelsohn.\nLa moglie Louise nelle sue memorie ricostruisce un ritratto caratteriale di Erich Mendelsohn assai dettagliato. Ne emerge un uomo dalla personalit\u00e0 vulcanica e franca, consapevole del valore delle proprie origini ebree nonostante l'antisemitismo dilagante in Europa, ma anche umile, come si pu\u00f2 leggere di seguito:\nDi particolare interesse \u00e8 anche la \"Weltanschauung\" mendelsohniana in merito alla tanto sospirata formula per raggiungere il successo da architetti, fornita ai laureandi alla Scuola di Architettura dell'Universit\u00e0 della California del Sud, cui lo stesso Mendelsohn confid\u00f2:"}
{"id": "330603", "revid": "729019", "url": "https://it.wikipedia.org/wiki?curid=330603", "title": "Antonio Pavanello", "text": "Biografia.\nOriginario del Bellunese, Pavanello si form\u00f2 rugbisticamente nel , club con il quale esord\u00ec in massima serie a 19 anni il 20 gennaio 2002 (vittoria 18-17 sul ; dopo cinque campionati con la squadra rossoblu pass\u00f2 al , con cui vinse tre titoli di campione d'Italia.\nGi\u00e0 rappresentante l'Italia a livello Under-18 e Nazionale A, disput\u00f2 il suo primo \"test match\" a Salta, in Argentina, nel giugno 2005, in occasione di un incontro dell' con i \"Pumas\"; in 9 anni di nazionale totalizz\u00f2 23 presenze.\nA gennaio 2010 il C.T. Nick Mallett inser\u00ec Pavanello nella rosa dei giocatori da utilizzare per il Sei Nazioni.\nDall'ottobre 2008 Antonio Pavanello \u00e8 dottore in architettura, essendosi laureato a Venezia con una tesi sul recupero edilizio.\nAlla fine della stagione 2014-15 annunci\u00f2 il ritiro dall'attivit\u00e0 agonistica con passaggio a quella dirigenziale; dalla stagione successiva al ritiro \u00e8, infatti, direttore sportivo del club, posizione nella quale fu riconfermato nel 2018."}
{"id": "330606", "revid": "1318658", "url": "https://it.wikipedia.org/wiki?curid=330606", "title": "Arona (disambigua)", "text": ""}
{"id": "330607", "revid": "400694", "url": "https://it.wikipedia.org/wiki?curid=330607", "title": "Gianluigi Bonelli", "text": "\u00c8 stato, insieme ad Aurelio Galleppini, il creatore del personaggio dei fumetti Tex, nonch\u00e9 fondatore della pi\u00f9 importante casa editoriale italiana del settore, la Sergio Bonelli Editore.\nBiografia.\nNasce a Milano nel 1908, figlio di Nestore, veterano della Grande guerra, e di Maria Emilia Collaga, una casalinga. Inizia la sua carriera alla fine degli anni venti pubblicando alcune poesie sul \"Corriere dei Piccoli\". Negli anni trenta scrive alcuni racconti per il \"Giornale illustrato dei viaggi e delle avventure di terra e di mare\" dell'editore Sonzogno e, nel 1936, pubblica a puntate su \"L'Audace\", il primo dei suoi tre romanzi d'avventura: \"L\u2019ultimo corsaro,\" ripubblicato nel 1940 col titolo \"Le Tigri dell'Atlantico\" dalle Edizioni SADEL; sempre con questo editore nel 1937 pubblica \"I Fratelli del Silenzio,\" con il medesimo protagonista del primo romanzo, l'investigatore italo-statunitense John Mauri, mentre nel 1940 per le Edizioni AVE di Roma pubblica \"Il Crociato Nero,\" da cui trarr\u00e0 anche una versione a fumetti sulle pagine del Vittorioso, disegnata da Kurt Caesar.\nNello stesso periodo entra nel mondo dei fumetti dirigendo alcune testate come \"Jumbo, Rin Tin Tin e L'Audace\" della Societ\u00e0 Anonima Editrice Vecchi (S.A.E.V.) di Lotario Vecchi e scrivendo le sue prime sceneggiature per disegnatori come Rino Albertarelli e Walter Molino \"e\" successivamente collabora anche con \"L'Avventuroso\" della Nerbini, contribuendone al forte incremento delle vendite. Nel 1940 decide di mettersi in proprio acquisendo i diritti della testata l\"Audace\" e fondando la Redazione Audace, piccola casa editrice che, attraverso vari cambi di nome, e passando prima nelle mani della moglie Tea Bertasi, poi in quelle del figlio Sergio si trasformer\u00e0 nella Sergio Bonelli Editore. Modifica l'impostazione del settimanale rendendolo un albo con un\u2019unica storia per lo pi\u00f9 dedicata al personaggio che crea nel 1941, Furio Almirante, disegnato da Carlo Cossio, e che otterr\u00e0 un buon riscontro dal pubblico tanto da essere pubblicato fino agli anni sessanta. \nDurante il periodo della Seconda guerra mondiale si vede costretto a riparare in Svizzera, mentre la moglie Tea Bertasi assieme al figlio Sergio lascia Milano sfollando in Liguria. Al suo ritorno si trasferisce a Genova dove fu per un breve periodo coeditore, con Giovanni De Leo e Francesco Bolzoni, con i quali fonda le Edizioni Junior con le quali pubblica il settimanale \"Cow-Boy\". Al termine del conflitto Bonelli si separa dalla moglie e, per garantirle un sostentamento, le cede la sua Edizioni Audace, rimanendo come collaboratore freelance. Comincia presto per\u00f2 a collaborare con la casa editrice della sua ormai ex moglie per cui crea molti nuovi personaggi come \"Ipnos\" del 1946, alla cui realizzazione contribuirono numerosi disegnatori come Gino Cossio, Paolo Piffarerio, Guido Da Passano, Armando Bonato e Mario Uggeri, Il Giustiziere del West (disegnato da Giorgio Scudellari) e la \"Pattuglia dei Senza Paura\" (per i disegni di Guido Zamperoni e Franco Donatelli) entrambi pubblicati nel 1948. In quello stesso anno in collaborazione col disegnatore Aurelio Galleppini (in arte \"Galep\"), crea altri due nuovi personaggi: Occhio Cupo, pubblicato in un innovativo formato ad albo, e Tex Willer. A fronte delle aspettative riposte sul primo da entrambi gli autori, il successo arriver\u00e0 grazie al secondo. Agli inizi la pubblicazione ottiene delle buone tirature, sebbene inferiori ad altre presenti nelle edicole. In seguito, soprattutto dopo l'adozione del formato cd. Gigante, sul finire degli anni cinquanta, il fumetto supera nelle vendite i diretti concorrenti, diventando un'icona del settore. Il personaggio, inizialmente uno dei tanti giustizieri solitari, conquista ben presto un posto di primo piano nella storia del fumetto e, dopo oltre settant'anni viene ancora pubblicato oltre a essere oggetto di iniziative volte a celebrarlo come mostre, incontri, volumi di critica e testi di saggistica. La serie \u00e8 diventata negli anni uno dei fumetti pi\u00f9 venduti in Italia arrivando a vendere anche 700.000 copie al mese, mentre, pi\u00f9 recentemente, nel 2010 la tiratura ha superato le 200.000 copie. La serie \u00e8 stata tradotta in molti paesi europei ed extra-europei e nel 1985 ne venne realizzata una trasposizione cinematografica.\nNonostante la sua intensa attivit\u00e0 di sceneggiatore, assorbita in gran parte dalle storie di Tex, Gianluigi Bonelli in seguito d\u00e0 vita a molti altri personaggi, tra cui, per citarne alcuni, \"Plutos\" del 1949 disegnato da Leone Cimpellin, \"Rio Kid\" realizzato graficamente da Roy D'Amy, \"Yuma Kid\" del 1954 disegnato da Mario Uggeri, \"Big Davy\" di due anni dopo illustrato da Renzo Calegari e Carlo Porciani, e \"Hondo\" del 1957 disegnato da Franco Bignotti e \"Giubba Rossa\", ancora per i disegni di Calegari, del 1959. Non cesser\u00e0 neppure la sua attivit\u00e0 di romanziere e, nel 1956, scriver\u00e0 il romanzo \"Il massacro di Goldena\" con protagonista proprio Tex Willer, che alcuni anni dopo verr\u00e0 utilizzato come sceneggiatura per l'episodio della serie regolare \"Territorio apache\", illustrato da Giovanni Ticci.\nHa scritto anche delle storie per alcuni personaggi non di sua creazione, ma ideati da Guido Nolitta, \"nom de plume\" del figlio Sergio, ovvero \"Un Ragazzo nel Far West\", Zagor e l'ultimo episodio della miniserie \"Il Giudice Bean\".\nGianluigi Bonelli si ritira ufficialmente dall'attivit\u00e0 di sceneggiatore nel 1991, anno in cui viene pubblicata la sua ultima storia di Tex \"Il medaglione spagnolo\" (disegnata da Guglielmo Letteri). Gi\u00e0 da alcuni anni per\u00f2 aveva passato il testimone della serie a Claudio Nizzi occupandosi prevalentemente della supervisione delle storie, attivit\u00e0 alla quale si dedicher\u00e0 fino alla sua morte, avvenuta nel 2001.\nBonelli parler\u00e0 sempre di s\u00e9 stesso come di un \"romanziere prestato al fumetto e mai pi\u00f9 restituito\". Il suo modo di narrare risente della lezione del grande romanzo avventuroso d'appendice e in particolare di autori quali Alexandre Dumas, Jack London, Donn Byrne, Victor Hugo ed Emilio Salgari, da lui stesso indicati come le sue principali fonti d'ispirazione.\nIn base alle sue volont\u00e0, Gianluigi Bonelli \u00e8 stato sepolto al Cimitero di Monaco. Il giorno dei suoi funerali il consiglio comunale di Milano gli ha tributato un minuto di silenzio, e in tale occasione il presidente Giovanni Marra ha cos\u00ec ricordato l'autore:\u00ab\"Come i grandi romanzieri dell'Ottocento e del Novecento, Bonelli non aveva bisogno di calpestare le praterie per descriverle. Per lui l'avventura era in ogni luogo, in ogni citt\u00e0. \u00c8 stato un romanziere prestato al fumetto. Disse una volta: \"Tex sono io. Nel mio Tex c'\u00e8 il mio senso di reazione a ogni ingiustizia\". A noi piace ricordarlo cos\u00ec\"\u00bb.\nTex.\nIl nome dell'autore \u00e8 legato indissolubilmente a Tex Willer, famoso personaggio dei fumetti alle cui sceneggiature si \u00e8 dedicato per un quarantennio prima di passare il testimone ad altri autori come il figlio Sergio, alias Guido Nolitta, Claudio Nizzi e Mauro Boselli. La serie che pubblica le storie del personaggio \u00e8 diventata negli anni uno dei fumetti pi\u00f9 venduti in Italia arrivando a vendere anche 700.000 copie al mese, mentre, pi\u00f9 recentemente, nel 2010 la tiratura \u00e8 sopra le 200.000 copie mensili oltre a essere tradotta e venduta in molti paesi europei ed extra-europei. Nel 1985 ne \u00e8 stata realizzata una trasposizione cinematografica.\nIl Tex creato dal Bonelli \u00e8 l'eroe classico che difende i deboli qualunque sia il loro colore della pelle, senza dubbi esistenziali di sorta e disposto, se necessario, a violare la legge pur di far trionfare la giustizia. Sono caratteristiche che verranno in parte modificate dagli altri autori.\nPer la sua creatura Bonelli ha avuto come modello di riferimento il cinema western statunitense del periodo classico e, in particolar modo i film di John Ford. \nA Bonelli va inoltre riconosciuto il merito di essere stato tra i primissimi autori a non aver dato una rappresentazione pregiudiziale e stereotipata sui nativi, anticipando cos\u00ec di circa un ventennio il western revisionista del cinema statunitense."}
{"id": "330608", "revid": "125834289", "url": "https://it.wikipedia.org/wiki?curid=330608", "title": "Storia della Corsica", "text": "La storia della Corsica, in cui l'insediamento umano \u00e8 testimoniato almeno dal X millennio a.C., si collega per alcuni tratti a quella della Sardegna, con la quale ebbe in pi\u00f9 epoche punti di contatto, e dopo aver subito numerose dominazioni (come quella genovese) fa parte, dal XVIII secolo in avanti, a quella della Francia continentale.\nGeografia.\nNella storia della Corsica geografia e orografia hanno avuto conseguenze pi\u00f9 spiccate che altrove. La grande isola mediterranea \u00e8 una sorta di \"montagna in mezzo al mare\", attraversata com'\u00e8, da nord-ovest a sud-est, da un notevole sistema di catene montuose le cui cime superano spesso i 2500 metri. Tali cime culminano nei 2706 metri del Monte Cinto, la cui vetta - spesso innevata anche d'estate - dista solo 28 km dal mare, a ponente, illustrando cos\u00ec assai bene lo sviluppo \"verticale\" pi\u00f9 che \"orizzontale\" di questa terra.\nQuesto sistema montuoso ha da sempre diviso la Corsica in due parti: quella nord-orientale (oggi \"Haute-Corse\"), detta storicamente \"Banda di dentro\", \"Di qua dai monti\" o \"Cismonte\" (avendo come riferimento l'Italia), e quella sud-occidentale (oggi \"Corse-du-Sud\"), detta \"Banda di fuori\", \"Di l\u00e0 dai monti\" o \"Pumonte\". I passi che attraversano le montagne - molti dei quali sono situati oltre i 1000 metri - erano bloccati anche per settimane dalle nevicate, venendo cos\u00ec a costituire, assieme ai monti, pi\u00f9 una barriera che un vero collegamento tra le due sub-regioni. Ancora, le ripide vallate, spesso prive di collegamenti tra loro anche nell'ambito della stessa \"Banda\", tracciano una ragnatela a compartimenti stagni nell'entroterra c\u00f2rso. Se da un lato queste caratteristiche del terreno hanno reso lungo e difficile il compito agli invasori, rendendone lenta la penetrazione e abituando i c\u00f2rsi a fare di guerra e guerriglia il proprio pane quotidiano per secoli, dall'altro hanno contribuito decisivamente a tenere sempre relativamente bassa la densit\u00e0 della popolazione e a separare i c\u00f2rsi tra loro.\nLungo il versante rivolto all'Italia \u00e8 presente una lunga cimosa litoranea, potenzialmente fertile ma facilmente soggetta all'impaludamento e, in passato, alla malaria che per lunghi secoli ha reso pressoch\u00e9 impossibile l'insediamento umano in tutta la piana d'Aleria. Il Capo Corso e l'area di Bastia hanno inoltre sub\u00ecto una maggiore influenza dalla Penisola, sia sul piano politico-sociale, sia su quello linguistico, mentre la parte sud-occidentale ha mantenuto un'originalit\u00e0 pi\u00f9 spiccata (ma goduto di un minore progresso politico, almeno sino all'attuale periodo francese, nonostante la maggiore disponibilit\u00e0 di buoni approdi); a ogni modo il radicamento della popolazione nelle vallate montane - tutte le maggiori citt\u00e0 sul mare sono state fondate o sviluppate dagli invasori - ha generato e diffuso ovunque una tendenza al particolarismo, a volte spinta sino a sfociare in una sorta di anarchismo la cui conseguenza forse pi\u00f9 drammatica fu il diffondersi e l'affermarsi, per secoli, della piaga della \"vendetta\" (simile alla \"disamistade\" diffusa nella vicina Sardegna e alla \"faida\" nell'Italia meridionale e in Sicilia) quale sistema sommario di giustizia, e del diffuso fenomeno del banditismo.\nLa grande divisione orografica longitudinale e quelle (minori, ma a volte non meno importanti) trasversali, pi\u00f9 marcate nella zona sud-occidentale, hanno dunque finito per creare nell'isola confini ideali, sociali, linguistici e politici. Tali confini, filtrati dalla storia, si sono tradotti nelle suddivisioni amministrative che, con poche variazioni, sono rimaste immutate sino ai giorni nostri. I due dipartimenti (D\u00e9partements 2A/2B), reintrodotti dalla Francia nel 1975 (dopo un'analoga parentesi tra 1793 e 1811), ricalcano i confini storici di Pumonte e Cismonte, mentre gli attuali Cantoni (Cantons) corrispondono in buona parte all'antico sistema delle Pievi (suddivisione amministrativa del territorio delle parrocchie), sviluppato durante i secoli del dominio genovese (1284-1768).\nSituata in posizione strategica nel Mar Mediterraneo occidentale, la Corsica suscit\u00f2 l'interesse dei popoli e degli Stati che, via via, si sono affacciati su quel mare come commercianti o come conquistatori.\nLiguri, Fenici, Greci, Etruschi, Romani, Vandali, Bizantini, Pisani, Aragonesi, Genovesi e, per ultimo, i Francesi (che, con il Trattato di Versailles del 1768 di fatto costrinsero la Repubblica di Genova a cedere l'isola, e subito dopo l'annessero), si sono fatti signori di Corsica durante il trascorrere di oltre due millenni.\nAntichit\u00e0.\nI primi abitanti.\nDurante le glaciazioni, il livello medio del mare Mediterraneo si abbass\u00f2 e si crearono diversi ponti naturali che consentirono il passaggio della fauna dal continente italiano all'arcipelago sardo-corso, passando per le isole di quello toscano e attraversando al pi\u00f9 uno stretto tratto di mare. Attorno a 12-14\u00a0000 anni fa, il clima inizi\u00f2 l'evoluzione che lo ha portato verso la sua forma attuale, e la Corsica, distaccatasi dalla Tirrenide, assunse l'odierna configurazione insulare. Nel XIX secolo fu sviluppata l'ipotesi che anche l'uomo potesse aver popolato queste lande raggiungendole a piedi quando ancora non era completamente un'isola; questa tesi del \"docteur Mattei\" fu ripresa dal conte Colonna de Cesari Rocca, che not\u00f2 come, al tempo in cui scriveva, gli antropologi si stessero interessando di curiose somiglianze comportamentali fra i caratteri di alcune tipologie di corsi e di albanesi (anch'essi di origine pelagica) che con molta analogia - riferisce lo studioso - avevano spirito di clan e l'abitudine di assoggettare per poi dominare le popolazioni presso le quali si erano introdotti.\nRisalgono a circa il 9000 a.C. (Romanelliano) i primi giacimenti di pietre scheggiate e gli abbozzi scultorei finora ritrovati in Corsica, nella regione di Porto-Vecchio.\nUno scheletro femminile (la \"dame de Bonifacio\") datato al VII millennio a.C. \u00e8 stato trovato presso la citt\u00e0 omonima.\nIl Neolitico antico \u00e8 rappresentato in Corsica da reperti di ceramiche cardiali e da ossidiana importata. I maggiori influssi sembrano provenire sia dalla Toscana sia dalla Sardegna. Nelle fasi successive si svilupp\u00f2 in Corsica una civilt\u00e0 megalitica di rilievo, che lascia sull'isola dolmen (\"stazz\u00f2ne\", trovati presso Cauria e Pagliagio), menhir (\"stantare\") e le originali \"statue-menhir\", concentrate soprattutto a Sud, nel sito di Filitosa e in quello di Funtanaccia, nei pressi di Sartene, ma presenti anche al Nord, presso San Fiorenzo. Il sito di Filitosa - riconosciuto patrimonio mondiale dall'UNESCO - si trova nei pressi di Sollacaro, verso lo sbocco sul mare della valle del Taravo).\nSecondo l'archeologo Giovanni Lilliu, nella seconda met\u00e0 del IV millennio a.C., la Corsica fu investita da una corrente culturale chiamata Cultura di Arzachena, nota anche come \"aspetto culturale corso-gallurese\", secondario al complesso culturale conosciuto come Cultura di Ozieri ed esteso su tutta la Sardegna. La \"facies\" corso-gallurese interessava prevalentemente l'intera Gallura con espansione oltre le Bocche di Bonifacio, nella Corsica del Sud. Sempre secondo G. Lilliu, tale \"facies\" evidenziava una societ\u00e0 a sfondo aristocratico e individualistico, e si distingueva chiaramente da quella predominante di Ozieri, tendenzialmente democratica e con chiari influssi dal Mediterraneo orientale. La \"facies\" pastorale aristocratica di Arzachena e la cultura agricola democratica di Ozieri, costituiranno la pi\u00f9 importante componente sociologica delle popolazioni sarde prenuragiche\nL'eneolitico corso \u00e8 caratterizzato dal \"terriniano\", che prende il nome dal sito di Terrina, sulla costa centro-orientale, dove ebbero una preoce diffusione le tecniche legate alla metallurgia del rame. Nella prima et\u00e0 del bronzo si registrano sull'isola, cos\u00ec come in Sardegna, influssi settentrionali provenienti dall'area \"poladiana\".\nIn questa fase si sviluppa, nel Sud, la civilt\u00e0 torreana. Di questa cultura restano oggi numerose torri megalitiche con struttura simile a quella dei nuraghi sardi. Per la natura dei reperti, la loro epoca e la loro localizzazione, gli studiosi hanno accertato che tale civilt\u00e0 fosse un'estensione di quella coeva sviluppatasi in Sardegna. \nSecondo una teoria invasionistica, sviluppata principalmente dal Grosjean negli anni settanta, i \"Torreani\" (che l'autore fa coincidere con l'antico \"popolo del mare\" degli Shardana) ebbero la meglio sui megalitici e li scacciarono verso il centro e il nord dell'isola. Lo stesso sito di Filitosa recherebbe le tracce della distruzione cruenta dell'insediamento precedente e la sovrapposizione a esso di uno torreano. Oggi questo modello non \u00e8 pi\u00f9 accettato dalla maggior parte degli studiosi che vedono nei Torreani l'evoluzione delle locali comunit\u00e0 neoeneolitiche. In questo periodo prese forma il popolo che i Greci chiameranno \"\u039a\u1f41\u03c1\u03c5\u03b9\u03bf\u03b9\", C\u00f2rsi, attestati anche nella Gallura e forse di ascendenza ligure, come sembrerebbero suggerire toponimi come Asco e Venzolasca, con il tipico suffisso in \"-asco\".\nEt\u00e0 del ferro e storia antica.\nIniziata sull'isola attorno all'VIII secolo a.C., l'Et\u00e0 del ferro termina con l'ingresso della Corsica nella Storia quando viene fondata da coloni Greci Ioni, i Focei di Marsiglia, la colonia di Alalia, nel 565 o nel 562 a.C., presso il sito dell'attuale citt\u00e0 di Aleria. I Greci chiamarono l'isola dapprima \"Kalliste\" e in seguito \"Cyrnos\", \"Cernealis\", \"Corsis\" e \"Cirn\u00e9\". Dei Focei parl\u00f2 Erodoto, lasciando cos\u00ec la prima traccia documentale dell'isola, e ne narr\u00f2 che dopo la fondazione di Alalia altri Focei raggiunsero l'isola per sottrarsi al rischio di cadere in schiavit\u00f9 dei Persiani.\nAnche i Greci resistettero poco: nel 535 a.C., a seguito della battaglia del mare sardo, furono a loro volta scacciati da una coalizione Etrusco-Cartaginese formata su un patto appositamente stipulato e che, dopo il conflitto, prevedeva in caso di vittoria la spartizione delle due isole su cui era stata conquistata l'influenza: la Sardegna ai Cartaginesi, la Corsica agli Etruschi. In realt\u00e0 secondo Erodoto i Focei avevano vinto, ma si sarebbe trattato di una \"vittoria cadmea\", dato che delle 60 navi impiegate (la met\u00e0 del complessivo armo delle flotte avversarie) 40 furono affondate e le restanti rese inservibili. I Focei lasciarono allora la Corsica e Cartaginesi ed Etruschi poterono cos\u00ec dar corpo ugualmente al patto di spartizione. Gli Etruschi ripresero pertanto quel controllo sulle sponde orientali dell'isola che gi\u00e0 in precedenza avevano consolidato con l'attivit\u00e0 delle marine da guerra di Pisa, Volterra, Populonia, Tarquinia e Cere. Alla loro presenza \u00e8 attribuito il toponimo di Tarco nella costa sud orientale, che richiama la citt\u00e0 di Tarquinia.\nSeguirono le incursioni dei Sicelioti di Siracusa che, nel V secolo a.C., fondarono un leggendario \"Portus Syracusanus\" e, di nuovo, quelle dei Cartaginesi (IV secolo a.C.). I siracusani mossero una prima volta verso l'isola al comando di Apello nel 453 a.C., ma fu nel 384 a.C., con Dionisio I, che sferrarono l'attacco pi\u00f9 importante poich\u00e9 rivolto non solo alla Corsica ma anche all'isola d'Elba e alle coste toscane. Il \"Portus Syracusanus\" \u00e8 stato classicamente individuato nel sito dell'attuale Porto Vecchio, tuttavia vi sono diversi studiosi di epoche diverse che confutano questa tesi, sostenendo che possa essere stato nel golfo di Santa Amanza, oppure a Bonifacio.\nSette secoli di Corsica romana.\nIl dato sul primo serio interessamento di Roma all'isola lo si ricava da un testo di argomento insospettabile: \u00e8 infatti in Teofrasto, il botanico greco, che si legge di una spedizione romana in Corsica finalizzata alla fondazione di una citt\u00e0. Le 25 navi della spedizione incorsero per\u00f2 in un inatteso inconveniente, rovinandosi le vele con la selvaggia e gigantesca vegetazione, i cui rami crescevano e si sporgevano dai golfi e dalle insenature dell'isola sino a lacerarle irrimediabilmente; e, per completare il disastro, la zattera che caricava 50 vele di ricambio affond\u00f2 con tutto il carico. La spedizione sarebbe avvenuta intorno al IV secolo a.C., a questo periodo infatti diversi studiosi, fra i quali il Pais, riferiscono il brano del botanico.\nFallita la spedizione, non era cessata l'attenzione dell'Urbe per il mare e per questo interesse giunse anche, all'incirca nel 348 a.C., a stipulare due trattati con Cartagine, entrambi riguardanti Sardegna e Corsica; ma se rispetto alla prima isola i passaggi dei trattati sono ben chiari, i patti sulla seconda sono tutt'altro che nitidi, al punto che Servio osserva che \"in foederibus cautum est ut Corsica esset medio inter Romanos et Carthaginienses\". Anche Polibio, narrando dei trattati, non menziona la Corsica e da questo silenzio, insieme al fatto che l'isola non figurava nemmeno nelle descrizioni dei territori a controllo cartaginese, il Pais e altri dedussero che la facolt\u00e0 di controllarla che tempo prima Cartagine aveva pattuito con gli Etruschi, si fosse da questi trasmessa a Roma. Tuttavia lo stesso Pais ricorda, per converso, che Cartagine non aveva mai rinunziato a mire sull'intero Mediterraneo, e che riponeva nella Corsica un interesse specifico, giacch\u00e9 a partire dal 480 a.C. ne assoldava periodicamente fidati mercenari; questa circostanza, unita a una facile riflessione sull'importanza strategica di un'isola a vista, anzi dirimpettaia delle rive liguri, toscane e laziali, punto quindi di osservazione e di attacco, parrebbe smentire l'ipotesi di un disinteressamento di Cartagine come causa del silenzio dei trattati.\nI trattati imperituri non durano mai quanto promettono e Roma era infatti impegnata nella prima guerra punica, gi\u00e0 dal 264 a.C., quando il console romano Lucio Cornelio Scipione nel 259 sbarc\u00f2 presso lo Stagno di Diana, a circa 3\u00a0km da Aleria, e assedi\u00f2 la citt\u00e0; sebbene l'invasore contasse sull'effetto sorpresa, Aleria resistette a lungo e dopo la capitolazione Scipione la saccheggi\u00f2 con accanimento, ci\u00f2 che secondo Floro avrebbe diffuso lo sgomento nelle popolazioni corse. Prima di potersi dedicare a terminare l'occupazione della Corsica, Scipione si allung\u00f2 in Sardegna dove i locali erano in rivolta contro Roma, secondo lo Zonara poich\u00e9 sobillati dal generale cartaginese Annone; sulla rivolta non vi sono dubbi, ma sono state espresse perplessit\u00e0 a proposito dell'asserita fomentazione cartaginese, ad esempio il Dyson defin\u00ec l'asserzione di Zonara \"a cryptic passage\". A ogni buon conto, Scipione uccise Annone e ne organizz\u00f2 il funerale.\nNonostante al rientro del console a Roma si celebrasse il suo trionfo per la vittoria su Cartaginesi, Sardi e Corsi, nondimeno si rese necessario 23 anni dopo, nel 236 a.C., che il senato capitolino dichiarasse guerra ai Corsi e inviasse una spedizione di conquista guidata da Licinio Varo, non coerente con il relato di gi\u00e0 avvenuta occupazione dell'isola pervenuto da alcuni storici romani. Il comandante Varo, comunque, conscio delle proporzioni non schiaccianti della flotta assegnatagli, studi\u00f2 di far precedere l'attacco principale da un'operazione decentrata meno impegnativa, onde affievolire le difese corse, e fece sbarcare sull'isola un corpo separato di spedizione al comando dell'ex console Marco Claudio Clinea. Prima di questa operazione, Clinea aveva gi\u00e0 reso pericolante la sua reputazione presso i Romani, avendo osato andare in battaglia contro l'avviso degli \u00e0uguri e avendo pure commesso un sacrilegio consistente nell'avere (o aver fatto) strangolare dei galli sacri; ansioso di riguadagnare prestigio, mosse da solo contro il nemico e ne fu sconfitto. I Focei lo obbligarono a siglare un umiliante trattato presto sconfessato da Varo, che lo ignor\u00f2 o lo infranse, a seconda dei punti di osservazione, e attacc\u00f2 quando gli avversari, paghi del trattato e non pi\u00f9 allertati, proprio non se lo attendevano. Varo vinse facilmente e conquist\u00f2 territori della parte meridionale dell'isola; poi torn\u00f2 a Roma dove chiese la celebrazione di un trionfo, che gli fu per\u00f2 negato. Quanto allo strangolatore di galli, Clinea, Roma decise di lasciarlo in mano ai Corsi presumendo che lo avrebbero ucciso per esser in qualche modo venuto meno (con l'attacco guidato da Varo) al trattato sottoscritto, ma questi lo liberarono e anzi lo rinviarono a Roma indenne; il Senato non si perse d'animo e, dopo averlo riportato in citt\u00e0, lo condann\u00f2 a morte, inducendo Valerio Massimo a chiosare che \"hic quidem Senatus animadversionem meruerat\".\nNel 233 a.C. i consoli Marco Emilio Lepido e Publicio Malleolo, di ritorno da una spedizione in Sardegna in cui avevano razziato dei villaggi, furono costretti da una tempesta a prendere terra in Corsica; gli abitanti li assalirono, massacrarono i soldati e li depredarono del bottino sardo. Il Senato di Roma invi\u00f2 allora nell'isola il console Caio Papirio Maso, il quale dopo una serie di buoni successi nelle zone costiere, si diede a inseguire i corsi (per Roma \"i ribelli\") sulle montagne. Qui i padroni di casa ebbero facilmente la meglio, dovendo il romano fare i conti anche con la scarsit\u00e0 di rifornimenti e perdendo uomini, oltre che per le azioni militari, anche per la denutrizione delle sue truppe. Papirio fu costretto a una resa e sottoscrisse un altro trattato i cui dettagli non sono noti, ma che assicur\u00f2 un buon periodo di pace.\nIn seguito Roma complet\u00f2 l'occupazione della Corsica durante la prima guerra punica, dando l'avvio a una fase di dominazione che dur\u00f2 ininterrotta per circa sette secoli.\nDopo una serie di alterne vicende, che videro i Romani tentare l'occupazione della Sardegna a partire dalla Corsica e poi scontrarsi con i c\u00f2rsi, la definitiva espulsione delle ultime forze puniche si concluse nel 227 a.C. Inizialmente i Romani si limitarono a controllare l'isola senza avviare una vera e propria colonizzazione.\nIl II secolo a.C. fu, specialmente nella sua prima parte, un periodo di importanti fermenti insurrezionali. Nel 181 a.C. ci fu una rivolta dei corsi, sedata nel sangue dal pretore Marco Pinario Posca, che ne uccise circa 2000 e fece un certo numero di schiavi. Nel 173 a.C. una nuova rivolta fece intervenire Attilio Servato, pretore in Sardegna, che fu battuto e costretto a ripararsi sull'altra isola; Attilio chiese rinforzi a Roma, questa invi\u00f2 Caio Cicerio che, dopo aver fatto voto a Giunone Moneta di erigerle un tempio in caso di successo, ottenne un nuovo sanguinoso successo, con 7000 corsi uccisi e 1700 fatti schiavi. Nel 163 a.C. a domare una nuova rivolta fu invece Marcus Juventhius Thalna, delle cui gesta non \u00e8 stato tramandato. Oltre al silenzio letterario sulla spedizione, colpiscono due aspetti anche pi\u00f9 singolari del poco che ne \u00e8 stato tramandato: il primo \u00e8 che dopo aver avuto notizia del successo il senato romano indisse delle preghiere pubbliche, il secondo \u00e8 che saputo a sua volta di quanto importante fosse stato considerato il suo successo, Thalna ne trasse tanta emozione da addirittura morirne. Morto Thalna, la ribellione dovette riprendere immediatamente, sostiene il Colonna, poich\u00e9 Valerio Massimo, pur senza parlare di altre rivolte, segnala che dalla Sardegna dovette allungarsi sull'isola corsa anche Scipione Nasica a completare la pacificazione; circa la complessiva azione romana di repressione delle insurrezioni, lo stesso Colonna suggerisce inoltre che in nessun caso debba essersi trattato di successi pieni poich\u00e9, oltre che al primo, a nessun altro condottiero fu poi pi\u00f9 concesso il trionfo.\nMario fond\u00f2 la citt\u00e0 di Mariana (\"Colonia Mariana a Caio Mario deducta\", sita presso l'attuale comune di Lucciana) verso la foce del Golo nel 105 a.C. Da questo momento inizi\u00f2 la colonizzazione vera e propria e sull'isola fiorirono ville rustiche e suburbane, villaggi e insediamenti di ogni tipo, incluse le terme di Orezza e Guagno.\nNell'81 a.C. furono i legionari di Silla a trovare in Corsica il luogo di pensionamento, stavolta presso Aleria, seguiti dai veterani di Giulio Cesare.\nAnalogamente a quanto avveniva in altre province (la Corsica era amministrativamente associata alla Sardegna con la riforma di Ottaviano Augusto del 4 a.C.), i Romani si guadagnarono il rispetto e la collaborazione dei capi locali (a cominciare dai Venacini, trib\u00f9 del Capo Corso), riconoscendo loro funzioni di governo locale e apportando ricchezza con la messa a profitto delle terre sfruttabili in collina e lungo le coste.\nPresso Aleria e Mariana si approntarono basi secondarie della flotta imperiale di Miseno. I marinai c\u00f2rsi arruolati presso i porti dell'isola furono tra i primi a ottenere la cittadinanza romana (sotto Vespasiano, nel 75).\nNel 44 a.C. Diodoro Siculo visit\u00f2 la Corsica e not\u00f2 che i c\u00f2rsi osservavano tra loro regole di giustizia e di umanit\u00e0 che valut\u00f2 pi\u00f9 evolute di quelle di altri popoli barbari; ne stim\u00f2 il numero in circa 30\u00a0000 e rifer\u00ec che essi erano dediti alla pastorizia e che marchiavano le greggi lasciate libere al pascolo. La tradizione della propriet\u00e0 comune delle terre \"comunali\" non fu eradicata del tutto se non nella seconda met\u00e0 del XIX secolo.\nSeneca pass\u00f2 dieci anni in esilio in Corsica a partire dal 41. Malgrado i continui collegamenti con l'Italia e forse per la sua natura selvaggia, l'isola divenne regolare m\u00e8ta d'esilio e rifugio di cristiani, che probabilmente vi diffusero la nuova fede.\nIn epoca Antonina si perfezionarono le vie di comunicazione interna (strada Aleria-Aiacium e, sulla costa Est, Aleria-Mantinum - poi Bastia - a Nord e Aleria-Marianum - poi Bonifacio - a Sud): l'isola era pressoch\u00e9 completamente latinizzata, salvo qualche \"enclave\" montana.\nSembra accertato che l'isola sia stata colonizzata dai Romani soprattutto per mezzo delle distribuzioni di terre a veterani provenienti dall'Italia meridionale - o dai soldati provenienti dagli stessi strati sociali ed etnici cui furono similmente assegnate terre soprattutto in Sicilia - il che aiuterebbe a spiegare alcune affinit\u00e0 linguistiche riscontrabili ancor oggi tra c\u00f2rso meridionale e dialetti siculo-calabri. Secondo altre ipotesi, pi\u00f9 recenti, gli influssi linguistici potrebbero essere dovuti a migrazioni pi\u00f9 tarde, risalenti all'arrivo di profughi dall'Africa tra il VII e l'VIII secolo. La stessa ondata migratoria sarebbe approdata anche in Sicilia e in Calabria.\nIntorno al 150 il geografo Claudio Tolomeo, nella sua opera cartografica, offr\u00ec una descrizione piuttosto accurata della Corsica preromana, elencando 8 fiumi principali (tra i quali il Govola-Golo e il Rhotamus-Tavignano), 32 centri abitati e porti - tra i quali Centurinon (Centuri), Canelate (Punta di Cannelle), Clunion (Meria), Marianon (Bonifacio), Portus Syracusanus (Porto Vecchio), Alista (Santa Lucia di Porto Vecchio), Philonios (Favone), Mariana, Aleria - e 12 trib\u00f9 autoctone (in greco, latino e loro localizzazione):\nSanta Devota (martire attorno al 202, persecuzione di Settimio Severo, o al 304, persecuzione di Diocleziano) \u00e8, assieme a santa Giulia, una delle prime sante c\u00f2rse di cui si sia avuta notizia. Secondo la leggenda, la nave che ne trasportava il feretro verso l'Africa fu gettata da una tempesta sul litorale monegasco. Per questo sarebbe divenuta la patrona del Principato di Monaco e della famiglia Grimaldi.\nSanta Giulia (martire durante la persecuzione di Decio del 250, o quella di Diocleziano), \u00e8 la patrona di Corsica e di Brescia, citt\u00e0 dove riposano le sue reliquie dopo che vi fu fatta trasportare da Ansa, moglie del re longobardo Desiderio nel 762. Santa Giulia \u00e8 patrona anche di Livorno, dove le spoglie della santa avrebbero fatto tappa provenendo dalla Corsica.\nA queste martiri se ne aggiunge un'intera schiera, tra i quali san Parteo, che fu forse il primo vescovo di Corsica. Dopo l'editto di Milano di Costantino I e l'instaurazione della libert\u00e0 religiosa, la Corsica, gi\u00e0 ampiamente romanizzata e cristianizzata, fu associata alla diocesi di Roma. Il primo vescovo c\u00f2rso di cui si abbia notizia certa \u00e8 Catonus Corsicanus, che partecip\u00f2 al primo concilio di Arles convocato da Costantino I.\nCome altrove in Occidente, l'organizzazione romana in Corsica cadde con l'invasione dei Vandali; questi nel V secolo, muovendo dall'Africa, investirono la stessa citt\u00e0 di Roma. Aleria fu saccheggiata e, abbandonata, fin\u00ec in rovina. Mariana fu invece a lungo sede vescovile anche nel Medioevo.\nMedioevo.\nL'Alto Medioevo.\nDurante le convulsioni che accompagnarono la fine dell'Impero romano d'occidente, la Corsica fu disputata tra trib\u00f9 di Vandali e di Goti alleate degli ultimi imperatori, sino a che Genserico se ne assicur\u00f2 il pieno controllo nel 469. Durante i 65 anni della loro dominazione, i Vandali sfruttano il patrimonio forestale dell'isola per la cantieristica navale, attraverso la quale si dotarono di una flotta che terrorizz\u00f2 il Mediterraneo occidentale.\nLa potenza vandala in Africa fu quindi distrutta da Belisario, mentre il suo generale Cirillo conquist\u00f2 la Corsica nel 534, unita cos\u00ec alla Prefettura del pretorio d'Africa e, come tale, all'Impero romano d'Oriente. Secondo Procopio, storico dell'imperatore d'oriente Giustiniano I, in Corsica restarono meno di 30\u00a0000 abitanti. Nel 584, con la riforma mauriziana degli esarcati, la Corsica entr\u00f2 a far parte dell'esarcato d'Africa.\nA cavallo fra il VI e il VII secolo, con lo sviluppo del monachesimo, in Corsica come in Sardegna si svilupparono esperienze monastiche e secondo la leggenda san Venerio lasci\u00f2 il cenobio sull'isola di Tino per praticare l'eremitaggio in Corsica.\nNel periodo successivo, Goti e Longobardi presero successivamente d'assalto e saccheggiarono l'isola, lasciata indifesa dai Bizantini, i quali \u2014 a dispetto delle preghiere di papa san Gregorio Magno e dopo averla a loro volta impoverita con un eccessivo carico fiscale \u2014 non la protessero adeguatamente. D'altra parte, i Bizantini stessi furono travolti in Africa dall'invasione araba e, nel 713, gli Arabi realizzarono le loro prime scorrerie contro la Corsica, muovendo dalle loro nuove basi nordafricane.\nA quest'epoca si pu\u00f2 far risalire l'avvio di un notevole processo di spopolamento dell'isola e la formazione, presso Roma, di una colonia c\u00f2rsa a Porto (Ostia).\nLa Corsica restava nominalmente legata all'Impero romano d'Oriente sino a quando, nel 774, Carlo Magno travolse i Longobardi in Italia e conquist\u00f2 l'isola, che pass\u00f2 cos\u00ec sotto la giurisdizione dei Franchi.\nDall'806 si segnal\u00f2 una nuova recrudescenza di incursioni dei Mori, stavolta provenienti dalla Penisola iberica; furono pi\u00f9 volte sconfitti dai luogotenenti dell'imperatore Carlo Magno (che vi invi\u00f2 truppe tramite Pipino, re d'Italia, e il giovane Burcardo, connestabile dell'imperatore). Nella battaglia dell'807, provenienti da una fresca sconfitta in Sardegna, racconta il Muratori che \"con loro venne alle mani il Burcardo\" e persero altre 13 navi.\nI Mori riuscirono tuttavia a prendere brevemente il controllo dell'isola nell'810, quasi interamente assoggettata perch\u00e9 priva di difesa, ma ne furono infine spazzati via da una spedizione guidata dal figlio dell'imperatore Carlo; i Mori non si diedero per vinti e continuarono a investire la Corsica con le loro incursioni. Quella del giugno 813, partita con circa 100 navi dalle rive spagnole, non giunse per\u00f2 nemmeno a destinazione, inghiottita quasi completamente da un fortunale mentre si approssimava alle coste corse. Con la successiva invece i Mori riuscirono a depredare l'isola e a trarne schiavi, ma furono intercettati sulla via del ritorno da Ermengardo d'Ampuria, che ne cattur\u00f2 8 navi e liber\u00f2 circa 500 corsi.\nA proposito della situazione dell'isola, in passato sono stati sollevati dubbi su un eventuale donativo a papa Leone III da parte di Carlo Magno; il Muratori riferisce infatti di una lettera con la quale il papa avrebbe chiamato l'imperatore a difesa della Corsica.\nAl fine di tentare di porre fine a tale stato di cose, nell'828 la difesa dell'isola fu affidata a Bonifacio II, conte di Lucca, che condusse insieme con il fratello Beretario e altri nobili toscani una vittoriosa spedizione punitiva direttamente contro i porti nordafricani (sbarc\u00f2 fra Utica e Cartagine) dai quali partivano gli assalti arabi contro i litorali tirrenici; sulla via del ritorno Bonifacio costru\u00ec una fortezza presso la punta Sud della Corsica, fondando cos\u00ec il nucleo fortificato della citt\u00e0 di (Bonifacio), affacciata sullo stretto (Bocche di Bonifacio) che separa l'isola dalla Sardegna, e lasciando cos\u00ec il proprio nome nei corrispondenti toponimi.\nLa guerra contro i Saraceni, che avevano ben presto ripreso i loro attacchi, fu proseguita dal figlio di Bonifacio, il marchese di Toscana Adalberto I \"Tutor\", che ne eredit\u00f2 l'incarico nell'846 e dovette presto (859) assistere a un nuovo riuscito attacco dei Mori. Tuttavia i Saraceni rimasero padroni di alcune basi sull'isola almeno sino al 930.\nLa Corsica, che nel frattempo era stata unita al regno di Berengario II, re d'Italia, divenne rifugio di suo figlio Adalberto II nel 962, dopo che Berengario venne detronizzato da Ottone I il Grande. Adalberto, venne definitivamente sconfitto in Italia dalle forze di Ottone II e pertanto si determin\u00f2 il passaggio dell'isola alla Marca di Tuscia.\n\"Terra di Comune\" e \"Terra dei Signori\".\nAttorno all'epoca tra la fine del regno di Berengario II e l'inizio di quella di Ottone I sull'Italia, si fa risalire il sorgere dell'anarchia feudale che vide esplodere la lotta tra piccoli signori locali, ansiosi di espandere i loro piccoli domini.\nTra costoro spiccavano i discendenti di Adalberto (cosiddetti \"Adalbertini\", ramo primogenito degli Obertenghi) che miravano a espandere il loro dominio sull'intera isola. Gli Adalbertini gi\u00e0 avevano acquisito il titolo di \"Marchesi di Massa e Parodi\", per il territorio di loro competenza (che andava da Gavi alla Versilia) e, rivendicando alcuni privilegi che gi\u00e0 i Marchesi di Tuscia vantavano sulla Corsica, si mutarono il titolo in \"Massa-Corsica\", componendo una giurisdizione formale che andava dalla marca ligure a quella della Tuscia, lungo la \"marittima\" toscana. Precisamente fu un altro Adalberto, Adalberto VI signore di Busseto (nipote dell'altro e poi capostipite della famiglia Pallavicino), ad assommarsi il titolo corso dopo aver guadagnato meriti politici, militari e diplomatici grazie al suo comando della spedizione del 1016 contro Muj\u0101hid al-\u02bf\u0100mir\u012b, il pirata che teneva in scacco tutte le marinerie cristiane dell'epoca. Adalberto VI insedi\u00f2 nell'isola suoi visconti (\"vicecomites\"), come gi\u00e0 ne aveva a Genova.\nL'autoinvestitura sollev\u00f2 una notevole opposizione e diede origine a scontri che si protrassero per secoli: per contrastare le perduranti ambizioni dei feudatari, ancora nel XIV secolo Sambucuccio d'Alando si mise alla testa di una sorta di Dieta che si opponeva alle loro pretese, confinando i signori nella porzione Sud-Ovest dell'isola. Questa prender\u00e0 il nome di \"Terra dei Signori\" (Pomonte), mentre nella restante parte dell'isola si afferma definitivamente un regime che lega tra loro comuni autonomi (sull'esempio del modello analogo in sviluppo in Italia sin dall'XI secolo). Tale territorio prender\u00e0 il nome di \"Terra di Comune\" (Cismonte).\nLa divisione \u00e8 destinata a durare molto a lungo (sino al XVIII secolo) e a segnare significative differenze nello sviluppo sociale, economico e persino linguistico tra le due parti dell'isola, con il nord pi\u00f9 legato all'Italia e con un idioma sempre pi\u00f9 toscanizzato.\nDal punto di vista organizzativo, nella \"Terra di Comune\", ciascuno dei comuni pi\u00f9 importanti facenti capo a una Pieve (la parrocchia principale del circondario) nominava (tramite suffragio universale, ivi comprese le donne) un numero variabile di rappresentanti detti \"Padri del comune\", responsabili dell'amministrazione della giustizia e dell'elezione del loro presidente, detto podest\u00e0, che ne coordinava l'operato.\nI podest\u00e0 delle varie Pievi, a loro volta, sceglievano i membri di un consiglio superiore, detto \"Consiglio dei Dodici\", responsabile delle leggi e regolamenti che reggevano la Terra di Comune.\nI \"Padri del comune\", inoltre, eleggevano per ogni Pieve un \"caporale\", un magistrato responsabile della protezione e della salvaguardia degli strati poveri della popolazione, incaricato di garantire che i pi\u00f9 svantaggiati non subissero soprusi e che fosse loro assicurata giustizia.\nGran parte delle terre di questa regione erano considerate di propriet\u00e0 comune delle collettivit\u00e0 comunali. La totale abolizione delle propriet\u00e0 comuni, promossa nella seconda met\u00e0 del XIX secolo dalla Francia, ebbe conseguenze molto gravi per l'economia della Corsica.\nIn Cinarca (\"Terra dei Signori\") i baroni feudali mantenevano le loro prerogative, come anche quelli che controllavano il Capo c\u00f2rso, e assieme costituivano una minaccia al sistema in vigore in \"Terra di Comune\".\nPer farvi fronte, nel 1020 i magistrati di quest'ultima chiesero l'intervento di Guglielmo, marchese di Massa (della famiglia poi nota come Malaspina), il quale, arrivato sull'isola, ridusse all'ordine i baroni del Conte di Cinarca e stabil\u00ec sulla Corsica un proprio protettorato, da trasmettere poi al proprio figlio.\nVerso la fine dell'XI secolo, tuttavia, il Papato sollev\u00f2, sulla base di documenti falsificati (una donazione per opera di Carlo Magno, il quale aveva al pi\u00f9 stabilito una reversibilit\u00e0 del proprio dominio a favore della Santa Sede), la questione della propria sovranit\u00e0 sulla Corsica. Tale rivendicazione trov\u00f2 largo consenso nel seno della stessa isola, a cominciare dal suo clero, e nel 1077 i c\u00f2rsi si dichiararono soggetti a Roma.\nIl dominio pisano.\nPapa Gregorio VII (1073-1085), nel pieno della lotta per le investiture con l'imperatore Enrico IV, non prese direttamente il controllo dell'isola, ma ne affid\u00f2 l'amministrazione al vescovo di Pisa, Landolfo, investito della carica di \"legato pontificio\" per la Corsica.\nA seguito di tale evento, il titolare della cattedra arcivescovile pisana divenne anche primate di Corsica (e di Sardegna), carica conservata a livello onorifico sino ai giorni nostriseppur sempre contestata nei secoli e vantata dagli arcivescovi di Sassari e Cagliari.\nQuattordici anni dopo, papa Urbano II (1088-1099), su istanza della contessa Matilde di Canossa, conferm\u00f2 le concessioni del suo predecessore tramite la bolla \"Nos igitur\". Il titolo di legato pontificio pass\u00f2 quindi a Daiberto, installato sulla cattedra di Landolfo. L'assegnazione come suffraganei dei vescovati c\u00f2rsi fece s\u00ec che il vescovo di Pisa assumesse il titolo di arcivescovo.\nPisa, con il suo porto, intratteneva da secoli (sin dall'epoca romana) stretti rapporti con l'isola, espandendovi - via via che la propria potenza come Repubblica marinara cresceva - la propria influenza politica, culturale ed economica.\nAll'amministrazione vescovile segu\u00ec inevitabilmente l'autorit\u00e0 politica dei \"giudici\" (magistrati amministrativi) della Repubblica toscana, destinata in breve tempo a far rifiorire la Corsica e segnarla profondamente, anche dopo la sostanziale perdita di controllo dell'isola seguita alla disastrosa disfatta subita dai pisani per opera dei genovesi, nella battaglia della Meloria (1284).\nMalgrado quello che ancor oggi viene giudicato generalmente il \"buon governo\" della Repubblica di Pisa, non mancarono in Corsica i motivi di dissidio. Parte del clero e dei vescovi dell'isola mal sopportavano la soggezione all'arcivescovo pisano, mentre la crescente potenza della Repubblica di Genova, arcirivale di quella di Pisa e cosciente del valore strategico della Corsica, affiancava alle lamentele dei c\u00f2rsi presso la corte papale di Roma i propri intrighi per ottenere una modifica dell'assetto dell'isola in proprio favore.\nFu cos\u00ec che, dopo un periodo durante il quale il papato non prese una posizione chiara e coerente, nel 1138 papa Innocenzo II (1130-1143) deline\u00f2 una soluzione di compromesso, dividendo la giurisdizione ecclesiastica dell'isola tra gli arcivescovi di Pisa e di Genova, segnando cos\u00ec l'inizio dell'influenza ligure sulla Corsica, resa ancor pi\u00f9 concreta, nel 1195, dall'occupazione genovese dell'importante porto e fortezza di Bonifacio.\nI pisani tentarono per vent'anni, senza successo, di riprendere la citt\u00e0, sino a quando, nel 1217 papa Onorio III (1216-1227), chiamato a mediare, prese formalmente controllo della piazzaforte.\nLa mediazione papale, tuttavia, non bast\u00f2 a spegnere la lotta tra Pisa e Genova che, con la loro influenza, fecero riverberare durante tutto il XIII secolo anche sull'isola la lotta tra guelfi e ghibellini che sconvolgeva la penisola.\nNell'ambito di tale lotta (e seguendo uno schema che si era gi\u00e0, e si sarebbe poi, ripetuto pi\u00f9 volte nell'isola, favorendone la dominazione), i maggiorenti della Terra di Comune si risolsero a invocare l'intervento del marchese Isnardo Malaspina.\nI pisani reagirono instaurando un nuovo conte di Cinarca, e la guerra sconvolse l'isola senza che n\u00e9 il partito genovese n\u00e9 quello pisano riuscissero a prevalere in modo decisivo. La sconfitta della Meloria 1284, tuttavia, fece basculare decisamente il piatto della bilancia in favore di Genova che, da allora, estese con sempre maggiore intensit\u00e0 la propria influenza in Corsica.\nL'eredit\u00e0 di Pisa.\nLa memoria dell'influenza pisana \u00e8 perpetuata dalla toponomastica, che si sviluppa a partire da questo periodo, dall'onomastica (sono tuttora diffusi in Corsica molti cognomi d'origine toscana), dalla lingua locale (toscaneggiante soprattutto nella regione di Bastia e del Capo c\u00f2rso) e da alcuni dei pi\u00f9 pregevoli esempi d'architettura romanica rimasti nell'isola, testimonianza dell'impegno anche edilizio (chiese ed edifici pubblici: su tutte le cattedrali di Nebbio, Mariana, S. Michele di Murato, S. Giovanni di Carbini, S. Maria Maggiore di Bonifacio, S. Nicola di Pieve) e infrastrutturale (strade, ponti, fortezze e torri).\nAnche dopo l'inizio del dominio genovese, Pisa mantenne sempre stretti rapporti con la Corsica, come testimoniato anche dal ricco \"corpus\" documentario relativo alla Corsica presente ancor oggi presso la Curia della citt\u00e0 toscana, cui fu a lungo annesso un collegio per seminaristi c\u00f2rsi. Tuttora l'arcivescovo di Pisa si fregia del titolo ecclesiastico di primate di Corsica (e Sardegna).\nPoco noto, ma significativo, il fatto che il \"Nielluccio\", uno dei vitigni pi\u00f9 diffusi sull'isola (affine al Sangiovese di Toscana) e base del vino c\u00f2rso \"Patrimonio\", \u00e8 stato importato in Corsica dai Pisani nel XII secolo.\nA partire dal dominio pisano, e nei secoli a seguire, sino al XX secolo, non vengono mai del tutto meno i rapporti culturali dell'isola con Pisa e la Toscana, testimoniati anche dalla penetrazione di elementi schiettamente toscani e, persino, di interi brani della Divina Commedia di Dante nel ricchissimo repertorio di proverbi e canti tradizionali polifonici (\"paghjelle\") dell'isola.\nNel frattempo prende prestigio in Corsica anche il volgare toscano, che ne diviene la lingua ufficiale.\nPisa sar\u00e0 anche la prima delle sedi universitarie (seguita da Roma e Napoli) frequentate dai c\u00f2rsi: diverr\u00e0 cos\u00ec proverbiale anche nell'isola dire \"parla in crusca\" di coloro che facevano sfoggio di un perfetto italiano: tale abitudine rester\u00e0 popolare sino a gran parte del XIX secolo. Hanno studiato a Pisa Carlo e Giuseppe Bonaparte, Francesco Antonmarchi - medico a Sant'Elena di Napoleone -, il poeta Salvatore Viale, l'igienista Pietrasanta, medico di Napoleone III venendo, nel caso degli Angeli, Farinola, Pozzo di Borgo e altri a far parte del collegio docente e rettorale dell'Universit\u00e0 toscana. Fu solo da Napoleone III in poi che si and\u00f2 abbandonando l'uso di andare a studiare a Pisa, in quanto questi nella sua politica di francesizzazione forzata dell'isola, tra le varie misure che introdusse vi fu quella di togliere validit\u00e0 ai diplomi presi dai giovani corsi nelle universit\u00e0 italiane.\nLa parentesi aragonese e la penetrazione genovese.\nIl 12 giugno 1295, a complicare il quadro della Corsica, che - dopo la sconfitta di Pisa alla Battaglia della Meloria - sfuggiva al controllo pisano, intervenne papa Bonifacio VIII (1294-1303), con la sua investitura in favore di re Giacomo II di Aragona (impegnato nella lotta per la \"Reconquista\") a sovrano del nascente regno di Sardegna e Corsica (Trattato di Anagni).\nGli Aragonesi, tuttavia, si risolsero ad attaccare la Sardegna solo nel 1324, mettendo cos\u00ec termine a qualsiasi velleit\u00e0 residua, da parte dei Pisani, di controllo del nord sardo e della Corsica.\nLa Corsica resta frattanto vittima di una sostanziale anarchia sino al 1347, quando viene convocata una grande assemblea di caporali e dei baroni che, sotto la guida di Sambucuccio d'Alando, decidono di porsi sotto la protezione di Genova e di offrire alla Repubblica ligure la sovranit\u00e0 totale sull'isola, da esercitarsi a mezzo di un governatore.\nSecondo l'offerta, la Corsica avrebbe pagato regolari tributi a Genova, che a sua volta avrebbe offerto protezione dalla mai sopita piaga che erano le scorrerie dei saraceni (poi corsari barbareschi che proseguiranno con fasi alterne sino al XVIII secolo), e garantito il mantenimento delle leggi c\u00f2rse e delle sue strutture e consuetudini di autogoverno locale, regolati dal \"Consiglio dei Dodici\" per il Cismonte, e dal \"Consiglio dei Sei\" per il Pumonte. Gli interessi isolani sarebbero stati rappresentati presso Genova da un \u00aboratore\u00bb.\nIntanto l'intera Europa era afflitta dal flagello della peste nera, che giunse anche in Corsica mietendovi numerosissime vittime proprio mentre si affermava la supremazia genovese.\nL'accordo tra caporali e baroni venne presto violato e sia gli uni, sia gli altri, si opposero l'un l'altro mentre insieme contrastavano l'instaurarsi concreto della signoria genovese in Corsica. Di tale situazione approfitt\u00f2 re Pietro IV di Aragona per ribadire la propria sovranit\u00e0 sull'isola.\nIn questo quadro prese le mosse il barone Arrigo della Rocca, conte di Cinarca, il quale con l'appoggio delle truppe aragonesi nel 1372 prese il controllo quasi totale dell'isola, lasciando solo il nord estremo e poche piazzeforti marine al controllo Genovese. Il suo successo spinse i baroni del Capo c\u00f2rso ad appellarsi a Genova, che pens\u00f2 di risolvere il problema investendo del governatorato dell'isola una sorta di compagnia commerciale detta \u00abMaona\u00bb, formata da cinque persone, e tentando di coinvolgervi Arrigo, ma senza risultati.\nLa \"Maona\" era un consorzio di commercianti - a volte a carattere familiare - che fu impiegato spesso da Genova, soprattutto a cavallo tra XIII e XV secolo, con funzioni di governo anche nelle colonie orientali. Tra le prime maone quella dell'isola di Chio, nell'Egeo, istituita nel 1347, dai cui aderenti ebbe origine la celebre famiglia patrizia genovese dei Giustiniani.\nNel 1380, perdurando le tensioni, quattro dei cinque membri della Maona rassegnarono a Genova i loro incarichi, lasciando il solo Leonello Lomellini a esercitare le funzioni di governatore. In tale veste Lomellino fond\u00f2, nel 1383, la citt\u00e0 di Bastia, destinata a divenire il nucleo pi\u00f9 importante della dominazione genovese e la capitale dell'isola (sino allo spostamento ad Ajaccio di tale funzione, sull'iniziativa di Napoleone al XIX secolo).\nFu solo nel 1401, a seguito della morte di Arrigo, che l'autorit\u00e0 genovese fu formalmente ristabilita su tutta l'isola, anche se Genova stessa, nel frattempo, cadeva nelle mani dei francesi: dal 1396 al 1409, infatti, Carlo VI di Francia fu signore della Repubblica di Genova, che gest\u00ec attraverso il governatore Jean II Le Meingre detto \"Boucicault\". Sotto il governo di questi, nel 1407, fu fondato il Banco di San Giorgio, un potente consorzio di creditori privati cui verr\u00e0 affidata nel tempo l'amministrazione delle entrate dello Stato e il governo di numerose terre e colonie, inclusa la Corsica.\nLomellino fu dunque reinviato in Corsica nel 1407 come governatore per conto di Carlo VI di Francia e vi dovette affrontare Vincentello d'Istria il quale, avendo ottenuto privilegi dalla Casa d'Aragona, s'era fatto frattanto signore di Cinarca e, raccolta attorno a s\u00e9 tutta la \"Terra di Comune\", inclusa Bastia, s'era proclamato \"Conte di Corsica\" gi\u00e0 nel 1405. Gli sforzi di Lomellino non ebbero alcun successo e nel 1410 Genova (intanto tornata indipendente) controllava sull'isola esclusivamente le piazzeforti di Bonifacio e di Calvi.\nAncora una volta una ribellione intestina avrebbe minato la virtuale indipendenza della Corsica: la ribellione di un feudatario e del vescovo di Mariana port\u00f2 alla perdita di controllo da parte di Vincentello sulla \"Terra di Comune\" e, mentre egli si recava a richiedere aiuto in Spagna, i genovesi ebbero buon gioco a completare rapidamente la riconquista dell'intera isola.\nMa il complesso gioco delle alleanze e delle rivalit\u00e0 locali non consent\u00ec a tale riconquista di essere duratura. A rimettere la situazione in movimento fu lo scisma d'Occidente e la lotta per l'investitura papale accesa attorno all'ultimo antipapa \"avignonese\", Benedetto XIII, sostenuto dai vescovi c\u00f2rsi favorevoli a Genova da un lato, e quella dell'antipapa Giovanni XXIII, sostenuto da quelli favorevoli a Pisa.\nVincentello, riuscito a sbarcare sull'isola con una forza militare aragonese, approfitt\u00f2 cos\u00ec delle rivalit\u00e0 incrociate e prese facilmente controllo della Cinarca e di Ajaccio. Accordatosi con i vescovi pro-pisani, estese la sua influenza alla \"Terra di Comune\" e costru\u00ec il castello di Corte: nel 1419 l'influenza genovese sull'isola era nuovamente ridotta ai soli centri di Calvi e Bonifacio, mentre Vincentello, con il titolo di vicer\u00e9 di Corsica, stabiliva dal 1420 la sede del proprio governo a Biguglia.\nFu in questa situazione che Alfonso V di Aragona si present\u00f2 con una grande flotta nel mare di Corsica, con l'intento di prendere possesso personalmente dell'isola formalmente parte del Regno di Sardegna e Corsica. Caduta Calvi, Bonifacio continu\u00f2 a resistere, assumendo nel frattempo il singolare ruolo di elemento di speranza per i c\u00f2rsi, che, sperimentato il violento dominio aragonese e oppressi da livelli di tassazione insopportabili, preparavano la rivolta al loro nuovo signore e, in buona parte, si riavvicinavano a Genova.\nNel frattempo la lunga resistenza di Bonifacio convinse gli assedianti a togliere il blocco alla citt\u00e0 che, ottenuta la conferma dei propri privilegi, divenne di fatto una sorta di microrepubblica indipendente posta sotto protezione genovese.\nPoco dopo, anche a causa dell'eccessiva tassazione, scoppi\u00f2 una rivolta generale contro Vincentello, il quale, durante un tentativo di riparare in Sicilia, fu catturato con un colpo di mano nel porto di Bastia e, condotto a Genova come ribelle e traditore, vi fu decapitato il 27 aprile del 1434.\nLa lotta tra fazioni pro-genovesi e pro-aragonesi prosegu\u00ec sull'isola, e il doge genovese Giano di Campofregoso riprese il controllo della Corsica, strappata dalla superiore artiglieria della Repubblica a Paolo della Rocca (1441). In occasione di tale riconquista fu fondata e fortificata la citt\u00e0 di San Fiorenzo (1440).\nLa reazione aragonese port\u00f2 al culmine la lotta. Nel 1444 sbarc\u00f2 sull'isola, inviata da papa Eugenio IV, un'armata pontificia forte di 14\u00a0000 uomini, che fu per\u00f2 sbaragliata dalle milizie c\u00f2rse controllate da Rinuccio da Leca, a capo di una lega che raccoglieva quasi tutti i caporali e i baroni locali. Una seconda spedizione fu invece vittoriosa e Rinuccio stesso cadde ucciso in battaglia di fronte a Biguglia.\nLa signoria del Banco di San Giorgio e di Genova.\nIl 1447 pu\u00f2 essere considerato un anno di svolta nella storia del controllo genovese sulla Corsica. Energico e colto (introdusse a Roma lo spirito del Rinascimento), sale su trono papale Tommaso Parentucelli (Niccol\u00f2 V), sarzanese e dunque legato alla Repubblica di Genova. Senza indugio egli riasserisce i diritti papali sull'isola (le cui piazzeforti erano sotto il controllo delle truppe pontificie) e contestualmente li trasferisce a Genova.\nLa Corsica viene cos\u00ec a essere largamente controllata dalla Repubblica ligure con l'eccezione della Cinarca, sotto nominale controllo aragonese attraverso il pi\u00f9 concreto dominio dei Signori locali, e della \"Terra di Comune\", la quale, attraverso un'assemblea dei suoi capi, nel 1453 decide di offrire il governo dell'intera isola al Banco di San Giorgio, la potente compagnia commerciale e finanziaria istituita a Genova nel 1407, che l'accetta.\nCacciati gli Aragonesi dall'isola (del loro passaggio rimarr\u00e0 in Corsica solo l'emblema della \"Testa Mora\", sviluppato a seguito della Reconquista), il Banco di San Giorgio inizi\u00f2 una vera e propria guerra di annientamento contro i baroni isolani, la cui resistenza organizzata venne meno nel 1460, quando i superstiti furono costretti all'esilio verso la Toscana. Occorsero ancora due anni di lotte per pacificare l'isola, arrivando cos\u00ec al 1462, quando il capitano Genovese Tommasino da Campofregoso, la cui madre era c\u00f2rsa, fece leva con successo sui diritti della propria famiglia per riaffermare il pieno controllo della Repubblica anche nell'interno dell'isola.\nSolo due anni dopo, nel 1464, Genova - e con essa la Corsica - cadde sotto l'influenza di Francesco I Sforza, duca di Milano.\nAlla sua morte, nel 1466, l'autorit\u00e0 milanese nell'isola svan\u00ec sotto le consuete spinte anarchiche nell'interno e, ancora una volta, solo le citt\u00e0 costiere rimasero effettivamente sotto la tutela delle potenze continentali.\nNel 1484 Tommasino da Campofregoso persuase gli Sforza ad affidargli il governo dell'isola, facendosi consegnare le fortezze. Nel frattempo consolid\u00f2 il proprio potere interno, stringendo relazioni con Gian Paolo da Leca, il pi\u00f9 potente dei baroni isolani.\nEntro tre anni la situazione cambi\u00f2 nuovamente. Un discendente dei Malaspina, che gi\u00e0 avevano incrociato i loro destini con quelli della Corsica nell'XI secolo, Jacopo IV d'Appiano principe di Piombino, fu invitato a intervenire da quanti erano avversi a Tommasino, e cos\u00ec il fratello del principe, Gherardo conte di Montagnano, si proclam\u00f2 conte di Corsica e, sbarcato sull'isola, si impadron\u00ec di Biguglia e di San Fiorenzo.\nPiuttosto che opporsi a Gherardo, Tommasino restitu\u00ec discretamente le proprie prerogative in favore del Banco di San Giorgio, che nel frattempo rifond\u00f2 e fortific\u00f2 Ajaccio (1492) presso il sito dell'antica \"Aiacium\" romana. La decisione di Tommasino fu contestata da altri componenti della sua famiglia e dal Leca non appena il Banco ebbe ragione di Gherardo. Il Banco rivolse allora le proprie armi contro i turbolenti baroni c\u00f2rsi, che costrinse alla ragione dopo una lunga e sanguinosa lotta protrattasi sino al 1511.\nDurante il proprio governo, il Banco di San Giorgio diede complessivamente prova di scarsa lungimiranza e acume politico, preferendo cinici tatticismi e la ricerca del profitto pi\u00f9 immediato alla elaborazione di una strategia di integrazione, instaurando cos\u00ec una sorta di regime coloniale sull'isola.\nLe colture, in particolare quella boschiva, vennero promosse, ma i proventi erano in larga parte incamerati dal Banco, che affliggeva l'isola con una tassazione in grado di soffocare in partenza qualsiasi reale possibilit\u00e0 di sviluppo locale. Lungo tutte le coste dell'isola vennero riadattate e in gran parte costruite \"ex novo\" dozzine di torri d'avvistamento e difesa (molte delle quali visibili tuttora) a realizzare un sistema di allerta contro le incursioni dei corsari barbareschi, integrato dal pattugliamento navale. Seppure non del tutto eliminato (sussister\u00e0 sino al XVIII secolo), il flagello fu posto sotto controllo, ma pi\u00f9 allo scopo di proteggere i cespiti coloniali che a quello di offrire pace e protezione alla popolazione c\u00f2rsa, che continuer\u00e0 a subire le sanguinose incursioni dei corsari virtualmente lasciati liberi di agire nelle zone costiere reputate dal Banco prive di interesse economico e strategico.\nLe istituzioni locali - tra le quali si distingueva per la sua concezione politica l'organizzazione della \"Terra del Comune\"- furono in gran parte abolite o svuotate di ogni significato concreto. I notabili locali ebbero precluso l'accesso a un pieno godimento della cittadinanza, per non parlare dell'accesso all'oligarchia repubblicana genovese, del tutto negato per definizione.\nGli accenni di ribellione vennero generalmente repressi con grande durezza, facendo pi\u00f9 volte ricorso alla pena capitale; in alternativa, applicando ciecamente il principio del \"divide et impera\", Tutto questo mentre in Europa - e soprattutto nella vicina Italia peninsulare - fioriva il Rinascimento.\nAlle sfortune politiche si aggiunsero pestilenze e carestie, che non fecero che contribuire al processo d'impoverimento e imbarbarimento dell'isola, oltre che a inasprire un'avversione verso il dominio genovese.\nLa prima conquista francese e Sampiero C\u00f2rso.\nA cavallo della prima met\u00e0 del XVI secolo la Francia - gi\u00e0 da tempo in espansione come stato nazionale e potenza europea - inizia a rivolgere il suo interesse al Mediterraneo e, dunque, alla Corsica e alla penisola italiana. In questo quadro, Enrico II di Francia concepisce il progetto di impossessarsi dell'isola, anche in considerazione della politica genovese, sfruttando il risentimento di quei c\u00f2rsi che prestano servizio nelle armate francesi come soldati di ventura.\nConcluso nel 1553 un trattato di alleanza con il sultano ottomano Solimano il Magnifico, il re di Francia si assicur\u00f2 non solo la neutralit\u00e0, ma la collaborazione della flotta turca nel Mediterraneo. Vale la pena di ricordare brevemente che solo 18 anni dopo, nel 1571, l'avanzata ottomana verso l'Europa sar\u00e0 fermata a Lepanto da una flotta multinazionale nella quale spicca l'assenza della Francia.\nPoco dopo, la flotta franco-ottomana si present\u00f2 davanti alle coste dell'isola e l'attacc\u00f2, ponendo l'assedio contemporaneamente a tutte le piazzeforti costiere. Bastia cedette quasi senza combattere, mentre Bonifacio resistette molto a lungo e s'arrese solo dietro la promessa alla guarnigione di ottenere salva la vita, promessa poi disattesa dagli ottomani che, una volta penetrati nella cittadella, massacrarono tutti i difensori e si abbandonarono al saccheggio. Presto cadde l'intera isola, con l'eccezione della sola Calvi che continu\u00f2 la propria resistenza. E dopo la Corsica, l'armata turca attacc\u00f2 e saccheggi\u00f2 la Sardegna.\nPreoccupato dall'azione francese (che apriva le porte alla potenza turca nel cuore del Mediterraneo occidentale), intervenne l'imperatore Carlo V d'Asburgo, il quale invase a sua volta l'isola alla testa delle sue truppe e di quelle di Genova. Negli anni successivi, tedeschi, spagnoli, genovesi, francesi e c\u00f2rsi si combatterono con ferocia, massacrandosi attorno ai castelli e alle piazzeforti dell'isola.\nNel frattempo andava completandosi l'insediamento dei Gesuiti nell'isola, principalmente per opera di fra Silvestro Landini, inviatovi direttamente da Sant'Ignazio di Loyola; il frate fond\u00f2 due Case, ad Ajaccio e a Bastia, e tranne una piccola parentesi in Lunigiana, intorno al 1548, visse per la maggior parte del suo tempo nell'isola, ove mor\u00ec, a Bastia, nel 1554.\nSi giunse cos\u00ec al 1556, allorch\u00e9 venne conclusa una tregua che momentaneamente lasciava alla Francia il controllo di tutta l'isola con l'esclusione di Bastia, frattanto riconquistata dai genovesi e dagli imperiali. Il governo francese, pi\u00f9 moderato di quello genovese, si guadagn\u00f2 le simpatie locali, anche grazie all'azione dei c\u00f2rsi in armi al servizio di Parigi, tra i quali spiccava, con il grado di colonnello, la figura del soldato di ventura Sampiero di Bastelica.\nNel 1559, tuttavia, la conclusione della pace di Cateau-Cambr\u00e9sis dispose la restituzione della Corsica al Banco di San Giorgio. Gli esattori del Banco procedettero immediatamente a imporre pesanti tasse, tese a recuperare le spese di guerra (tasse che gran parte dei c\u00f2rsi si rifiutarono o non furono in grado di pagare) e, in violazione del trattato, che prevedeva un'amnistia generale, procedettero alla confisca di tutti i beni di Sampiero, di sua moglie Vannina d'Ornano, e di altri c\u00f2rsi che avevano servito a fianco della Francia.\nSampiero, riparato in Provenza, non si diede per vinto e si mise a operare per raccogliere attorno a s\u00e9 una parte significativa dei notabili dell'isola avversi a Genova, mentre parallelamente cercava appoggi per il suo progetto di strappare l'isola alla Repubblica ligure.\nSi rivolse pertanto a Caterina de' Medici, che regnava in Francia a seguito della morte del marito durante i festeggiamenti in celebrazione della pace di Cateau-Cambr\u00e9sis, la quale per\u00f2 rifiut\u00f2 di coinvolgere la Francia in un'operazione che avrebbe riaperto la lunga guerra appena conclusa.\nNon ebbe miglior sorte un analogo tentativo operato verso Cosimo de' Medici, che pure mirava a farsi signore di Corsica, ma s'era prefissato di ottenerla solo attraverso trattative con le potenze europee (senza nulla ottenere), convinto com'era che la Toscana non fosse in condizione di sfidarle apertamente.\nFallito un ulteriore tentativo di farsi appoggiare dai Farnese di Parma, Sampiero - riuscito a munirsi di credenziali diplomatiche francesi - giunse a recarsi di persona in Nordafrica e a Costantinopoli a supplicare il Sultano di intervenire e di fare della Corsica una provincia ottomana, ci\u00f2 che sembrerebbe rendere chiaro, meglio di ogni altro esempio, a quale punto fosse giunta Genova nel farsi detestare dai c\u00f2rsi, raccolti attorno all'ormai ex colonnello del re di Francia.\nLa missione di Sampiero in oriente si concluse in un nulla di fatto anche perch\u00e9 nel frattempo Cosimo I, venuto a sapere del disegno del C\u00f2rso di installare la potenza ottomana proprio di fronte alle coste toscane, aveva avvertito dell'iniziativa i Genovesi, i cui ambasciatori avevano preceduto Sampiero e convinto i ministri ottomani a respingerne le richieste.\n. Sampiero, venuto a conoscenza della faccenda al suo ritorno in Francia, non esit\u00f2 a reagire a quello che considerava un tradimento sanguinoso, uccidendo un amico c\u00f2rso lasciato a vegliare sulla sua sposa e strangolando personalmente la moglie e le due dame di compagnia cui l'aveva affidata durante la sua assenza. Sampiero rivendic\u00f2 gli omicidi come \"delitto d'onore\" e sfugg\u00ec cos\u00ec alla giustizia francese. Guidato da una singolare pervicacia e - con ogni probabilit\u00e0 - da una buona dose di disperazione legata anche alle sue vicende personali, sbarc\u00f2 nel luglio 1563 con un pugno di seguaci a Propriano, nel golfo di Valinco, con l'intenzione di cacciare i genovesi dall'isola.\nQuesti, nel frattempo, riconosciuto seppur tardivamente il ruolo politicamente negativo giocato dal Banco di San Giorgio nell'amministrazione della Corsica, ne avevano assunto direttamente il controllo a partire dal 1562, installando un governatore nell'isola.\nIn breve tempo Sampiero raccolse e consolid\u00f2 le alleanze locali preparate da tempo, mettendo assieme 8000 uomini con i quali condusse una sanguinosa serie di colpi di mano, cui il governo genovese s'oppose tanto in armi, quanto facendo leva sulle rivalit\u00e0 tra i maggiorenti isolani.\nDopo anni di guerra caratterizzati da una ferocia senza pari e segnati da massacri, saccheggi, incendi di messi e di interi villaggi, i genovesi, facendo leva sull'odio mai sopito dei parenti di Vannina, riuscirono ad assoldare tra essi dei sicari che, nel 1567, uccisero a tradimento Sampiero e ne recarono la testa mozzata al governatore ligure. Il nome presunto dell'uccisore di Sampiero, \"Vittolo\", pass\u00f2 cos\u00ec a rappresentare per antonomasia un sinonimo di \"traditore\" nella fantasia popolare isolana ed \u00e8 ancora oggi impiegato con tale significato.\nUn secolo e mezzo di \"pax genovese\".\nAlla fine della guerra si giunse anche grazie al fatto che, gi\u00e0 negli ultimi tempi della lotta, Genova sembrava aver compreso che l'eccessiva durezza mostrata nell'amministrazione e nello sfruttamento della Corsica erano il miglior sistema per incitare i suoi abitanti a trovare nella rivolta l'unica risposta alla miseria loro inflitta, e aveva pertanto avviato una politica pi\u00f9 moderata ed equilibrata per garantirsi l'appoggio della popolazione.\nIl dispositivo di pace prevedeva un'amnistia e la liberazione di ostaggi e prigionieri, la concessione ai c\u00f2rsi delle libert\u00e0 - prima negate - di movimento da e verso l'Italia e di disporre direttamente dei propri beni, un condono e una proroga fiscale di cinque anni. Ad Alfonso fu offerta la restituzione dei feudi d'Ornano che, confiscati, erano stati all'origine della tragedia di sapore \"shakespeariano\" che aveva coinvolto il padre e la madre, inteso che egli, con i suoi pi\u00f9 stretti seguaci, s'esiliasse comunque, come poi fece passando in Francia.\nNell'ottica di pacificare l'isola in modo duraturo e di riconoscere significativi elementi di autogoverno locale, nel 1571 Genova - tornata a occuparsi direttamente della Corsica sin dalla fine dell'amministrazione del Banco di San Giorgio nel 1562 - istituisce gli \"Statuti civili e militari\" che, da allora in poi, regoleranno - almeno sulla carta - il diritto e l'amministrazione nell'isola.\nSuccessivamente emendati ed estesi, gli \"Statuti\" furono nel complesso un buono strumento istituzionale e - nelle parti recepite nella Costituzione paolina del 1755 - e resteranno parzialmente in vigore sino all'annessione francese del 1769.\nDal punto di vista amministrativo la Corsica dipese, da allora in poi, da una sorta di ministero dedicato, con sede a Genova: il \"Magistrato di Corsica\", che rendeva conto del proprio operato di fronte ai massimi organi della Repubblica, il \"Maggior Consiglio\" e il \"Minor Consiglio\".\nSull'isola risiedeva un governatore genovese, coadiuvato da un vicario e dal consiglio dei \"nobili dodici\", mediato dalla simile istituzione della \"Terra di Comune\".\nIl territorio fu suddiviso in province, ognuna delle quali aveva alla propria testa o un commissario (con sede a Bonifacio, Ajaccio e Calvi), o un luogotenente (con sede a Corte o Aleria, Rogliano, Algaiola, Sartene e Vico). Le fortificazioni furono riparate o consolidate e ingrandite e vennero munite di presidi pi\u00f9 solidi che nel passato. Le corti di giustizia furono riorganizzate e dotate di un complesso apparato burocratico.\nLa vita pubblica fu organizzata attorno a una ridefinizione accurata delle comunit\u00e0 rurali che divennero il nucleo base del territorio dal punto di vista istituzionale, fiscale e religioso, integrando l'antica rete delle pievi. I villaggi, riuniti in \"parlamenti\", eleggevano periodicamente i loro podest\u00e0 o \"padri del comune\", responsabili delle funzioni di amministrazione e di polizia locali, attraverso la carica, pure elettiva, di \"capitano della milizia\". Le comunit\u00e0 si governavano quindi in maniera largamente autonoma, senza ingerenze da parte della Repubblica, se non in casi eccezionali.\nNei paesi dell'entroterra fu cos\u00ec libera di svilupparsi una classe di notabili indicati come i \"principali\". Gli atti, sia privati sia pubblici (elezioni locali e \"grida\" governatorali), erano trascritti presso i registri notarili. Tali registri venivano regolarmente sottoposti al cancelliere della sede provinciale competente e, per un certo periodo, le autorit\u00e0 locali furono autorizzate a inviare propri rappresentanti presso il governatore o, addirittura, presso l'autorit\u00e0 centrale a Genova, per esprimere particolari esigenze, denunce di gravi abusi o richieste di aiuto in caso di calamit\u00e0 quali la siccit\u00e0.\nIl territorio fu suddiviso, dal punto di vista fiscale e produttivo, in \"circoli\" destinati a frutteti e vigne, \"prese\", destinate alle semine, e \"terre comuni\", patrimonio collettivo delle comunit\u00e0, destinate al pascolo, alle colture temporanee e orticole, alla raccolta di frutti di bosco e legname. Guardie campestri e giudici specializzati si occupavano di vigilare sul rispetto degli Statuti nella conduzione delle terre.\nLegislazione civile e criminale furono definite come mai prima, come pure la tassazione, resa pi\u00f9 efficiente pur restando basata sulla \"taglia\" (l'imposizione diretta) e sulle \"gabelle\" come lo \u00abscudo a botte\u00bb per il vino, le \"tratte\" per altri prodotti, il \"boatico\" (vendita forzosa a prezzo ridotto di orzo e grano alle guarnigioni di stanza sull'isola) e diversi monopoli (primo tra tutti quello sul sale) per quanto riguarda l'imposizione indiretta.\nLe citt\u00e0 costiere, alcune delle quali popolate in grande maggioranza da genti liguri (in particolare Calvi, Bastia e Bonifacio), godevano di diversi privilegi rispetto ai centri dell'interno (esenzioni fiscali, immunit\u00e0 particolari), venendo cos\u00ec a costituire un mondo a parte. Sede dei governi provinciali, queste piccole \"capitali\" svilupparono un patriziato pi\u00f9 affine a quello che cresceva nel frattempo in Italia, arricchendosi tanto con i traffici marittimi e con i compensi derivanti dall'esercizio di incarichi amministrativi legati al governo, quanto attraverso l'imprenditoria agricola sviluppata nell'immediato entroterra.\nLa classe del patriziato, detta dei \"nobili\" - ma in effetti si trattava una borghesia urbana - avevano in mano il mercato dei cereali, quello della pesca, quello dei prestiti e quello dell'artigianato e della produzione manifatturiera locali. Saranno proprio gli esponenti di questa classe che, aspirando a sempre maggiori prestigio e ricchezze, si porranno nel XVIII secolo alla guida della rivolta popolare e costituiranno prima il nerbo della Corsica indipendente di Pasquale Paoli, e poi il primo elemento di legittimazione locale dei governi francesi.\nLa Repubblica, sia durante il XVII sia il XVIII secolo, riprese la parte migliore del lavoro gi\u00e0 avviato dal Banco di San Giorgio nel mettere a frutto la coltivazione cerealicola nelle regioni litoranee, la coltura dell'ulivo (soprattutto in Balagna) e lo sfruttamento forestale (soprattutto i castagneti di Castagniccia). La rete stradale dell'isola fu incrementata e migliorata (alcuni ponti genovesi sono ancor oggi in uso), mentre specialmente nel Cismonte e in tutte le citt\u00e0 costiere ebbe luogo un'intensa attivit\u00e0 di edificazione e di ristrutturazione edilizia che caratterizz\u00f2 molti centri storici il cui aspetto \u00e8, ancor oggi, marcato dalla forte impronta stilistica ligure e barocca dovute a questo periodo.\nSulle coste fu rafforzato il dispositivo delle torri d'avvistamento e difesa, a causa della recrudescenza degli assalti barbareschi, che divennero particolarmente frequenti e distruttivi soprattutto nei due decenni successivi alla sconfitta subita dagli ottomani a Lepanto nel 1571. Ci\u00f2 che non deve stupire in quanto la pirateria venne a riempire lo spazio lasciato libero dall'impossibilit\u00e0 per gli ottomani di accedere altrimenti alle ricchezze prima disponibili attraverso i normali traffici loro negati a seguito del grave rovescio della loro flotta.\nLe conseguenze di questo ventennio di attacchi, piuttosto ben documentati e distribuiti in un po' tutta l'isola, furono disastrose e comportarono l'abbandono di dozzine e dozzine di centri abitati di pianura come non avveniva da secoli.\n\u00c8 esemplare a questo proposito il caso di Sartene. Nel 1540 la sua regione contava undici centri maggiori che alla fine del secolo risultano tutti abbandonati tranne Sartene stessa, che fu fortificata e che costitu\u00ec rifugio di tutta la popolazione del suo circondario sino al XVIII secolo quando, passato il pericolo, i centri minori poterono risorgere.\nNello stesso periodo l'isola fu colpita da gravi pestilenze che costituirono ulteriori ostacoli alla realizzazione dei piani di sviluppo predisposti dalla Repubblica, che nel complesso, per quanto ben congegnati sulla carta, non ebbero il successo sperato.\nLa stagnazione economica tenne dunque viva la storica tendenza all'emigrazione delle genti c\u00f2rse, che continuarono a tentare di cercar fortuna sul continente, specialmente servendo - per tradizione consolidata - come militari al servizio delle potenze straniere, e anche sfidando la proibizione in tal senso emessa da Genova, preoccupata da questa emorragia che ostacolava i propri piani di sviluppo e spopolava le campagne.\nTale preoccupazione del resto, era ben spiegata dalle mancate entrate fiscali che derivavano dal mancato sviluppo e che assumevano un peso particolare considerando il declino finanziario della Repubblica, che s'era esposta a finanziare i sovrani di Spagna i quali, nel corso del XVII secolo, pi\u00f9 volte mancarono di restituire alla scadenza prevista i cospicui prestiti concessi da Genova, sino a dichiararsi insolventi. In tal modo divennero inesigibili ricchezze vitali all'effettiva indipendenza e alle speranze di potenza della Repubblica ligure, gi\u00e0 scossa dalla perdita progressiva di tutte le sue colonie d'oriente per mano dei Turchi e dal calo del volume dei suoi traffici con il Levante, indotto anche dalla concorrenza Francese, venutasi ad aggiungere, a partire dal XVI secolo, a quella storicamente esercitata dalla Repubblica di Venezia.\nOltre a ristabilire la proibizione formale a espatriare, nuovamente imposta ai c\u00f2rsi a dispetto di quanto promesso inizialmente negli \"Statuti\", Genova cerc\u00f2 in ogni modo di incoraggiare la valorizzazione delle terre dell'isola, istituendo anche a tale scopo la figura del \"Magistrato della coltivazione\" e concependo piani di sviluppo che per\u00f2 rimasero in buona parte inattuati, ma la cui bont\u00e0 generale \u00e8 testimoniata dal fatto che saranno molto pi\u00f9 tardi fedelmente ricalcati da simili piani francesi (anch'essi, per altro, rimasti largamente inattuati).\nUno dei punti deboli di tali piani era costituito dal fatto che essi, piuttosto che su un intervento dello Stato (per altro di difficile attuazione, vista la sofferenza finanziaria della stessa Repubblica), basavano tutte le proprie speranze di attuazione sulla libera iniziativa privata attraverso un complesso sistema di infeudamenti ed enfiteusi che invece di avviare il circolo virtuoso produttivo sperato, fin\u00ec per avviare l'erosione delle \"terre comuni\" alienandone la piena disponibilit\u00e0 alle comunit\u00e0 locali e favorendo l'arricchimento di alcuni \"Principali\" e \"Nobili\" senza alcun vantaggio per la collettivit\u00e0.\nTale fenomeno di espropriazione e immiserimento delle comunit\u00e0 c\u00f2rse a favore di ricchi possidenti avr\u00e0 un'accelerazione decisiva quando lo schema sar\u00e0 riproposto dai francesi, e finir\u00e0 per creare danni sociali tanto acuti da poter essere considerato tra le cause scatenanti delle insurrezioni che, per circa un cinquantennio, scoppiarono in Corsica dopo l'occupazione francese e che, per certi versi, sono paragonabili alle insorgenze che nell'Italia meridionale sottoposta al governo sabaudo all'indomani della caduta del Regno delle due Sicilie, daranno vita al fenomeno poi passato alla storia come \"Brigantaggio\".\nIn questo quadro si inserisce come singolare la concessione ad alcune centinaia di Greci originari della Laconia (regione meridionale del Peloponneso) in fuga dal dominio ottomano. A seguito di lunghe trattative (che richiedevano sostanzialmente l'accettazione del primato papale in campo religioso, come avvenuto per altre comunit\u00e0 greco-ortodosse riparate in Italia, vedi l'esempio di Piana degli Albanesi) questi profughi furono installati nel 1676 nelle terre costiere a circa 50\u00a0km a Nord di Ajaccio. Nella regione, detta \"Paomia\", i greci fonderanno una colonia che, spostata a Cargese a seguito dell'occupazione francese, ha mantenuto sin quasi ai giorni nostri la propria lingua e alcune tradizioni originarie, ivi compreso il rito religioso orientale, tuttora officiato.\nIl mancato successo dei piani di sviluppo genovesi - che fin\u00ec comunque per porre in modo acuto una \"questione agraria\" le cui conseguenze si faranno sentire sino ai nostri giorni - nel contesto di un'economia ancora improntata a uno sfruttamento sostanzialmente coloniale e di un restringimento progressivo all'esercizio effettivo delle poche libert\u00e0 concesse ai c\u00f2rsi, considerati di fatto come sudditi e non come cittadini dalla Repubblica, fin\u00ec per far montare una crisi che doveva rivelarsi senza rimedio e che avrebbe condotto la Corsica a rompere definitivamente con Genova, sia pure in modo graduale e difficilmente percettibile sino all'esplosione della rivolta, a partire dal 1729.\nLa fine della Guardia Corsa Papale a Roma.\nTra i reparti militari interamente c\u00f2rsi che operarono fuori dall'isola la Guardia c\u00f2rsa papale fu il pi\u00f9 famoso e quello di pi\u00f9 lunga - plurisecolare - durata.\nMalgrado l'incertezza dei documenti, si fa solitamente risalire al 1378 - in coincidenza con la fine della \u00abcattivit\u00e0 avignonese\u00bb - la fondazione, a Roma, di un corpo militare composto esclusivamente da c\u00f2rsi con funzioni di guardia del pontefice e di milizia urbana.\nNon sono conosciuti documenti attestanti l'istituzione di questo corpo militare in precedenza, anche se la presenza di una significativa \"colonia\" c\u00f2rsa a Porto (Fiumicino) e poi in Trastevere (dove la chiesa di San Crisogono fu \"titolo nazionale\" e basilica cimiteriale dei c\u00f2rsi) \u00e8 certa almeno dal IX secolo e non \u00e8 affatto da escludere un'organizzata presenza di milizie c\u00f2rse nel seno delle armate papali anche assai prima del XIV secolo, stante il forte legame della Corsica con Roma, dalla quale l'isola dipese formalmente a partire dall'VIII secolo e sino alla sua definitiva entrata nell'orbita genovese.\nLa Guardia c\u00f2rsa che, come vedremo, sar\u00e0 ininterrottamente al servizio del papa per quasi tre secoli, precederebbe dunque di quasi 130 anni l'istituzione, nel 1506 della oggi ben pi\u00f9 nota Guardia svizzera.\nL'esistenza della Guardia c\u00f2rsa si ebbe in seguito a un incidente occorso a Roma il 20 agosto 1662: Luigi XIV di Francia invi\u00f2 a Roma suo cugino Carlo III, duca di Cr\u00e9quy, come ambasciatore straordinario con una scorta militare rafforzata, che fin\u00ec in breve tempo - e quasi inevitabilmente - per causare una grave rissa presso il Ponte Sisto con alcuni militi della Guardia c\u00f2rsa che pattugliavano le vie di Roma.\nL'affronto dovette essere particolarmente grave (ne erano stati segnalati molti altri sin dal 1661, ma senza gravi conseguenze), perch\u00e9 anche i militi a riposo nella caserma della Guardia alla Trinit\u00e0 de' Pellegrini, presso Palazzo Spada, accorsero ad assediare il vicinissimo Palazzo Farnese, sede dell'ambasciatore francese, pretendendo la consegna dei militi francesi responsabili dello scontro.\nNe segu\u00ec una sparatoria, innescata dal casuale ritorno a Palazzo Farnese, sotto nutrita scorta militare francese, della moglie dell'ambasciatore. Un paggio della signora di Cr\u00e9qui rimase mortalmente ferito e Luigi XIV ne approfitt\u00f2 per trarne pretesto per portare ai massimi livelli lo scontro con la Santa Sede, gi\u00e0 avviato sotto il governo del cardinale Mazarino.\nLa reazione e le pretese del Re di Francia nei confronti del Papa danno la misura della potenza, ma anche della personalit\u00e0 e dei metodi adottati dal monarca, che ritir\u00f2 l'ambasciatore da Roma, espulse quello del papa in Francia, procedette all'annessione dei territori pontifici ad Avignone e minacci\u00f2 seriamente di invadere Roma se Alessandro VII non gli avesse presentato le sue scuse e non si fosse piegato ai suoi desideri, che comprendevano lo scioglimento immediato della Guardia c\u00f2rsa, l'emissione di un anatema contro la loro nazione, l'impiccagione per rappresaglia di un certo numero di militi e la condanna al remo in galera per molti altri, la rimozione del Governatore di Roma e l'erezione nei pressi della caserma della Guardia di una colonna d'infamia a imperitura \"maledizione\" dei c\u00f2rsi che avevano osato sfidare l'autorit\u00e0 francese.\nLa rivolta contro Genova.\nPur non minacciata da nuove invasioni (fatte salve le perduranti scorrerie corsare) e da nuovi cambi di regime e di potenza occupante, la Corsica, durante l'ultimo secolo di dominazione genovese volge - quasi in silenzio - verso una crisi che ne segner\u00e0 la storia in modo drammatico, e che condurr\u00e0 l'isola a perdere il contatto con la propria naturale area culturale, etnografica e linguistica attraverso la sua difficile integrazione nello Stato francese.\nDel resto gi\u00e0 la penetrazione Genovese in Corsica, e poi il suo dominio, come abbiamo visto segnati da asperrime lotte, avevano contribuito - sebbene in misura assai minore di quanto avverr\u00e0 con la sua francesizzazione - ad alienare la Corsica dall'alveo socioculturale e linguistico toscano e centro-italiano nel quale s'era sviluppata dal IX secolo: le \"grida\" del governo genovese, scritte in italiano, erano pi\u00f9 comprensibili all'analfabeta pastore c\u00f2rso che al gendarme di lingua ligure che accompagnava l'araldo che le annunciava nei villaggi dell'isola.\nLa crisi sofferta dalla Corsica durante il XVII secolo e poi nel XVIII \u00e8, inevitabilmente, conseguenza della crisi e del progressivo declino e indebolimento della Repubblica di Genova, nel pi\u00f9 ampio quadro del declino generale che interessa tutta la Penisola italiana dopo il Rinascimento, in contrapposizione alla crescente influenza di altri stati europei.\nGenova entra in una situazione di sensibile crisi ben prima di Venezia e si trover\u00e0 a essere minacciata da vicino e poi occupata e disciolta come stato indipendente dalla Francia poco dopo aver perso la Corsica e, anzi, avendo speso gran parte delle proprie residue energie proprio nel vano tentativo di conservarne il controllo.\nConviene qui soffermarsi a evidenziare che la Liguria ha oggi una superficie (5\u00a0410\u00a0km\u00b2) nettamente inferiore a quella della Corsica e che, anche se al tempo della Repubblica il territorio metropolitano era maggiore (poco oltre i 6\u00a0000\u00a0km\u00b2), la Corsica rappresentava comunque circa il 60% dell'intero territorio controllato dalla \"Dominante\". Anche il dato demografico \u00e8 impressionante: la Liguria, che oggi conta 1\u00a0760\u00a0000 abitanti, ne contava solo circa 370\u00a0000 nel Seicento (che passeranno a 523\u00a0000 alla caduta della Repubblica nel 1797) mentre la Corsica ne contava circa 120\u00a0000 nel XVII secolo e non giungevano a 165\u00a0000 alla fine del XVIII secolo.\nSalta all'occhio, dunque, come la lotta che si svolse per quarant'anni (dal 1729 al 1768) tra Genova e la sua colonia insorta fosse una lotta per la sopravvivenza (e difatti Genova perder\u00e0 la sua indipendenza meno di trent'anni dopo aver perso la grande isola), di come essa fosse pi\u00f9 che impegnativa per la Repubblica, che controllava in continente un territorio \"inferiore\" a quello disputato e per di pi\u00f9 senza disporre in patria di una base demografica schiacciante rispetto a quella c\u00f2rsa.\nA questo proposito va anche notato come la ferocia della guerra e il suo perdurare per decenni abbia influito drammaticamente sulla stentata crescita della popolazione c\u00f2rsa, soprattutto a seguito delle stragi e delle distruzioni che continuarono ad affliggere la Corsica in lotta contro la Francia (con episodi significativi almeno sino al secondo decennio del XIX secolo) dopo che Genova s'era sfilata dalla lotta e attendeva, tutto sommato in pace, la sua fine come Stato indipendente.\nAlla radice della rivolta c\u00f2rsa contro Genova, accanto a un'avversione per il governo genovese (di solito ingigantita \"ad usum Delphini\" da buona parte della storiografia di marca francese), generata dalla mancata equiparazione della cittadinanza rispetto ai domini di terraferma della Repubblica, c'\u00e8 la stagnazione della produzione di ricchezza indotta dallo scarso successo dei piani di sviluppo dell'isola. La Corsica fin\u00ec cos\u00ec a vivere di un'economia sostanzialmente di sussistenza, mentre altrove in Europa fiorivano i commerci e si realizzava l'accumulazione di immense ricchezze.\nSull'isola, invece, le misure prese dal governo della Repubblica al fine di stimolare l'agricoltura finiscono, nel loro affidarsi eccessivamente all'iniziativa privata, per far sorgere una borghesia in buona parte parassitaria, che vive (salvo qualche eccezione, come nel Capo c\u00f2rso, dove prevale l'impresa commerciale legata ai trasporti navali) soprattutto di rendita fondiaria quando non di usura anche spicciola, ma fortemente dannosa, come ad esempio quando finisce per taglieggiare la transumanza pastorale e minacciare la stessa sussistenza delle comunit\u00e0 contadine sottraendo progressivamente spazio alle \"terre comuni\".\nQuesto stato di cose fa crescere sino a livelli parossistici il livello di litigiosit\u00e0 locale e fa riesplodere e ingigantire progressivamente i fenomeni della \"vendetta\" e per conseguenza, del diffuso banditismo (cui fanno ricorso sia i c\u00f2rsi braccati dalla giustizia per le faide, sia i pastori gettati sul lastrico dalle pretese dei \"principali\" proprietari terrieri e dei loro \"fattori\"), creando una situazione di allarme e malessere sociale diffuso, sino a configurare uno strisciante stato di guerra civile.\nL'indifferenza sostanziale di Genova di fronte a tale evoluzione e la sua presenza sensibile solo al momento di esigere gabelle e di perseguire i delitti (neanche tutti e non sempre con efficacia), finisce per elevare parossisticamente la naturale tendenza isolana all'introversione e a far crescere a dismisura il sentimento di estraneit\u00e0 e di avversione che si diffonder\u00e0 nell'isola contro la Repubblica. Quando essa interverr\u00e0 a tentare - troppo tardivamente e in modo incongruo - di porre un freno alla violenza diffusa, con la proibizione generale per i c\u00f2rsi di portare armi (una proibizione particolarmente incomprensibile e inaccettabile per un popolo da sempre abituato a esse), anzich\u00e9 recare sollievo e pacificazione, contribuir\u00e0 a rendere inevitabile la rivolta, anche grazie alla disparit\u00e0 di trattamento creata attraverso la concessione arbitraria di salvacondotti e indulti (rispetto al porto delle armi e al loro uso), unita alla singolare pratica di arruolare nelle proprie milizie i banditi che non riesce a catturare.\nSar\u00e0 proprio la classe minoritaria dei notabili rurali e cittadini dell'isola, al cui sviluppo aveva dato impulso decisivo il complesso di misure economiche privatistiche del governo genovese, a far leva sulla situazione modesta e a volte miserabile del resto della popolazione (non dissimile per\u00f2 da quella di altre aree depresse d'Italia o di Francia) per avviare, dal 1729, la grande rivolta indipendentista c\u00f2rsa.\nDalla rivolta del 1729 a re Teodoro.\nPer compensare i mancati introiti fiscali dovuti alla proibizione del porto d'armi (molto diffuso e per il quale si pagava una tassa), nel 1715 Genova introdusse in Corsica la tassa generale dei \"due seini\". Tale tassa era stata varata come \"temporanea\", ma era stata pi\u00f9 volte prorogata senza che il divieto a girare armati e l'introduzione dei \"pacieri\" - magistrati preposti alla composizione pacifica delle \"vendette\" - avesse sortito effetti significativi.\nNel 1729 si parl\u00f2 di nuovo di prorogare i \"due seini\" per altri cinque anni, proprio mentre i cattivi raccolti degli ultimi anni e l'indebitamento dei contadini assumeva livelli catastrofici. Fu cos\u00ec che la spedizione periodica per l'esazione dei \"due seini\" effettuata dal luogotenente di Corte nella Pieve di Bozio, fece scoccare la scintilla insurrezionale nel cuore di quella \"Terra di Comune\" che, pi\u00f9 socialmente e civilmente avanzata di altre regioni sin dal Medioevo, meno era atta a sopportare la crisi economica e il restringimento dei diritti che subiva. Un distaccamento di soldati Genovesi fu circondato, disarmato, derubato e, spogliato di tutto, rimandato a Bastia mentre in tutta la regione suonavano le campane e in montagna il tradizionale \"corno marino\" dei pastori chiamando alla rivolta.\nCos\u00ec ebbe origine una vera e propria \"jacquerie\" contadina che, all'inizio del 1730, scendendo dalla Castagniccia e dalla Casinca, si diede al saccheggio nella piana di Bastia, investendo parzialmente anche la capitale. Genova invi\u00f2 sull'isola come nuovo governatore Gerolamo Veneroso (che era stato doge dal 1726 al 1728) e si giunse a un'effimera tregua, invitando le comunit\u00e0 c\u00f2rse a presentare le proprie istanze.\nNel dicembre del 1730 gli insorti, riuniti nella \"Consulta\" (assemblea) di San Pancrazio prendono misure sul finanziamento dell'insurrezione e la costituzione di milizie, coagulando un proprio gruppo dirigente attorno ad alcuni notabili: Andrea Colonna Ceccaldi, Luigi Giafferi e l'abate Raffaelli, a segnare l'adesione del basso clero a quella che presto diverr\u00e0 causa \"nazionale\".\nNel successivo febbraio 1731 una Consulta generale tenuta a Corte stabilisce formalmente le rivendicazioni da indirizzare al governo genovese, segnando una fase nella quale i notabili ormai alla guida della rivolta si preoccupano di moderarla (reprimendo \"discoli\" e \"malviventi\") e di trovare sbocchi negoziali alla rivolta.\nL'aprile seguente i teologi isolani si riuniscono a Orezza, assumendo un atteggiamento prudente, con l'invito alla Repubblica a esercitare i propri doveri per evitare disordini, verso i quali viene mostrata comprensione. Il canonico Orticoni si reca in missione da una corte all'altra in Europa, difendendo le ragioni della propria gente specialmente presso la Santa Sede. La rivolta c\u00f2rsa diviene rapidamente un affare europeo e non manca di attirare l'attenzione dell'ambasciatore francese a Genova, che prontamente ne riferisce al proprio governo.\nNel frattempo l'anarchia e i disordini tornano, dopo secoli, a insanguinare tutta l'isola: la colonia greca di Paomia viene aggredita e minacciata di massacro, segnando l'estensione della rivolta, prima confinata al Cismonte, anche al Pumonte, mentre s'avvia il contrabbando di armi specialmente da Livorno, con l'aiuto dei c\u00f2rsi emigrati in Italia.\nAlcuni insorti, fidando, come da tradizione, in appoggi esterni, invocano l'aiuto di Filippo V di Spagna (che prudentemente eviter\u00e0 di invischiarsi nella vicenda) e, allo scopo, producono la riedizione della bandiera Aragonese con la \"Testa Mora\": la benda che, nell'originale, copriva gli occhi della figura, viene spostata come una fascia sulla fronte a dare forma al motto che viene coniato per questo vessillo, \"\u00abAdesso la Corsica ha aperto gli occhi\u00bb\".\nNell'agosto del 1731 Genova, rotti gli indugi e incapace di far fronte da sola alla ribellione, ottiene dall'Imperatore Carlo VI (preoccupato di prevenire un eventuale coinvolgimento di Filippo V) l'invio di una spedizione militare che sbarca in Corsica agli ordini del barone tedesco Wachtendonk in appoggio alle forze del commissario straordinario genovese, Camillo Doria. Dopo aver subito una sconfitta a Calenzana (febbraio 1732), le truppe imperiali, forti di superiore artiglieria e di 8\u00a0000 uomini, hanno la meglio.\nI capi della rivolta sono esiliati e l'arbitrato imperiale si fa garante, nel gennaio del 1733, delle \"graziose concessioni\" (in verit\u00e0 ben formulate per riuscire soddisfacenti) che il \"Minor Consiglio\" genovese approva al fine di disarmare le aspirazioni secessioniste e riportare la calma nell'isola.\nSolo per poco, poich\u00e9 gi\u00e0 nell'autunno seguente (1733) scoppia un nuovo focolaio insurrezionale in Castagniccia, stavolta guidato direttamente da un notabile proveniente dalla massima istanza locale che Genova aveva voluto a collaborare con il proprio governatore, i \"Nobili Dodici\". Tra questi era stato precedentemente eletto Giacinto Paoli, che si trova a capo della nuova rivolta.\nL'isola sfugge nuovamente al controllo genovese - salvo le citt\u00e0 costiere - e gli insorti si organizzano con il crescente aiuto dei loro compatrioti in Italia. Si giunge cos\u00ec al 1735, quando una nuova Consulta generale tenuta a Corte elabora, sotto la guida dell'avvocato Sebastiano Costa (un c\u00f2rso rientrato dall'Italia a sostenere l'insurrezione) una dichiarazione costituzionale che di fatto costituisce la Corsica in Stato sovrano. Il testo prefigura gi\u00e0 la Costituzione paolina del 1755 e attira l'attenzione di Montesquieu, segnalando sin da allora come alla guida della rivoluzione c\u00f2rsa si muovano uomini ispirati dai pi\u00f9 avanzati concetti giuridici e illuministici gi\u00e0 diffusi in Italia.\nNello stesso contesto la Corsica viene posta sotto la protezione della Vergine Maria e viene adottato come inno nazionale il canto sacro \"Dio vi salvi Regina\" composto alla fine del secolo precedente dal gesuita Francesco di Geronimo, originario di Grottaglie (TA).\nLo Stato di Corsica concepito a Corte manca volutamente di un sovrano, con lo scopo pi\u00f9 o meno palese - pur di liberarsi della Repubblica ligure - di indurre qualche regnante europeo a reclamare per s\u00e9 la Corsica. Tuttavia, pur se molti sono i monarchi che gradirebbero impadronirsi dell'isola, il complesso equilibrio raggiunto dopo la Pace di Vestfalia induce ciascuno alla prudenza e gioca a favore di Genova e dell'incredibile avventura di un certo barone Teodoro di Neuhoff (1694-1756), uno strano avventuriero della piccola nobilt\u00e0 tedesca fuoriuscito dalla nativa Colonia e passato in Francia e Spagna prima di riuscire a convincere la comunit\u00e0 c\u00f2rsa di Livorno a candidarsi al vacante trono di Corsica.\n\u00c8 cos\u00ec che, sbarcato nel marzo 1736 ad Aleria con armi, cereali e aiuti in danaro, riesce con notevole abilit\u00e0 ed eloquenza a farsi accogliere da Giacinto Paoli, Sebastiano Costa e Luigi Giafferi, che guidano l'insurrezione, come una sorta di \"Deus ex machina\" e farsi proclamare re di Corsica. Alquanto perspicace, Teodoro dimostra di aver compreso alla radice quali siano le aspirazioni pi\u00f9 profonde dei notabili isolani e si affretta a instaurare un \"ordine della nobilt\u00e0 di Corsica\", distribuendo con liberalit\u00e0 titoli magniloquenti ai capi degli insorti.\nCi\u00f2 malgrado, subito si accesero dispute tra i nuovi nobili per accaparrarsi i titoli che sembravano pi\u00f9 suggestivi, a riprova di quanto le aspirazioni dei notabili fossero legate al proprio avanzamento sociale (in modo non dissimile da quanto avverr\u00e0 nelle altre rivoluzioni moderne), negato loro \"costituzionalmente\" da Genova. Ai malumori collegati alle dispute intorno ai titoli nobiliari, si aggiunsero presto quelli assai pi\u00f9 seri legati al venire al pettine dei nodi legati alle vane promesse di aiuti con le quali Teodoro aveva convinto i c\u00f2rsi a farlo loro re. Ancora una volta dimostrando notevole tempismo e perspicacia, dopo solo otto mesi di \"regno\" l'effimero sovrano, sbeffeggiato dai genovesi, lasci\u00f2 la Corsica nel novembre del 1736 con il pretesto di recarsi a reclamare personalmente gli \"aiuti\" millantati.\nAncora nel 1736 esce, scritto dall'abate c\u00f2rso Natali, il \"Disinganno intorno alla Rivoluzione di Corsica\", primo esempio significativo della fiorente letteratura apologetica - sempre scritta in italiano - che render\u00e0 popolare la lotta d'indipendenza dei c\u00f2rsi presso gli ambienti illuminati di tutta Europa.\nTeodoro riapparir\u00e0 in Corsica solo due anni dopo, per un breve tentativo - subito fallito - di restaurazione e ancora nel 1743, con l'appoggio britannico, con identico esito. La vita del re di Corsica si concluder\u00e0 in povert\u00e0 a Londra nel 1756 e la sua tragicomica vicenda sar\u00e0 oggetto di curiosit\u00e0 in tutta Europa, al punto da meritargli un'opera (Teodoro a Venezia) di Paisiello, che ne aveva filtrato il personaggio gi\u00e0 dileggiato da Voltaire nel suo \"Candido\".\nIl primo coinvolgimento francese.\nPartito Teodoro la lotta continua in una situazione di sostanziale stallo. Da un lato, i c\u00f2rsi insorti e padroni dell'isola, ma incapaci di conquistarne le fortezze costiere, dall'altro i genovesi serrati nei maggiori centri litoranei, privi di risorse umane e finanziarie per poter lanciare una controffensiva e riprendere il pieno controllo della Corsica.\n\u00c8 in queste circostanze che Genova, rimasta senza alternative - pur di malavoglia e con comprensibile diffidenza - prende una decisione che si riveler\u00e0 fatale e accetta l'interessato \"aiuto\" che la Francia le offre, desiderosa com'\u00e8 di mettere le mani sulla Corsica (prevenendo possibili analoghe mosse inglesi o spagnole) pur senza causare un conflitto aperto europeo.\nLa strategia della Francia di Luigi XV sotto il governo prima del cardinale de Fleury e poi di Germain Louis Chauvelin e del duca de Choiseul, consister\u00e0 sostanzialmente nell'installare proprie truppe in Corsica con il pretesto di sostenere il governo genovese, cui per\u00f2 presenter\u00e0 il conto del mantenimento dell'armata, ben sapendo che la Repubblica difficilmente trover\u00e0 le risorse necessarie a saldare il debito contratto.\nCos\u00ec nel febbraio 1738 sbarcano in Corsica le prime truppe francesi al comando del generale de Boissieux, che si atteggia a mediatore, senza tuttavia accontentare nessuno. A dicembre una colonna francese viene ignominiosamente messa in fuga dagli insorti a Borgo e Boissieux viene sollevato dall'incarico, affidato di seguito a Maillebois. Questi prende in mano la situazione e attacca gli insorti. Gi\u00e0 nel luglio del 1739 Giacinto Paoli (seguito dal figlio Pasquale) e Luigi Giafferi sono costretti a riparare in esilio verso l'Italia.\nNel 1741, considerando pacificata l'isola, Maillebois lascia Bastia senza che la Repubblica ligure, da sola, riesca a tenere davvero sotto controllo l'isola, che presto \u00e8 di nuovo in fermento. A nulla vale un nuovo compromesso offerto da Genova nel 1743, n\u00e9 la missione pacificatrice intrapresa sull'isola dal francescano Leonardo da Porto Maurizio, condotta nel 1744.\nNell'agosto 1745 una nuova Consulta rivoluzionaria convocata a Orezza mette un nuovo triumvirato alla testa della rivolta, composto da Gian Pietro Gaffori, Alerio Matra e Ignazio Venturini, mentre il c\u00f2rso fuoriuscito Domenico Rivarola (ex podest\u00e0 di Bastia nel 1724 e poi colonnello dell'armata sabauda) riesce a convincere Carlo Emanuele III di Savoia a tentare, con l'appoggio degli inglesi (anch'essi bramosi di mettere le mani sulla Corsica) e degli austriaci, una spedizione contro Bastia.\nTra il 1745 e il 1748, con l'aiuto inglese e sabaudo, Domenico Rivarola riesce a mettersi a capo di parte degli insorti e a impegnare duramente i Genovesi a Bastia, ma le divisioni tra i notabili c\u00f2rsi minano i successi della sua iniziativa e nel 1748 Rivarola muore a Torino, ove s'era recato a cercare nuovi aiuti.\nMessi di nuovo alle strette, i Genovesi dovettero ancora ricorrere alla Francia, che invi\u00f2 a Bastia nuove truppe guidate dal Maresciallo de Cursay. Questi, oltre a svolgere un ruolo di mediazione, avvi\u00f2 nella capitale dell'isola un'accademia e altre iniziative culturali che avevano lo scopo di installare e di irradiare la cultura francese nell'isola. Il troppo zelo dimostrato dal de Cursay nella sua azione propagandistica in favore della Francia esercitata presso i c\u00f2rsi, suscit\u00f2 le ire dei Genovesi. La Repubblica reag\u00ec nel 1753, chiedendo e ottenendo la partenza del Maresciallo e delle sue truppe dall'isola. Frattanto alcuni sicari al soldo di Genova assassinavano il capo degli insorti, Gian Pietro Gaffori.\nVa ricordato che queste ultime vicende si inquadrano nello svolgimento della Guerra di successione austriaca che, tra l'altro, porta all'occupazione di Genova da parte delle armate austriache (con il famoso episodio del Balilla, dicembre 1746), e a nuovi, durissimi colpi per la Repubblica, impoverita, invasa e costretta dall'ostilit\u00e0 dei Savoia ad affidarsi sempre pi\u00f9 all'influenza della Francia.\nLa Corsica indipendente di Pasquale Paoli.\nDopo l'assassinio di Gaffori (per mano di c\u00f2rsi assoldati da Genova e nel quale fu implicato suo fratello, che fu giustiziato), gli insorti impiegarono quasi due anni per trovare un accordo sulla nuova guida. La scelta di un gruppo consistente di notabili dell'area settentrionale del Cismonte, forse anche per non chiamare in causa rivalit\u00e0 gi\u00e0 consolidate nell'isola, cadde sul trentenne Pasquale Paoli, figlio di Giacinto, che era stato esiliato a Napoli dal 1739.\nPasquale, che aveva 14 anni quando aveva lasciato la Corsica, nel frattempo era divenuto un ufficiale di Carlo di Borbone e prestava servizio a Porto Longone (odierna Porto Azzurro) all'isola d'Elba.\n (discorso di Pasquale Paoli dopo essere arrivato a Napoli nel 1750).\nFormatosi nell'ambiente illuminista della Napoli di Antonio Genovesi e di Gaetano Filangieri, Pasquale Paoli - che si era preparato gi\u00e0 da qualche tempo a rientrare nell'isola con un ruolo dirigente - avrebbe impresso una svolta decisiva alla rivolta c\u00f2rsa: fu Paoli che gli fece assumere i connotati di prima vera (e ingiustamente oggi misconosciuta) \"rivoluzione borghese d'Europa\", e sua \u00e8 la prima costituzione (anch'essa ingiustamente poco nota) democratica e moderna, quella che regol\u00f2 la vita della Corsica indipendente dal 1755 alla conquista francese 1769.\nGiunto in patria il 19 aprile, Paoli raggiunse il fratello Clemente a Morosaglia e, tra il 13 e il 14 luglio 1755, venne proclamato generale di quella che ormai, con piena coscienza, si definiva come la \"Nazione c\u00f2rsa\". L'elezione avvenne presso il convento francescano di Sant'Antonio di Casabianca. Emanuele Matra, notabile della regione di Aleria, raccolti intorno a s\u00e9 un gruppo di maggiorenti avversi al partito di Paoli, non ne accett\u00f2 l'elezione e diede vita a una vera e propria guerra civile per opporvisi.\nAffrontato con polso di ferro e vinto entro novembre dal neoeletto \"Generale della Nazione\" (che, secondo il console francese a Bastia, riceveva appoggi britannici), il Matra, che era sostenuto dai genovesi, fu sconfitto e costretto all'esilio. Malgrado il successo, Paoli dovr\u00e0 affrontare ancora per anni le ostilit\u00e0 suscitate dai membri della famiglia Matra e dai loro alleati.\nTra il 16 e il 18 novembre 1755, riunita una Consulta generale a Corte (divenuta capitale dello Stato c\u00f2rso), Paoli promulg\u00f2 la Costituzione di Corsica.\nLa nuova costituzione teneva conto della struttura istituzionale preesistente, perfezionandola e migliorandola, e, pur dovendo adeguarsi alla situazione d'emergenza, di isolamento geografico, di guerra e di assenza di un vero riconoscimento internazionale del nuovo Stato che essa istituiva e regolava, contribu\u00ec a rendere Paoli molto popolare negli ambienti illuminati di tutt'Europa e tra i coloni inglesi insorti che daranno vita agli Stati Uniti d'America e alla loro Costituzione.\nLa Costituzione c\u00f2rsa attir\u00f2 l'attenzione di tutta Europa per la sua eccezionale carica innovativa e Paoli chiese la collaborazione di Jean-Jacques Rousseau per perfezionarla. Il filosofo ginevrino rispose volentieri all'appello e redasse il suo \"Progetto di costituzione per la Corsica\" (1764).\nLa Costituzione assegnava alla figura del \"generale\" un ruolo particolare, paragonabile per certi versi, vista la situazione di guerra perdurante, a quella di un \"dittatore\" nell'antica Repubblica romana, affiancato da un Consiglio di Stato elettivo che rispondeva ai princ\u00ecpi di collegialit\u00e0 e di rotazione, seguendo uno schema che traeva la sua ispirazione dal modello comunale sorto in Italia. Si trattava quindi di una sorta di dispotismo illuminato, ove la massima autorit\u00e0 era sottoposta al controllo assembleare e votata a un'azione riformatrice ispirata dallo spirito dei lumi.\nLe mai del tutto sopite fronde antagoniste e spinte anarchiche interne, unite alla costante minaccia esterna, costrinsero allo sviluppo di un sistema giudiziario severo e inflessibile (che rester\u00e0 famoso con la locuzione \"giustizia paolina\") e all'istituzione di una notevole pressione fiscale, accompagnata da un continuo e quasi disperato sforzo di sviluppo agricolo, economico (entro il 1762 la Corsica batter\u00e0 la propria moneta) e commerciale. La Corsica si dot\u00f2 cos\u00ec di una propria flotta, battente la bandiera con la \"testa mora\", per rompere il blocco navale genovese. Anche a tale scopo nel 1758 Pasquale Paoli fond\u00f2 il porto di Isola Rossa, strategicamente ben posizionato per tagliare il traffico tra Genova, Calvi e San Fiorenzo. Sempre nel 1758, l'abate c\u00f2rso Salvini diede alle stampe a Corte, in italiano, la \"Giustificazione della Rivoluzione di Corsica\".\nUna volta ridotta la Repubblica genovese a controllare poche piazzeforti costiere, spesso assediate, Paoli si diede con inesauribile energia a dare forma e concretezza all'autoproclamato Stato di Corsica in ogni campo, senza trascurarne alcuno, spaziando dalla giustizia all'economia.\nTollerante nell'ambito religioso (Paoli incoraggi\u00f2 l'immigrazione ebraica dalla Toscana), il \"Generale\" ebbe la fiducia del clero locale, che del resto aveva sempre in larga parte appoggiato gli insorti, e buoni rapporti con lo Stato della Chiesa, anche nella speranza che ci\u00f2 potesse condurre a un riconoscimento ufficiale dell'indipendenza c\u00f2rsa.\nIl nuovo Stato - come del resto quelli sorti pi\u00f9 tardi dalle Rivoluzioni americana e francese - si caratterizz\u00f2 come un regime controllato dalla borghesia isolana che era cresciuta sotto il dominio genovese e, per molti versi, grazie a esso, pur se attraverso gli strumenti democratici della convocazione periodica di assemblee che, anche nei pi\u00f9 piccoli centri, eleggevano a suffragio universale i loro rappresentanti i quali, riuniti in \"consulte\", a propria volta procedevano al rinnovo delle cariche amministrative e politiche ai vari livelli, sino al Consiglio di Stato che affiancava il \"Generale della Nazione\". Le elezioni erano a suffragio universale e il voto era un diritto per tutti i residenti leali allo Stato, a prescindere dalla nazionalit\u00e0 d'origine, dal sesso (potevano votare anche le donne) e dal censo o dalla religione (potevano votare tutti i maggiori di 25 anni).\nIn tal modo venne a realizzarsi l'aspirazione della classe dei notabili ad accedere alle alte funzioni nel governo, nell'amministrazione e nella giustizia, che erano state loro sempre negate dalla Repubblica genovese che, non accogliendo mai i c\u00f2rsi nelle funzioni pubbliche, aveva a un tempo delineato il proprio dominio sull'isola come coloniale e, in ultima analisi, provocato la sollevazione della Corsica contro la propria autorit\u00e0.\nL'amministrazione locale dell'isola, guidata dal \"Generale\" e dal Consiglio di Stato - che s'insediarono nel \"Palazzo Nazionale\" di Corte - presiedeva al controllo delle province attraverso magistrati che ricalcavano le funzioni dei commissari e dei luogotenenti genovesi (che rispondevano al governatore dell'isola).\nSempre a Corte, Paoli fond\u00f2 nel 1765 un'Universit\u00e0 di lingua italiana (che era la lingua ufficiale dello Stato) destinata a formare i quadri del governo e la sua classe dirigente, mentre venne avviata la pubblicazione di un vero e proprio bollettino ufficiale dello Stato, i \"Ragguagli dell'Isola di Corsica\".\nAccanto alla conservazione di parte della Costituzione degli statuti della Repubblica ligure, anche a livello locale vi fu una sostanziale conferma di buona parte degli istituti esistenti, inclusi i \"podest\u00e0\", i \"padri del comune\", i \"capitani della milizia\", i \"pacieri\" e i \"guardiani\" (campestri).\nLa situazione di guerra condusse a considerare sottoposti a chiamata militare tutti gli uomini validi e all'organizzazione capillare di marce di addestramento. Tali preparativi militari divennero vitali quando, dal 1764, i francesi tornarono in forze a presidiare Bastia, Ajaccio, Calvi e San Fiorenzo.\nLa conquista francese.\nCon l'avvento del duca di Choiseul come ministro di Luigi XV, l'antico disegno di Parigi di mettere le mani sulla Corsica (gi\u00e0 suggerito nella trattatistica politico-diplomatica francese del XVII secolo) prese un'accelerazione.\nLa Francia aveva sub\u00ecto una dura sconfitta nella guerra dei sette anni, e aveva perso tutte le proprie colonie d'America, che, con il trattato di Parigi del 1763, erano passate sotto il controllo inglese. Diveniva pertanto vitale difendere gli interessi francesi nel Mediterraneo, dove la potenza francese era minacciata dalla Spagna (che esercitava anche importanti influenze sul Regno delle Due Sicilie), dalla crescente presenza britannica - il cui interesse per estendere il proprio protettorato sulla Corsica non era ignoto a Parigi - e dall'estendersi del dominio austriaco sulla Penisola italiana, con l'acquisizione alla sua sfera d'influenza della Toscana (ove s'era estinta la casata dei Medici cui era subentrata la dinastia Asburgo-Lorena mentre la Lorena era stata in cambio riunita al Regno di Francia).\nIndividuata la Corsica come bene strategico di fondamentale importanza per il perseguimento della politica mediterranea francese, Choiseul perfezion\u00f2 e port\u00f2 a compimento il disegno - gi\u00e0 delineato - per impossessarsene alle spese della Repubblica ligure e anzi atteggiandosi ad alleato di Genova. La prima fase dell'operazione consistette nell'indurre Genova alla firma del trattato di Compi\u00e8gne nel 1764, che stabiliva l'invio di truppe francesi in Corsica a sostenere la riconquista dell'isola da parte dell'antica Repubblica marinara, che si assumeva l'onere di finanziare l'intera operazione.\nUna volta che l'armata francese pass\u00f2 a presidiare le citt\u00e0 costiere dell'isola, Choiseul, invece di attaccare risolutamente Paoli, prese a parlamentare con il Generale dei Corsi, investendolo di minacce e blandizie attraverso il suo inviato Matteo Buttafuoco, un fuoriuscito c\u00f2rso che serviva come ufficiale di Luigi XV. Paoli tenne duro e respinse anche le lusinghe che paventavano un suo possibile ruolo preminente in una futura amministrazione francese dell'isola.\nNel frattempo le truppe del Re di Francia, lungi dall'aprire le ostilit\u00e0 contro i c\u00f2rsi come promesso, restavano al sicuro nelle fortezze genovesi, incrementando cos\u00ec a dismisura il conto che Genova doveva pagare per la loro presenza secondo il trattato di Compi\u00e8gne, sino a divenire forzosamente insolvente per mancanza delle risorse necessarie, come previsto da Choiseul.\nL\"'impasse\" si prolung\u00f2 cos\u00ec sino al 15 maggio 1768, quando Choiseul coron\u00f2 il suo piano, costringendo Genova a firmare il trattato di Versailles.\nDunque la Corsica fu estorta a Genova quale garanzia per i debiti non onorati, e in un certo senso, artificiosamente creati.\nProprio come se si trattasse di una vendita (al chiaro scopo di esacerbare il disprezzo c\u00f2rso verso i Genovesi) il trattato venne reso noto a Paoli contestualmente alla richiesta di fare atto di sottomissione al re di Francia. La risposta del Generale fu la mobilitazione generale per resistere, armi alla mano, alle pretese di Parigi.\nMentre i genovesi lasciavano per sempre l'isola, il governo francese replic\u00f2 avviando speditamente una campagna militare. In un primo tempo le truppe del marchese di Chauvelin furono duramente sconfitte a Borgo nell'ottobre 1768. Paoli, sperando cos\u00ec di guadagnarsi il rispetto della Francia, anzich\u00e9 massacrarli, lasci\u00f2 liberi i numerosi prigionieri francesi catturati. Alle sue vane speranze di una composizione favorevole del conflitto, rispose l'arrivo in Corsica, agli ordini del marchese de Vaux, di forze francesi ancora pi\u00f9 ingenti e dotate di una potente artiglieria.\nLa disperata ricerca d'aiuti internazionali da parte di Paoli non diede risultati di rilievo e cos\u00ec la campagna militare francese entr\u00f2 nel vivo all'inizio di maggio del 1769, puntando direttamente verso il quartier generale c\u00f2rso a Murato. Per sbarrare la strada all'attacco, Paoli mise in campo tutte le forze a disposizione, compreso un contingente di fanteria mercenaria tedesca.\nLa battaglia decisiva si svolse il 9 maggio 1769 a Ponte Nuovo sul Golo, ove le milizie c\u00f2rse cedettero con gravi perdite alla potenza della superiore artiglieria delle forze francesi, che erano appoggiate da contingenti di c\u00f2rsi assoldati dai notabili rivali di Paoli, prontamente passati al fianco dei futuri padroni dell'isola. Malgrado la sconfitta, i c\u00f2rsi, per il coraggio dimostrato in battaglia, si guadagnarono l'ammirazione europea, specialmente presso gli intellettuali illuminati che vedevano in loro la prima sfida aperta all\"'Ancien R\u00e9gime\". Voltaire scriver\u00e0 della battaglia sottolineando il valore dei c\u00f2rsi che difesero il ponte, additandoli come esempio di eroica rivendicazione della libert\u00e0, mentre James Boswell, nel suo \"Account of Corsica\" (1768), gi\u00e0 aveva paragonato Paoli a un novello Licurgo.\nPaoli sfugg\u00ec alla cattura e, imbarcatosi per Livorno, raggiunse Londra dove fu accolto in un esilio onorato (fu ricevuto personalmente dal re Giorgio III e dotato di una pensione), mentre in Corsica restava il suo segretario Carlo Maria Buonaparte, padre di Napoleone, a tentare - assieme ad altri notabili - un'estrema resistenza. La schiacciante e sanguinosa vittoria militare delle armi francesi, tuttavia, presto fece pendere decisamente la bilancia politica dalla parte della Francia e lo stesso Buonaparte fin\u00ec per aderire al partito francese.\nDall\"'Ancien R\u00e9gime\" alla rivoluzione francese.\nAlla crescita del partito francese diede un contributo notevole l'intelligenza del conte di Marbeuf, gi\u00e0 distintosi alla guida delle truppe di Luigi XV che occupavano l'isola in forze. Mentre veniva, ancora una volta, mantenuta in vigore buona parte degli \"Statuti\" genovesi, venne formandosi per mezzo di sentenze ed editti reali un \"corpus\" legislativo denominato \"Code corse\". Ogni vestigia diretta dello stato paolino fu cancellata, a cominciare dalla chiusura dell'Universit\u00e0 italiana di Corte.\nEsportando sull'isola il modello assolutista e centralista francese, le antiche assemblee democratiche locali vennero abolite (ingraziandosi cos\u00ec i notabili locali, presto dotati di titoli nobiliari di secondo rango in cambio della loro adesione al nuovo regime), cos\u00ec come furono eliminati i privilegi goduti dalle citt\u00e0 costiere, rovinandole totalmente dal punto di vista commerciale.\nIl patrimonio demaniale fu accuratamente censito e fu preparato un \"Plan terrier\" teso a mettere a profitto l'isola a favore del re, che fu anche l'occasione per il rilancio degli antichi piani del Banco di San Giorgio per sfruttare le piane costiere (che divennero poi preda dei notabili locali pro-francesi) mentre il sistema fiscale ripropose, razionalizzate, le imposte genovesi.\nL'arrivo di giudici e amministratori francesi in massa complet\u00f2 il quadro, facendo accorrere i notabili locali a sottomettersi al re di Francia pur di non vedersi esautorati nei ruoli amministrativi. I risultati del \"Plan terrier\" e dalla politica francese furono scarsi sul piano produttivo e disastrosi dal punto di vista politico, riducendo alla fame le comunit\u00e0 locali espropriate di ogni diritto dall'avidit\u00e0 dei nuovi proprietari. L'unica operazione che pot\u00e9 dirsi riuscita fu l'installazione pacifica a Cargese, dei coloni greci che erano stati scacciati da Paomia e che s'erano rifugiati in Ajaccio durante tutto il corso della guerra.\nLungi dall'essere estirpata, la resistenza paolista continuava nei santuari montani, ed era accresciuta dalla disperazione dei contadini espropriati dalla voracit\u00e0 dei notabili passati alla Francia.\nParticolarmente sanguinosa fu la repressione dell'insorgenza del Niolo, che s'era sollevato sotto la guida di alcuni c\u00f2rsi: nel 1774 il maresciallo di campo Narbonne si rese protagonista della distruzione e l'incendio di interi raccolti e villaggi, oltre all'esecuzione di innumerevoli fucilazioni e impiccagioni, seguite da vere e proprie deportazioni di massa, con lo sterminio differito dei combattenti catturati, mandati a morire di stenti nelle oscure prigioni di Tolone.\nLa Rivoluzione francese e il ritorno di Pasquale Paoli.\nTutto ci\u00f2 contribu\u00ec a tenere ben viva, anche tra le classi dirigenti, seppure quasi mai espressa apertamente, la nostalgia per il regime di Paoli e una particolare avversione verso quello instaurato dal re di Francia.\nNon stupisce pertanto che la Corsica, risentendo della crisi dell\"'Ancien R\u00e9gime\" pi\u00f9 di altre zone di Francia, fosse tra le regioni che aderirono alla Rivoluzione francese e presentarono i propri \"cahiers de dol\u00e9ances\" nel 1789, tanto pi\u00f9 che gran parte della sua classe dirigente, oltre ad aver dato vita al regime democratico paolino, aveva assorbito i principi illuministici allora molto diffusi presso le universit\u00e0 italiane, dove da sempre si formavano i notabili c\u00f2rsi.\nL'entusiasmo suscitato dal crollo del vecchio regime assolutista (con il quale era identificata l'occupazione francese) e le grandi speranze di libert\u00e0 accese dalla Rivoluzione, fecero passare in secondo piano le velleit\u00e0 nazionali dei c\u00f2rsi, come del resto avverr\u00e0 pi\u00f9 tardi anche in Italia e altrove all'arrivo delle armate francesi che \"esportavano la Rivoluzione\".\nTale osservazione serve a capire meglio la richiesta - promossa dal delegato c\u00f2rso Saliceti all'Assemblea nazionale di Francia - di sottrarre l'isola al patrimonio reale e di unirla all'Impero francese, godendo cos\u00ec della sua nuova costituzione. L'istanza di Saliceti fu approvata il 30 novembre 1789, includendo un'amnistia per tutti i paolisti, compreso Pasquale Paoli.\nNel frattempo sull'isola scoppiarono gravi disordini e le truppe fedeli al re furono travolte. Alla luce di tali eventi si comprende meglio il tentativo - poco noto, ma significavo - che il re Luigi XVI di Francia fece, all'inizio del 1790, di liberarsi del turbolento possedimento, cercando di restituire la Corsica a Genova.\nNella primavera del 1790 Pasquale Paoli giunse a Parigi, accolto con estremo calore da quanti, incluso Robespierre, ne avevano ammirato le gesta da oppositori dell'assolutismo. Ricevuto da La Fayette e dal re, Paoli prosegu\u00ec per la Corsica, ove fu accolto trionfalmente - malgrado 21 anni d'assenza - ed eletto comandante della Guardia nazionale e presidente del Direttorio del Dipartimento francese nel quale era inquadrata l'isola. Solo due anni prima, proprio da Parigi, Vittorio Alfieri aveva dedicato a Pasquale Paoli, \u00abPropugnator magnanimo de' Corsi\u00bb, la sua tragedia \"Timoleone\".\nGli anni che seguirono videro crescere le tensioni in Corsica, dove ai rivoluzionari s'opponevano i controrivoluzionari, creando cos\u00ec uno stato di tensione e polemica permanente, senza tuttavia sfociare in scontri sanguinosi. In questo periodo si collocano alcune lettere del giovane Napoleone I, che gli saranno pi\u00f9 tardi cagione d'imbarazzo per avervi chiaramente espresso - allora - il suo sentirsi c\u00f2rso e la sua ammirazione per Paoli, accostata al disprezzo per quanti s'erano \"venduti\" alla Francia anzich\u00e9, come l'eroe c\u00f2rso, scegliere la via dell'esilio.\nFu in questo clima che, mentre in Francia cresceva lo scontro tra girondini e montagnardi, Pasquale Paoli, il quale aveva accettato la prospettiva girondina di un federalismo repubblicano come quadro almeno temporaneamente accettabile per la sua Corsica, inizi\u00f2 a prendere partito per i primi. La vittoria giacobina e l'avvio del \"terrore\" nel 1793, con il ghigliottinamento di Luigi XVI segnarono la svolta. Dopo il misero fallimento di una spedizione guidata dal giovane Napoleone tesa a conquistare la Sardegna (respinta dall'eroe gallurese Domenico Millelire), sulla quale Paoli aveva espresso perplessit\u00e0, si venne a coagulare un gruppo di notabili (in prima fila Saliceti e i Buonaparte) che proponeva l'estensione del regime giacobino sull'isola e che desiderava liberarsi dell'ormai anziano \"Babbu\" (padre) della nazione c\u00f2rsa. Si giunse cos\u00ec, nell'aprile 1793 all'emissione a Parigi di un decreto di arresto contro Paoli per \"intelligenza con il nemico\".\nIl regno anglo-c\u00f2rso.\nPaoli, temendo il peggio, raggrupp\u00f2 attorno a s\u00e9 i propri partigiani e contrattacc\u00f2 i giacobini alla Consulta tenuta in maggio a Corte, rifiutando di sottomettersi alla Convenzione nazionale. Dichiarato fuorilegge in luglio, Paoli rispose statuendo la secessione della Corsica dalla Francia e chiedendo soccorso agli inglesi, dopo che i suoi partigiani avevano gi\u00e0 messo in fuga i giacobini - espatriati in gran fretta - e dato fuoco alla casa natale di Napoleone ad Ajaccio (la casa-museo mostrata ancor oggi ai turisti \u00e8 sostanzialmente un falso).\nGli inglesi, che erano in guerra contro i rivoluzionari francesi dal febbraio 1793, non mancarono di cogliere l'occasione di strappare la Corsica alla Francia e cos\u00ec perfezionare il blocco navale cui era sottoposto il regime giacobino. Attaccate da Nelson, le fortezze costiere dove si erano rifugiate le truppe francesi sull'isola caddero una dopo l'altra.\nLe grandi speranze suscitate in Corsica da quest'intervento, tuttavia, dovevano essere di breve durata e destinate a causare un'amara e definitiva delusione in Pasquale Paoli.\nScacciati i francesi dall'isola, si procedette alla redazione di una nuova costituzione di Corsica (la seconda dopo quella del 1755), che fu approvata nel giugno 1794 da una consulta tenutasi a Corte, tornata capitale dell'isola dal 1791, dopo che Paoli aveva represso una rivolta controrivoluzionaria scoppiata a Bastia. Pi\u00f9 complessa della precedente, la nuova costituzione prefigurava la Corsica come un protettorato personale del re d'Inghilterra, ma dotato di larga autonomia, realizzando un'originale struttura istituzionale sintesi di parlamentarismo all'inglese, riformismo illuminato e indipendentismo.\nIn realt\u00e0 quanto disposto dalla carta costituzionale rest\u00f2 largamente lettera morta, anche considerando il fatto che l'Inghilterra, in guerra contro la Francia, non aveva certo intenzione di limitarsi a esercitare un protettorato poco pi\u00f9 che simbolico (come la costituzione prometteva) su un'isola tanto importante per la realizzazione delle proprie mire imperiali.\nPaoli, che aveva sperato di ricoprire la carica di vicer\u00e9, la vide invece assegnata all'inglese Sir Elliot (che dal 1807 al 1813 sar\u00e0 governatore generale dell'India), e vide sfumare cos\u00ec tanto le ambizioni personali, quanto quelle di avere, finalmente, realizzato il suo sogno di una Corsica libera e indipendente.\nCos\u00ec la costituzione che diede vita al regno anglo-corso (ancora una volta scritta in italiano, che restava la lingua ufficiale dell'isola), pur importante dal punto di vista legislativo, rimase in buona parte inattuata, dando origine a crescenti malumori.\nPaoli, sostenuto dai molti notabili che si sentivano messi da parte dal nuovo regime, inizi\u00f2 apertamente a fare la fronda di Sir Elliot sino a che Giorgio III in persona gli ordin\u00f2 di recarsi a Londra. Giuntovi nell'ottobre 1795, l'eroe c\u00f2rso si trov\u00f2 esiliato definitivamente, seppure dotato di mezzi adeguati e confortato da appoggi e frequentazioni atte a fargli vivere una vecchiaia decente e agiata. Dopo aver lasciato una cospicua somma destinata alla riapertura dell'Universit\u00e0 italiana a Corte, Paoli mor\u00ec a Londra il 5 febbraio 1807 e fu sepolto, con onori assolutamente eccezionali per uno straniero, nell'Abbazia di Westminster.\nNell'ottobre 1796 gli inglesi evacuarono la Corsica, che fu rioccupata quasi senza colpo ferire dai francesi dell'Armata d'Italia, guidata da Napoleone, che provvide subito a dividerla in due dipartimenti (Golo e Liamone) anche allo scopo di indebolirne l'unit\u00e0 e quindi scongiurare nuove sollevazioni.\nNella Francia imperiale.\n\u00ab\"Il faut que la Corse soit une bonne fois fran\u00e7aise\"\u00bb dichiar\u00f2 il futuro imperatore e, con l'arrivo del potere napoleonico, la Corsica cominci\u00f2 a recepire l'opera di francesizzazione che l'accompagner\u00e0 sino ai giorni nostri.\nL'isola viene rioccupata interamente nel 1797, mentre in Italia Napoleone liquida sia la Repubblica di Genova sia quella di Venezia.\nMa il ritorno in Corsica della potenza francese vittoriosa in Europa non riporta n\u00e9 la pace, n\u00e9 la prosperit\u00e0 sull'isola. Le ribellioni e le rivolte si susseguono e quelli che un tempo erano definiti i \"patrioti\" di Paoli, divenuti \"banditi\" sotto Luigi XV e Luigi XVI, sono ora definiti \"controrivoluzionari\" dal Direttorio.\nNel 1798 scoppia la rivolta detta \"della crocetta\", per via della piccola croce bianca che decora i berretti degli insorti. La ribellione, affine per certi versi alla quasi contemporanea \"crociata sanfedista\" del cardinale Fabrizio Ruffo in Italia meridionale, ha origine dagli eccessi del governo giacobino contro il clero (che in Corsica aveva sempre sostenuto le istanze locali). Guidata dal vecchio Agostino Giafferi (1718-1798), l'insorgenza conquista in breve tempo gran parte del Nord della Corsica. La reazione giacobina \u00e8 spietata e la rivolta viene affogata nel sangue. Giafferi (figlio di Luigi esiliato con Giacinto Paoli), ottantenne, viene prelevato nella sua casa e fucilato.\nSimile destino ha una spedizione di c\u00f2rsi fuoriusciti, che sbarca nel Fiumorbo nel 1800 provenendo dalla Toscana: le promesse di sostegno fatte loro dal console Russo si rivelano chimere e anche questo tentativo, duramente represso, fallisce dopo la resistenza contrappostagli da una Sartene fieramente repubblicana.\nIl perdurare dei disordini e il pugno di ferro applicato dal governatore militare dell'isola, Miot de Melito, rendono endemiche, ovunque nell'isola, miseria e povert\u00e0. Miot, di fronte a una Corsica ridotta allo stremo, \u00e8 costretto ad alleviare la pressione fiscale a partire dal 1801. Altri provvedimenti in questo senso sono presi continuativamente sino al 1811 quando, per decreto imperiale, essi sono confermati e completati dalla riunificazione dei due dipartimenti, con spostamento del capoluogo ad Ajaccio.\nAi vantaggi fiscali - che non avranno alcun effetto significativo, perdurante lo stato di guerra sull'isola - si affianca per\u00f2 la sospensione dell'applicazione della costituzione francese, lasciando l'isola sotto un regime militare durante tutto il consolato e l'impero. Il generale Morand, cui sono conferiti pieni poteri dal 1803, con il pretesto della lotta al banditismo, utilizza i tribunali militari come strumento di rappresaglia contro la popolazione. Incoraggiato da Napoleone, il generale si abbandona a eccessi di ferocia e, nel tentare di implementare la coscrizione di massa, si scontra contro una nuova rivolta nel Fiumorbo e nelle montagne dell'Alta Rocca, che divengono un rifugio di renitenti e un focolaio di resistenza permanente e ostinata che si prolungher\u00e0 anche dopo la Restaurazione. La ferocia della sua repressione diventa leggendaria e sar\u00e0 ricordata in Corsica come \"giustizia morandiana\" quale sinonimo di cieca violenza.\nSul piano economico non v'\u00e8 nulla di significativo, se non qualche tentativo di miglioramento delle razze ovine, il riadattamento a uso militare della strada Bastia-Ajaccio e lo sfruttamento forestale per le costruzioni navali della marina da guerra francese.\nAlla caduta di Napoleone gli ajaccini gettano in mare il busto del loro concittadino e inalberano i vessilli borbonici, mentre i bastiesi, guidati dal poeta c\u00f2rso Salvatore Viale, pubblicano un manifesto (Proclamazione di Bastia) e incitano l'isola alla rivolta e all'indipendenza, instaurando un governo provvisorio che reclama la sovranit\u00e0 c\u00f2rsa sull'isola. Il Congresso di Vienna, per\u00f2, non ne tiene conto, e la Corsica rimane francese. Molti notabili, compresi quelli che avevano tratto qualche beneficio dal regime napoleonico, fanno atto d'obbedienza alla monarchia francese appena restaurata, salvo plaudire in massa al Napoleone dei \"cento giorni\".\nVerso il secondo impero.\nChiusa definitivamente, la parentesi napoleonica porta i suoi strascichi in Corsica, essendo divenuta l'isola uno dei luoghi di raccolta dei superstiti seguaci dell'imperatore. Di fronte alla reazione monarchica, i partigiani c\u00f2rsi di Napoleone fanno causa comune con gli insorti, mai domi, delle montagne centro-meridionali e, tra il 1815 e il 1816, imperversa nell'isola la cosiddetta guerra del Fiumorbo: per mesi poco pi\u00f9 di un migliaio di uomini e qualche centinaio di guerrigliere c\u00f2rse tengono testa - e alla fine quasi sconfiggono - le superiori forze (almeno 8\u00a0000 uomini) del marchese de Rivi\u00e8re.\nScampato per miracolo alla cattura in battaglia, il marchese viene sostituito dal conte Willot, il quale offre una resa onorevole al comandante degli insorti, il murattiano Poli che, grazie all'amnistia concordata, nel maggio 1816, abbandona la Corsica con i suoi seguaci.\nQuasi sconfitti militarmente, i Borboni ottengono cos\u00ec una vittoria politica, e allontanati o imprigionati i bonapartisti, affidano a monarchici di provata fede il governo dell'isola.\nPassata l'ultima fiammata del Fiumorbo (ma una parte degli insorti si dar\u00e0 alla macchia e sar\u00e0 operativa sin verso il 1830), la gente di Corsica, con alle spalle un secolo intero (1729-1816) di guerre quasi ininterrotte, \nLa gente comune continua a vivere di un'economia di sussistenza e l'incremento demografico registrato dal 1800 al 1890 (da 164\u00a0000 a 290\u00a0000 abitanti) \u00e8 comunque modesto (specie in termini assoluti) e ampiamente spiegabile con la fine di un lunghissimo periodo di continue guerre e devastazioni. A testimonianza della fatica della gente c\u00f2rsa per darsi di che vivere, sono oggi visibili nell'isola numerosi terrazzamenti abbandonati, creati con grande fatica non per la coltura di viti e olivi, ma di cereali panificabili.\nI successivi piani di sviluppo agricolo non fecero che ricalcare nella sostanza i passi di quelli ideati ancora nel XVII secolo dal Banco di San Giorgio, portando con s\u00e9 - quasi inevitabilmente - gli stessi scarsi risultati e generando le stesse tensioni sociali che li avevano contraddistinti due secoli prima, finendo cos\u00ec per generare contrasti che scoppiarono puntualmente in occasione delle rivoluzioni del 1848.\nA rendere pi\u00f9 fosche le tinte del periodo non mancarono le carestie (1811, 1816, 1823, 1834) e le epidemie di colera (1834, 1855), senza contare le febbri malariche, endemiche nelle pianure umide litoranee, e il perdurare della \"vendetta\" e del banditismo che, oltre a costituire un fenomeno di pura criminalit\u00e0 (cui inevitabilmente s'intreccia soprattutto quale conseguenza delle faide), assume un carattere finanche politico.\nLa risposta dello Stato, significativamente, ricalca quella genovese: fallite le politiche repressive si ricorrer\u00e0, nel secondo impero, alla soppressione generalizzata del porto d'armi, mentre s'impiantano colonie penali agricole nell'isola con l'obiettivo di aiutare l'agricoltura locale.\n (Chateaubriand d\u00e0 per scontato questo dato nelle sue polemiche antinapoleoniche e si riferisce in modo sprezzante ai suoi abitanti) e, almeno sino al compiersi del Risorgimento, anche i c\u00f2rsi - che continuano a frequentare le Universit\u00e0 italiane - si sentono parte della comunit\u00e0 italiana, intesa in senso culturale.\nIl francese \u00e8 impiegato quasi esclusivamente negli atti amministrativi (sino a met\u00e0 Ottocento \u00e8 per\u00f2 normale trovare atti di nascita, matrimonio e morte redatti in italiano), e l'italiano continua a essere schiacciante maggioranza nelle pubblicazioni locali e persino negli atti notarili, mentre quello che pi\u00f9 tardi sorger\u00e0 come lingua autonoma, il corso, altro non \u00e8 che il vernacolo locale, sentito - come avviene pressoch\u00e9 ovunque nell'Italia dei mille dialetti - come registro familiare affiancato all'italiano. Dei notabili che vezzosamente ostentano l'impiego dell'italiano toscaneggiante anche nelle conversazioni informali, si dice significativamente che \"parlanu in crusca\", con chiaro riferimento alla celebre Accademia fiorentina, custode della lingua italiana.\nNel 1821 un'ispezione condotta dall'accademico di Francia Antoine-F\u00e9lix Mourre, stimava che su circa 170\u00a0000 abitanti solo circa 10\u00a0000 comprendessero il francese, e solo un migliaio fossero in grado di scriverlo. Nel 1823 un prefetto francese in ispezione sull'isola si sente rispondere \u00ab\"noi siamo italiani\"\u00bb dai responsabili del Cantone di Belgodere che aveva appena esortato a propagare anche nella loro regione la lingua nazionale, il francese.\nA ulteriore conferma di tale situazione basti pensare che nel \"Trattato\" stretto il 18 febbraio 1831 a Parigi tra il generale La Fayette e il comitato rivoluzionario italiano di Parigi nell'ambito delle agitazioni correlate alla Monarchia di luglio, su proposta del francese, si stabilisce lo scambio tra Corsica e Savoia.\nIl 28 luglio 1835 il c\u00f2rso Giuseppe Fieschi attenta alla vita di Luigi Filippo di Francia e viene ghigliottinato.\nL'uso della lingua italiana, che continuava a essere impiegata in Corsica anche negli atti pubblici (per un decreto del 10 marzo 1805 che derogava per l'isola l'uso obbligatorio del francese), \u00e8 soggetto a divieto il 4 agosto 1859, a seguito di una sentenza della Corte di cassazione francese, che interviene non appena Napoleone III rientra a Parigi reduce dalla campagna d'Italia che ha dato una brusca svolta ai progetti d'unit\u00e0 italiana: \nMalgrado qualche riferimento a un coinvolgimento dell'isola nell'unit\u00e0 italiana da parte, tra gli altri, di Garibaldi, Mazzini e Gioberti, e la partecipazione di alcuni c\u00f2rsi a diverse battaglie del Quarantotto italiano, la Corsica non \u00e8 mai stata davvero coinvolta dal processo unitario italiano. Del resto, lungo la storia, il costante ricorrere dei c\u00f2rsi a chicchessia, pur di scacciare il governo straniero che li governava, testimonia della loro atavica volont\u00e0 di non avere, in ultima analisi, alcun dominatore e del loro genuino - seppure mai davvero soddisfatto - desiderio d'autogoverno.\nRestano pertanto come casi tutto sommato isolati gli episodi nei quali dei c\u00f2rsi combattono come Garibaldini o la parabola di Leonetto Cipriani, di Centuri (Capo c\u00f2rso) che, protagonista alla battaglia di Curtatone (1848) e poi a quella di Novara, pi\u00f9 tardi sar\u00e0 governatore delle Legazioni pontificie (1860) e senatore del Regno d'Italia. Parimenti, la presenza di italiani esuli in Corsica durante la prima fase del Risorgimento, pi\u00f9 che a stimolare un eventuale sentimento pro-italiano in senso unitario-politico - pressoch\u00e9 inesistente - finisce per contribuire alla diffusione di idee liberali presso la borghesia c\u00f2rsa. In questo contesto, attorno al 1848 nasce in Corsica la societ\u00e0 segreta dei \"Pinnuti\", sorta di Carboneria isolana (in c\u00f2rso i pipistrelli si dicono \"topi pinnuti\").\nPi\u00f9 significativo \u00e8, naturalmente, l'impegno dei notabili nel mondo politico parigino, anche come esito della pressione - che si fa sempre pi\u00f9 crescente - affinch\u00e9 si integrino nello Stato francese. Sotto la Restaurazione borbonica, in una Corsica ormai poverissima si \u00e8 costretti a derogare alle soglie d'accesso al voto basate sul censo, abbassandole quanto basta per coinvolgere i maggiorenti dell'isola nella politica nazionale. Si accentua cos\u00ec la tendenza - gi\u00e0 presente da secoli - delle famiglie pi\u00f9 potenti a disporre del potere, dando nuova vita al fenomeno indicato da taluni esponenti del mondo autonomista come \"clanista\".\nTra le famiglie che incarnano questo processo, le prime sono senz'altro quelle dei Pozzo di Borgo e dei Sebastiani, che iniziano la loro attivit\u00e0 all'ombra del nuovo potere centrale gi\u00e0 durante il Primo Impero, e prima ancora di proclamarsi fedeli alla restaurazione monarchica. Seguiranno gli Abbatucci sotto il Secondo Impero e gli Ar\u00e8ne nella Terza Repubblica.\nSe i c\u00f2rsi che cercano fortuna nella terraferma cercano d'integrarsi all'esagono, il continente scopre quest'esotica, nuova appendice del proprio territorio grazie soprattutto ai viaggi alla scoperta dell'isola di alcuni intellettuali e ai romanzi di successo che la Corsica ispira loro. Su tutti, Honor\u00e9 de Balzac che nel 1830 pubblica \"La Vendetta\" (i cui protagonisti c\u00f2rsi parlano in italiano) e Prosper M\u00e9rim\u00e9e con \"Colomba\" (uscito nel 1840), cui seguiranno Alexandre Dumas con \"I Fratelli Corsi\", Gustave Flaubert e pi\u00f9 tardi altri autori francesi di rilievo.\nL'era di Napoleone III.\nCarlo Luigi Napoleone Bonaparte (1808-1873), figlio del fratello di Napoleone I, Luigi Bonaparte, segna la storia dell'integrazione della Corsica nella Francia.\nL'ingresso di Luigi Napoleone sulla scena politica fa da catalizzatore a un fenomeno avviato da qualche tempo e che porta al sorprendente esplodere del fenomeno \"bonapartista\" in una Corsica che, a dir poco, non aveva amato il nonno del futuro Napoleone III.\nLe ragioni di questa evoluzione sono rintracciabili nell'antico meccanismo che tante volte nei secoli precedenti aveva portato i c\u00f2rsi a riporre le loro speranze in chiunque sembrasse loro che si potesse opporre al potere cui erano soggetti, guidati dai notabili in grado di sfruttare la generale apoliticit\u00e0 dei contadini.\nCos\u00ec l'ex imperatore, esiliato anche da morto, riesce a diventare un simbolo di opposizione alla monarchia francese, oltre a poter rappresentare l'ennesimo caso di un c\u00f2rso che ha finito i suoi giorni in un esilio condiviso dai superstiti della sua famiglia. Questo simbolo, come una suggestione ipnotica, sar\u00e0 sfruttato pienamente dal nipote, sulla scia dell'iniziativa, avviata gi\u00e0 nel 1834 ad Ajaccio dall'avvocato Costa, di lanciare una petizione per l'abrogazione dell'esilio ai Bonaparte, che coglie il suo pieno successo nel 1848 dopo il trionfale rientro a Parigi delle ceneri di Napoleone (1840).\nLuigi Napoleone si fa eleggere ad Ajaccio (senza trascurare di presentarsi in altri collegi continentali) ottenendo un successo straordinario: il 10 dicembre 1848, alle elezioni presidenziali, fa suoi circa 40\u00a0000 voti su 47\u00a0600 espressi (85%) e la percentuale si trasforma in un trionfo senza pari al plebiscito del 1852, quando ottiene 56\u00a0500 \"s\u00ec\" su 56\u00a0600 votanti.\nQuel che le ragioni sopra descritte non riescono a spiegare diventa immediatamente comprensibile constatando la promozione alle pi\u00f9 alte funzioni dello Stato dei capi dei \"clan\" c\u00f2rsi che avevano sostenuto il nuovo imperatore di Francia: grazie a Luigi Napoleone, gli Abbatucci, i Casabianca, i Pietri, fanno carriere spettacolari - se non scandalose - in alcuni settori della magistratura e dell'amministrazione.\nLa fedelt\u00e0 alla dinastia Bonaparte viene incentivata da tre visite trionfali di Napoleone III in Corsica (1860, 1865 e 1869), durante le quali viene avviato il culto dinastico attorno alla \"Cappella imperiale\" appositamente costruita ad Ajaccio per ospitare le tombe di membri della famiglia, mentre la capitale dell'isola viene abbellita per fare da degno quadro all'autocelebrazione bonapartista.\nI c\u00f2rsi non saranno lesti a cambiar bandiera dopo la rovinosa caduta di Napoleone III il 2 settembre 1870 a Sedan, ci\u00f2 che concentra su di loro la furibonda reazione dei radicali e dei repubblicani francesi che, caduto Napoleone III, .\nFrastornato dalla fine del suo protettore, Vittorio Emanuele II - pur prendendo Roma il 20 settembre 1870, attirandosi l'accusa di pirateria da parte dalle maggiori potenze europee - non ascolter\u00e0 chi gli consiglia di estendere il \"colpo di mano\" alla Corsica.\nEppure nel marzo del 1871, un deputato radicale che far\u00e0 molta carriera, Georges Clemenceau, propone all'Assemblea nazionale di negoziare il ritorno dell'isola all'Italia.\n, ce lo chiarisce Guy de Maupassant che nel 1884 scrive: \nLa Terza Repubblica.\nLa campagna anti-c\u00f2rsa riaccende l'istinto degli isolani a ripiegarsi su s\u00e9 stessi e a far fronte comune, e cos\u00ec il bonapartismo resiste ancora qualche anno come forza di maggioranza in Corsica.\nSi deve all'opportunismo e all'abilit\u00e0 di Emmanuel Ar\u00e8ne, nato ad Ajaccio nel 1856 da una famiglia provenzale, la rottura dello schema che porter\u00e0 il partito bonapartista a ridursi a fenomeno puramente ajaccino.\nSignificativamente soprannominato \"u re Manuele\", Ar\u00e8ne, disponendo del totale appoggio del governo centrale, domina la scena politica c\u00f2rsa con grande abilit\u00e0 a partire dal 1878 (e sino alla sua morte nel 1908), esercitando alternativamente mandati di senatore e deputato nel seno dei gruppi repubblicani moderati.\nCon Ar\u00e8ne s'istituzionalizza definitivamente la consorteria isolana: la politica si fa mestiere e offre l'unico serio sbocco per le classi elevate, sia direttamente attraverso la distribuzione di incarichi amministrativi soprattutto in continente e nelle sue colonie, sia indirettamente, conferendo loro potere attraverso l'impiego pubblico di concetto (sempre sul continente e nelle colonie, soprattutto nell'esercito) che, offerto ai c\u00f2rsi meno abbienti, diventa strumento di controllo del voto e leva di controllo politico.\nLe classi dirigenti dell'isola sono ormai in larghissima maggioranza ricondotte nell'orbita nazionale, al cui dibattito politico e culturale partecipano attivamente, mentre l'istruzione elementare comincia lentamente a diffondere la cultura di Parigi e la francofonia anche nelle campagne, avviando un processo che non avr\u00e0 pi\u00f9 significativo ostacolo.\nMentre la politica coinvolge e distrae la minoranza abbiente, per la maggioranza dei c\u00f2rsi si vanno compiendo le dinamiche lungamente preparate da quasi un secolo di guerre ininterrotte: implementato per la prima volta da un'ordinanza del 14 dicembre 1771 (a soli due anni dall'occupazione dell'isola), un sistema doganale iniquo, immutato nella sua sostanza dai successivi interventi in materia, ha depresso l'economia dell'isola.\nProibite esplicitamente o scoraggiate fortemente le esportazioni e le importazioni dall'estero (segnatamente: dalla vicina Italia), queste avvengono, di fatto, solo da o verso la terraferma, con dazi che generalmente pesano in media per il 15% sulle merci in uscita dalla Corsica, ma solo per il 2% per quelle in entrata.\nI prodotti c\u00f2rsi tradizionalmente esportati escono cos\u00ec rapidamente fuori mercato, specialmente quando lo sviluppo delle importazioni dalle colonie si espande, mentre la Corsica, povera di risorse, diviene strutturalmente dipendente dalla terraferma in tutto e per tutto, e collegata a essa - e solo a essa - in regime di sostanziale monopolio da un'unica compagnia di navigazione concessionaria di Stato.\nNel contesto europeo che vede la libera circolazione delle merci e dei capitali, e mentre la rivoluzione industriale cresce e giunge a maturit\u00e0, in una Corsica gi\u00e0 di per s\u00e9 povera, la politica doganale francese rende vani quei passi, che pure erano stati mossi per condurre l'isola fuori dall'isolamento.\nCos\u00ec valgono a poco gli sforzi fatti - avvalendosi anche dell'ingegno di Gustave Eiffel - per dotare l'isola di una ferrovia. Una volta annientati gli embrioni industriali e siderurgici impiantati a Toga e Solenzara (raggiunta dalla ferrovia solo negli anni trenta del XX secolo), il treno serve a poco e finisce persino - pur d'essere utilizzato - per trasportare periodicamente le greggi, evitando che la transumanza intasi troppo le strade dell'isola, rimaste in larga parte strette e tortuose sino ai giorni nostri.\nA causa delle barriere doganali, la produzione olearia e vinicola - che pure s'era espansa durante la prima met\u00e0 del XIX secolo - non pu\u00f2 sostenere l'urto della crescente concorrenza protetta, provenzale prima e coloniale poi. Persino la farina che giunge da Marsiglia costa meno di quella prodotta in loco e i castagneti, divenuti non pi\u00f9 redditizi, vengono trasformati in legna e carbone o alimentano effimere officine per la produzione di tannino. Stessa sorte subiscono la sericoltura e l'artigianato, un tempo fiorente soprattutto a Bastia, travolto dall'avvento della produzione industriale di serie.\nLa popolazione c\u00f2rsa \u00e8 costretta a emigrare in massa in circa un ventennio, a cavallo tra i due secoli, annullando cos\u00ec anche l'impegno profuso per bonificare in anni e anni di sacrifici, circa 900\u00a0km\u00b2 di pianure malariche per recuperarle all'agricoltura: abbandonate tornano rapidamente allo stato selvaggio e occorrer\u00e0 l'intervento decisivo degli statunitensi, nel 1944, per eradicare definitivamente la malaria dalle piane orientali (ove saranno concentrati i campi d'aviazione da cui partiranno gli aerei che bombarderanno la Germania e il Nord Italia).\nIl XX secolo.\nLa gravit\u00e0 della crisi economica increment\u00f2 il malcostume politico, il quale ricorreva regolarmente al voto di scambio come strumento di controllo sociale, che giungeva a usare per fini clientelari e di bottega persino la forte domanda d'emigrazione.\nAll'alba del XX secolo, se da un lato lo Terza Repubblica francese conservava le sue responsabilit\u00e0 per la crisi profonda in cui versava la Corsica, dall'altro la sua classe dirigente finisce per essere funzionale nel radicalizzare gli effetti della destrutturazione economica, sociale e culturale dell'isola.\nI politici consortieri, integrati nelle formazioni politiche nazionali francesi, si limitano a rituali quanto vacui appelli a porre mano alla \"questione c\u00f2rsa\" a livello nazionale.\nDi fronte alla disarticolazione delle strutture tradizionali e fondanti della societ\u00e0 c\u00f2rsa, gi\u00e0 sul finire del XIX secolo inizia a risorgere e a prendere coscienza sull'isola una sensibilit\u00e0 identitaria che, di fronte all'assimilazione culturale, si coagula attorno alla valorizzazione della lingua regionale, denunciando al contempo la consorteria, l'indifferenza e il cinismo dello Stato, nonch\u00e9 la desertificazione sia metaforica che concreta della Corsica.\nDa Niccol\u00f2 Tommaseo alla nascita della letteratura c\u00f2rsa.\nI primi chiari segnali di questo risveglio risalgono agli anni settanta dell'Ottocento, in coincidenza con la crisi del movimento bonapartista. Saltando volutamente il secolo francese sino ad allora trascorso, il movimento rivendicativo si ispira al recupero della tradizione nazionale c\u00f2rsa del XVIII secolo.\nUn gruppo di c\u00f2rsi, prima esiguo e poi sempre pi\u00f9 folto, slegato dalle formazioni politiche, aveva per\u00f2 iniziato un'attivit\u00e0 di base che puntava alla difesa della lingua, dell'identit\u00e0 e della storia locali gi\u00e0 almeno dal 1838-1839, periodo del soggiorno sull'isola, soprattutto in veste di filologo, di Niccol\u00f2 Tommaseo.\nTommaseo, con l'aiuto del poeta e magistrato di Bastia Salvatore Viale (1787-1861), studia il vernacolo c\u00f2rso e ne celebra la ricchezza e la purezza (lo definir\u00e0 come \"il pi\u00f9 puro dei dialetti italiani\"), contribuendo al nascere dei primi germi di una coscienza linguistica e letteraria \"autonoma\" nell'ambito della \"\u00e9lite\" isolana raccolta attorno a Viale.\nQuesti gi\u00e0 nel 1817 aveva pubblicato un'opera eroicomica, la \"Dionomach\u00eca\", contenente un brano in c\u00f2rso nell'ambito del testo, composto per il resto in italiano. Si tratta della prima opera di rilievo letterario che impiega il c\u00f2rso, mentre in precedenza vi sono poche testimonianze scritte di esso, limitate per lo pi\u00f9 a qualche poesia (spesso scritte da sacerdoti), mentre sono numerose le testimonianze della ricca tradizione orale dei canti, soprattutto nella forma pastorale antichissima delle \"paghjelle\", polifonie particolarmente studiate e ammirate dal Tommaseo (e recuperate oggi da gruppi musicali c\u00f2rsi, come \"A Filetta\" (\"la Felce\").\nTuttavia anche allora - e lo rester\u00e0 sino alla fine dell'Ottocento - il vernacolo era considerato adatto solo a soggetti giocosi, farseschi (come la \"Dionomach\u00eca\") o popolareschi (le canzoni), laddove per i soggetti seri la scelta di chi si oppone all'assimilazione francofona \u00e8 quella dell'italiano.\nNel 1889, mentre Parigi celebra s\u00e9 stessa e il secolo del positivismo inaugurando la Torre Eiffel, i corsisti riescono a far rientrare in Corsica da Londra, dopo 82 anni, le ossa di Pasquale Paoli. Nell'austera cappella ricavata nella sua casa natale, l'iscrizione della lapide che ne sigilla la tomba \u00e8 scritta in italiano.\nSi giunge cos\u00ec al 1896 quando appare il primo giornale in lingua c\u00f2rsa, \"A Tramuntana\" (\"la Tramontana\"), fondato da Santu Casanova (1850-1936) e che, sino al 1914 si fa portavoce dell'identit\u00e0 c\u00f2rsa e della sua dignit\u00e0.\nMentre l'italiano, ancora ben vivo all'alba del Novecento, si avvia a scomparire rapidamente dalla scena (anche a seguito del mancato riconoscimento dei titoli di studio rilasciati dalle Universit\u00e0 italiane sin dai tempi di Napoleone III, che spinge quasi la classe dirigente c\u00f2rsa verso quella francese), i c\u00f2rsi iniziano a valorizzare il loro vernacolo come strumento di resistenza all'acculturazione francese.\nAccanto al processo di promozione del c\u00f2rso, che lo porter\u00e0 a essere sentito sempre pi\u00f9 come lingua autonoma e non pi\u00f9 come livello familiare dell'italiano, scatta un'operazione di rivendicazione nazionale che porta alla richiesta pressante di autonomia amministrativa e di studio nelle scuole della storia c\u00f2rsa, in un panorama nel quale ormai tutti gli scolari sanno bene chi sia Vercingetorige, ma ignorano chi fosse Pasquale Paoli.\nAccanto \"A Tramuntana\" un'altra rivista, \"A Cispra\" (nome di un lungo fucile pietra focaia, usato sia dai montanari che dai banditi), si fa interprete di uno stato d'animo che coinvolge trasversalmente, sia a livello di convinzioni politiche individuale, sia a livello di strati sociali, larga parte della societ\u00e0 civile dell'isola, mentre i politici dei partiti nazionali restano fuori da tale processo, fedeli al governo centrale. Malgrado ci\u00f2, l'agitazione sociale e culturale allarma Parigi e cos\u00ec si moltiplicano le inchieste parlamentari sull'isola, mentre lo stesso presidente Sadi Carnot sente la necessit\u00e0 di visitare la Corsica nel 1896.\nL'unico risultato concreto di tanta agitazione \u00e8 l'alleviarsi, a partire dal 1912, del regime doganiero che deprimeva l'isola sin dalla sua annessione. Ma anche questa misura, isolata e insufficiente, sar\u00e0 resa vana dall'incombente tragedia della prima guerra mondiale.\nDalla prima alla seconda guerra mondiale.\nLa prima guerra mondiale (1914-1918) coinvolge pesantemente la Corsica e rivela il perdurare della disparit\u00e0 di trattamento verso la sua popolazione nel seno dello Stato francese. Per i c\u00f2rsi sembra non valere la regola che, in genere, vede i padri di famiglie numerose esentati dal prestare servizio militare o dall'esser destinati alla prima linea.\nCos\u00ec i montanari dell'isola vengono gettati in massa nelle feroci battaglie sul fronte franco-tedesco, facendo assegnare alla Corsica il poco invidiabile primato di soffrire, percentualmente, circa il doppio delle perdite rispetto alla media nazionale, e il pi\u00f9 alto rispetto a qualsiasi altra regione del Paese.\nSecondo le stime, circa il 10% dell'intera popolazione dell'isola trova la morte sui campi di battaglia. L'impatto demografico \u00e8 disastroso e aggravato dall'interruzione, per motivi bellici, dei collegamenti navali regolari con l'isola, che approfondisce la crisi gi\u00e0 in atto e spinge la popolazione affamata a ridursi a un'agricoltura e a un'economia arcaica, recuperando tecniche di coltivazione del XVIII secolo per sopravvivere.\nLa situazione in Corsica \u00e8 tanto disperata che molti reduci preferiscono emigrare nelle colonie o trovare impieghi in continente piuttosto che tornare alle proprie case in una terra sempre pi\u00f9 desertificata sotto ogni punto di vista. Questa diaspora sovrappone il suo effetto a quello delle pesantissime perdite (tuttora i monumenti ai caduti in molti paesi di Corsica elencano un numero di caduti superiore al totale degli abitanti attuali), dando un colpo che si riveler\u00e0 decisivo all'equilibrio demografico, culturale ed economico dell'isola.\nTra quelli che restano si fa strada la radicalizzazione del movimento rivendicativo e si riallacciano i legami anche politici con l'Italia, che gi\u00e0 con il governo Crispi perseguiva lo sviluppo di cellule irredentiste in altri paesi e una politica estera avversa alla Francia.\nIn Corsica nasce, per impulso di Petru Rocca, \"A Muvra\" (1919), un periodico scritto prevalentemente in c\u00f2rso e in italiano, con qualche articolo in francese. Attorno al giornale prende vita nel marzo 1922 il \"Partitu Corsu d'Azione\" (PCdA, autonomista), sulla scorta del Partito Sardo d'Azione. Alla \"Muvra\" (il muflone isolano) si affiancano altre pubblicazioni, in Corsica e in Italia, da dove il quotidiano livornese \"Il Telegrafo\" diffonde in Corsica, a partire dal 1923, un'edizione per l'isola, che ha ampia circolazione.\nOltre alla fioritura di giornali e i periodici si moltiplicano seri studi linguistici (come l\"'Atlante Linguistico Etnografico Italiano della Corsica\" di Gino Bottiglioni) e storico-etnografici (\"Archivio Storico di Corsica\" e \"Corsica Antica e Moderna\") dedicati all'isola, editi sia in Italia che in Corsica.\nSi realizza cos\u00ec il passaggio dalla rivendicazione autonomista e identitaria a quella pi\u00f9 marcatamente indipendentista che, con l'avvento della propaganda mussoliniana, si vena d'irredentismo: il governo fascista non lesina finanziamenti agli irredentisti c\u00f2rsi e s'istituiscono persino borse di studio perch\u00e9 i giovani c\u00f2rsi tornino a frequentare le universit\u00e0 italiane.\nIn verit\u00e0 l'avvento di Mussolini in Italia non fa che seguire, non anticipare - n\u00e9 generare - un diffuso e davvero mai del tutto sopito sentimento di alienazione dei c\u00f2rsi all'impianto nazionale francese. La tradizionale e antichissima tendenza degli isolani a invocare aiuti esterni (con Sampiero s'era cercato aiuto persino presso i turchi) e a raccogliersi attorno a personaggi forti, nella sfortunata coincidenza storica, spinge il movimento corsista verso il fascismo italiano. Tale dinamica va letta piuttosto come un evento incidentale (e anzi stimolato dall'indifferenza francese), che come un'adesione piena e realmente ideologica. Del resto Santu Casanova gi\u00e0 invocava un \"uomo del destino\" sulle colonne della \"Tramuntana\" nel 1902, riferendosi a un novello Pasquale Paoli.\nOltre a Petru Rocca si distinguono nel movimento corsista altri personaggi, quasi tutti a un tempo letterati (con produzioni poetiche in c\u00f2rso e in italiano) e attivisti politici. Alcuni di essi, come i fratelli \"Ghjuvanni\" e Anton Francescu Filippini (quest'ultimo, considerato il maggior poeta c\u00f2rso, fu segretario di Galeazzo Ciano), sceglieranno giovanissimi l'esilio in Italia; Bertino Poli, Domenico Carlotti (\"Martinu Appinzapalu\"), Petru Rocca, Pier Luigi Marchetti e altri finiranno tragicamente per unire il loro destino pubblico a quello del regime fascista.\nLo stesso destino segner\u00e0 la vita di Marco Angeli e di Petru Giovacchini, condannati a morte in contumacia, in Francia, come disertori e traditori subito dopo la sconfitta d'Italia nella seconda guerra mondiale.\nMarco Angeli, di Sartene, collabor\u00f2 al \"A Muvra\" dal 1919 al 1924, distinguendosi come polemista, poeta e come autore del primo romanzo in c\u00f2rso (Terra corsa, Ajaccio, 1924). Intensa anche l'attivit\u00e0 politica, come segretario del PCdA. Dal 1926, accusato di diserzione in Francia, fu esule in Italia, dove s'era laureato in medicina a Pisa.\nDal 1930 svilupp\u00f2 dalla citt\u00e0 toscana un'intensissima attivit\u00e0 propagandistica di stampo via via sempre pi\u00f9 apertamente irredentista e giunse a creare una rete capillare di attivisti tra i corsi italiani che, raccolti nei \"Gruppi d'Azione C\u00f2rsa\", contava migliaia di aderenti in tutta Italia.\nIl temporaneo riavvicinamento tra Italia e Francia frattanto intervenuto condusse nel 1935 allo scioglimento dei \"Gruppi\", che sarebbero brevemente risorti con lo scoppio della guerra nel 1940.\nAnche in Corsica la simpatia per l'Italia raggiungeva punte impensabili: Santu Casanova (anche lui morir\u00e0 esule in Italia) produce scritti e poesie celebrative della guerra d'Etiopia e si giunge a organizzare pubblici festeggiamenti in occasione della proclamazione dell'Impero italiano il 9 maggio 1936.\nLa maggioranza della popolazione c\u00f2rsa, tuttavia, restava indifferente (e in certi casi apertamente ostile) al richiamo indipendentista (quando non annessionista) fino al 1938 e, dopo il campanello d'allarme suonato a seguito delle manifestazioni di giubilo per le imprese coloniali italiane, alla rivendicazione ufficiale del Regno d'Italia sulla Corsica pronunciata dal ministro degli Esteri, Galeazzo Ciano, risponde decisa la reazione del governo francese che a Bastia, il 4 dicembre 1938, organizza, di fronte al monumento ai caduti della grande guerra, una manifestazione nazionalista che rester\u00e0 famosa come il \"Serment\" (giuramento) di Bastia: migliaia di persone giurano di \u00abvivere e morire francesi\u00bb e di difendere l'appartenenza della Corsica alla Francia a tutti i costi \u00abrispondendo alla violenza brutale con la legittima violenza\u00bb.\nIrredentismo.\nL'irredentismo in Corsica fu promosso principalmente da Petru Giovacchini, che cre\u00f2 nel 1933 i \"Gruppi di cultura corsa\" in Corsica per difenderne l'italianit\u00e0. Il Giovacchini promosse l'unione della Corsica al Regno d'Italia specialmente a partire dal 1939, cercando anche proseliti tra i movimenti autonomisti dell'isola collegati a Santu Casanova. Organizz\u00f2 grandi manifestazioni nell'isola, celebrando l'annessione italiana dell'Albania avvenuta in quell'anno. Durante la seconda guerra mondiale questi gruppi di Giovacchini favorevoli all'Italia diventarono i \"Gruppi di azione irredentista corsa\".\nGli iscritti al movimento salirono sino a un massimo storico, nel febbraio 1942, di 72\u00a0000, mentre Giovacchini fu premiato con la nomina a consigliere nazionale del Partito Fascista. Ma il fatto pi\u00f9 emblematico dell'ascesa di questo movimento irredentista in Corsica avvenne nel febbraio 1942 quando si ebbe la costituzione in Sardegna di un \"Battaglione Corso\" inquadrato nella divisione Sassari della 73 Legione Camicie Nere.\nDopo la resa dell'Italia nel settembre 1943 Giovacchini si rifugi\u00f2 nella Repubblica Sociale Italiana, dove mantenne attivi i suoi \"Gruppi Corsi\". Nel maggio 1944 Giovacchini, allora a Novara, tent\u00f2 per l'ultima volta di creare da questi suoi Gruppi alcuni nuclei irredentisti da inviare a combattere nella Corsica in mano agli Alleati.\nLa seconda guerra mondiale e l'occupazione italiana.\nA seguito dell'armistizio del giugno 1940 le principali basi militari in Corsica ricevono la visita delle commissioni militari italiana e tedesca.\nL'11 novembre 1942, in risposta all'operazione Torch alleata, scatta, con l'assenso del governo di Vichy, l'invasione della Francia meridionale da parte delle forze tedesche e della Corsica da parte di quelle italiane, che sbarcano a Bastia senza alcuna opposizione, utilizzando mezzi e uomini che erano stati preparati in origine per lo sbarco, mai avvenuto, su Malta.\nLe forze d'occupazione italiane ammontavano nel settembre 1943 a circa 76\u00a0000 uomini su due divisioni (\"Cremona\" e \"Friuli\"), tre divisioni e un reggimento costiero, un raggruppamento mobile e quattro Battaglioni M d'assalto anfibio a disposizione del comando del VII Corpo d'armata.\nDal giugno del 1943 si aggiungeranno circa 4\u00a0000 tedeschi della brigata SS Reichsf\u00fchrer e alcuni reparti minori.\nIl comando militare italiano controlla l'isola con una certa facilit\u00e0 grazie all'imponenza della forza d'invasione (la Corsica contava circa 200\u00a0000 abitanti) e grazie al fatto che sia la \"Gendarmerie\" francese, sia l'amministrazione civile locale, mantengono gran parte delle loro funzioni.\nL'opposizione della popolazione all'occupazione \u00e8 dapprima scarsa per non dire inesistente: una parte degli isolani collegata all'irredentismo dei Corsi italiani di Petru Giovacchini, sebbene minoritaria, accoglie gli italiani come liberatori, mentre i militari hanno in genere un contegno corretto e persino umano che contribuisce a mantenere un clima tutto sommato tranquillo.\nSuccessivamente nella primavera 1943 i francesi della \"Francia libera\" gollista iniziano a organizzare una rete di resistenza: il duro intervento dell'OVRA (talvolta affiancata dai carabinieri) contro i pochi oppositori riesce, assieme alla fame (cui contribuiscono le requisizioni di viveri), a far serpeggiare il malcontento, sul quale fanno leva i capi del nascente movimento di resistenza, sia quella comunista, sia quella repubblicana e nazionalista francese.\nInfatti Charles de Gaulle invia nell'isola un suo uomo di fiducia, Fred (Godefroy) Scamaroni (nato ad Ajaccio nel 1914), per organizzare e unire le anime della Resistenza, sino a quel momento rimasta puramente platonica.\nScamaroni coordina con esponenti locali un piano di sviluppo che prosegue per molti mesi contando anche su rifornimenti clandestini via mare (molti dei quali assicurati dal sommergibile francese \"Casabianca\") e su aviolanci notturni.\nArrestato dai carabinieri ad Ajaccio e torturato dall'OVRA durante gli interrogatori, Scamaroni, pur di tacere, si d\u00e0 la morte in carcere il 19 marzo 1943.\nHa nel frattempo luogo qualche attentato che alimenta una spirale di repressione sempre pi\u00f9 impietosa. Si moltiplicano cos\u00ec gli arresti e le deportazioni all'Elba e in Calabria, mentre la resistenza si raggruppa nell'impenetrabile \"maquis\" (macchia) c\u00f2rso, dando cos\u00ec il nome a tutto il movimento di liberazione in Francia.\nIl nuovo capo militare della resistenza c\u00f2rsa, Paul Colonna d'Istria, arrestato, riesce a farsi liberare convincendo le guardie d'essere un agente segreto italiano grazie alla sua padronanza della lingua.\nIl 27 giugno 1943, ancora ad Ajaccio, l'OVRA arresta anche Jean Nicoli, capo del Fronte Nazionale (resistenza comunista) sull'isola. Trasferito a Bastia, Nicoli viene condannato alla fucilazione da eseguirsi il 30 agosto. Il suo corpo sar\u00e0 per\u00f2 ritrovato straziato e decapitato.\nL'armistizio dell'8 settembre.\nCon l'8 settembre 1943 gran parte delle forze italiane, al comando del generale Giovanni Magli, si oppongono con le armi al tentativo delle forze tedesche, che come altrove, tentano di renderle inoffensive.\nGi\u00e0 in serata esplode una battaglia al porto di Bastia, che i tedeschi cercano di catturare. Il giorno 9 settembre, giorno seguente l'armistizio, il capitano di fregata Carlo Fecia di Cossato al comando della torpediniera Aliseo, un'unit\u00e0 della Classe Ciclone, sostiene un vittorioso scontro nelle acque della Corsica contro 7 unit\u00e0 tedesche di armamento complessivo superiore; tra queste, cinque sono motozattere armate (F 612, F 459, F 387, F 366 e F 623), a cui si aggiungono due cacciasommergibili, UJ 2203 (ex-francese \"Minerva\") e UJ 2219 (ex-francese \"Insuma\"), che vengono tutti affondati dal tiro dei cannoni e i piroscafi \"Humanitas\" e \"Sassari\", con equipaggio italiano ma personale alle armi tedesco, resi inoffensivi. L'azione scaturisce dall'attacco portato dai tedeschi a una unit\u00e0 gemella della \"Aliseo\", l\"'Ardito\", in uscita dal porto di Bastia al seguito della Aliseo. L'unit\u00e0 viene gravemente danneggiata, mentre il MAS 523 viene catturato cos\u00ec come il comandante del porto. Prontamente, Fecia di Cossato inverte la rotta e l'Aliseo affronta con i suoi 3 cannoni da 100\u00a0mm il naviglio tedesco presente, affondando le sette unit\u00e0 sopra elencate. Per questa azione verr\u00e0 conferita a Fecia di Cossato la medaglia d'oro al valor militare. \nMagli in un primo tempo tratta con il comandante tedesco, l'abile generale Frido von Senger und Etterlin (si distinguer\u00e0 per il ruolo chiave svolto nella battaglia di Montecassino), che ha a sua disposizione nel sud dell'isola truppe corazzate di prim'ordine.\nDi fronte alla minaccia di una tenaglia per lo sbarco, presso Bonifacio, di altre forze motorizzate germaniche (90\u00aa Divisione PanzerGrenadier) provenienti dalla Sardegna (che i tedeschi evacuano proponendosi di consolidare il controllo della Corsica), Magli prende contatto con Paolo Colonna d'Istria per concordare una linea comune contro i tedeschi.\nAgli ordini del generale Henry Giraud (che si trova in Nordafrica), sbarcano frattanto sull'isola i primi soldati coloniali francesi (\"Goumiers\" del Marocco) insieme ad alcuni agenti e \"ranger\" statunitensi.\nIl 12 settembre Magli respinge un ultimatum di Albert Kesselring. Dal 13 settembre 1943 gli italiani (salvo ridotti gruppi di \"camicie nere\" che s'uniscono alle truppe germaniche) combattono fianco a fianco con i circa 12\u00a0000 uomini della resistenza insorti (e con le poche centinaia di soldati coloniali francesi) contro i tedeschi, le cui forze a sud cercano di raggiungere Bastia, frattanto strappata alla divisione \"Friuli\" da un bombardamento della Luftwaffe e da un attacco in forze di cannoni d'assalto Sturmgesch\u00fctz III.\nL'intento di von Senger \u00e8 ormai quello di assicurarsi il controllo della citt\u00e0 e del suo porto per portare in salvo le sue truppe e i suoi carri verso Livorno (da dove dovrebbero andare a opporsi allo sbarco a Salerno). Mentre Bastia viene tenuta sotto pressione dai Bersaglieri e dall'artiglieria italiana, violenti scontri hanno luogo in tutta l'isola.\nIl 17 settembre sbarcano ad Ajaccio nuove truppe coloniali francesi agli ordini del generale Henry Martin, e il 19 successivo la Luftwaffe bombarda il comando di Magli a Corte.\nIl 21 settembre il generale Giraud raggiunge il comandante italiano. Le forze francesi sull'isola salgono a circa 6\u00a0000 uomini. Durante gli scontri i tedeschi minano e fanno saltare numerosi ponti, distruggendo, tra gli altri, il \"Ponte Nuovo\" che era stato teatro dei pi\u00f9 accaniti scontri nell'omonima battaglia del 1769 che segn\u00f2 la fine della Corsica indipendente di Pasquale Paoli.\nDal 29 settembre scatta l'offensiva generale italo-francese. Le posizioni tedesche a Bastia vengono bombardate dalle artiglierie italiane (i francesi quasi non ne dispongono). Il 3 ottobre i Bersaglieri prendono Bastia, ma si ritirano immediatamente, in base agli accordi, per lasciare ai francesi l'onore di sfilare in citt\u00e0 come liberatori il giorno seguente. Bastia, pertanto, subisce per errore un pesante bombardamento alleato, che provoca notevoli danni e numerosi morti tra la popolazione civile.\nIl 5 ottobre 1943 si spengono le ultime sacche di resistenza tedesca sull'isola, che diviene cos\u00ec il primo dipartimento francese liberato e l'unica grande regione europea nella quale gli italiani abbiano combattuto vittoriosamente i tedeschi all'indomani dell\"'8 settembre\".\nA testimonianza del decisivo contributo dato dalle truppe di Magli nel liberare la Corsica dalle truppe tedesche \u00e8 il numero dei caduti italiani nei combattimenti, circa 700, quasi tre volte superiore a quello della somma dei caduti della resistenza e delle truppe agli ordini dei generali francesi (poco pi\u00f9 di 240 morti).\nGiovanni Magli potr\u00e0 scrivere nelle sue memorie:\nTra l'8 e il 10 ottobre 1943, la Corsica liberata viene visitata da Charles de Gaulle, che presto destituir\u00e0 Giraud giudicato colpevole, tra l'altro, di aver lasciato troppo spazio alla parte comunista della resistenza. \nDa parte sua il generale De Gaulle si rifiutava persino di stringere la mano al generale Magli, il vero liberatore della Corsica. Vi fu grande amarezza fra gli italiani. Quelle due divisioni rientrarono nella primavera del \u201944 in Italia, per costituire i due omonimi gruppi di combattimento della guerra di liberazione. \nL'isola diviene un'importante base di partenza per gli attacchi alleati contro le forze tedesche in Italia e in Germania, oltre che un elemento chiave per lo sbarco in Provenza, nel 1944.\nLa guerra e l'occupazione italiana hanno decisivamente contribuito, malgrado la resistenza italiana dopo l'8 settembre 1943, ad allontanare la Corsica dall'Italia.\nAncora una volta si \u00e8 ripetuto la formula della Corsica occupata che si affida a un liberatore e a un capo, impersonato per di pi\u00f9 da un personaggio dotato del carisma di de Gaulle.\nLa sconfitta del fascismo segna la fine di ogni aspirazione irredentista, trascinando con s\u00e9 anche la rottura dei rapporti culturali della Corsica con la penisola e ogni prospettiva di un recupero di cittadinanza sull'isola per la lingua italiana.\n e d'altronde fece di tutto per vietare di fatto qualsiasi espressione pubblica in italiano o in c\u00f2rso, subito tacciate di \"fascismo irredentista\", premura particolarmente necessaria dopo che i c\u00f2rsi, sotto l'occupazione, hanno potuto constatare la pressoch\u00e9 totale intercomprensione tra le lingue c\u00f2rsa e italiana.\nDal dopoguerra alla nascita del FLNC.\nIn seguito alla seconda guerra mondiale la Francia lanci\u00f2 una nelle scuole della Corsica e sulla popolazione dell'isola per evitare ogni unificazione con l'Italia servendosi del fascismo italiano della guerra. Il risultato si rivel\u00f2 un perch\u00e9 non ci furono pi\u00f9 movimenti di rivendicazione per l'unit\u00e0 italiana ma apparirono dei radicati movimenti per l'autonomia, quando non per l'indipendenza, dell'isola.\nDopo la sua prima visita nel 1943, de Gaulle e vi compiette altri cinque viaggi, l'ultimo nel 1961.\nL'autorit\u00e0 e l'influenza di de Gaulle in Corsica, sono confermati dalla facilit\u00e0 con la quale, il 24 maggio 1958, un pugno di paracadutisti guidati dal deputato c\u00f2rso Pascal Arrighi e altri politici gollisti presero possesso della Prefettura di Ajaccio e, disarmata la \"Gendarmerie\", istituirono dei \"Comitati di Salute Pubblica\" nella capitale dell'isola e a Bastia. Si tratt\u00f2 di un vero e proprio \"mini-golpe\" nel pi\u00f9 ampio quadro delle agitazioni che condussero alla nascita della quinta Repubblica e al mandato presidenziale per il generale il 21 dicembre 1958.\nSgonfiato sin dall'immediato dopoguerra il fenomeno che aveva visto il \nPartito Comunista Francese ottenere - grazie soprattutto all'impegno nella Resistenza - un notevole successo alle elezioni del 1945, verso la fine del mandato presidenziale di de Gaulle la Corsica della rappresentanza politica nazionale torn\u00f2 a replicare in pieno schemi gi\u00e0 noti, e le famiglie dei Giacobbi e dei Rocca Serra si spartirono il potere nell'isola.\nTale spartizione fin\u00ec per contribuire alle prime riforme amministrative cui viene sottoposta la Corsica tra il 1973 (riduzione dei cantoni a 55) e il 1975 (divisione in due dipartimenti).\nNel 1949 si assistette a una riedizione del \"Plan terrier\" di quasi 200 anni prima, e che non and\u00f2 oltre la compilazione di un elenco delle risorse dell'isola.\nNel 1957 vide la luce un progetto che individuava nel turismo e nell'agricoltura le risorse da sviluppare per il futuro della Corsica. Per il turismo si ipotizzava soprattutto un miglioramento delle vie di comunicazione interne e un rilancio dei collegamenti con la Francia.\nAnche in questo caso, si dovette attendere la met\u00e0 degli anni settanta perch\u00e9 venisse istituita la \"continuit\u00e0 territoriale\" (le tariffe agevolate di trasporto da e per la Francia, ).\nPer l'avvio del progetto si istituirono due societ\u00e0 a capitale misto statale e privato, la SOMIVAC (Soci\u00e9t\u00e9 d'\u00e9conomie mixte pour la mise en valeur de la Corse) e la SETCO (Soci\u00e9t\u00e9 pour l'\u00e9quipement touristique de la Corse). La SETCO fin\u00ec per realizzare ben poco, sia per la mancanza di mezzi finanziari, sia per la fortissima opposizione incontrata nell'isola contro i suoi piani di cementificazione delle coste per la realizzazione di migliaia e migliaia di posti letto.\nNel campo d'azione della SOMIVAC, invece, si assistette a pi\u00f9 importanti realizzazioni, accompagnate per\u00f2 da conseguenze forse impreviste, ma non per questo meno negative per l'isola.\nL'indipendenza dell'Algeria nel 1962 ebbe tra le sue conseguenze il trasferimento in Corsica, proprio sui terreni soggetti a sviluppo, di decine di migliaia di pieds-noirs, .\nNon essendo state ancora realizzate le opere d'irrigazione necessarie all'orticoltura, si pass\u00f2 cos\u00ec rapidamente a una massiccia espansione della viticoltura soprattutto nelle terre occupate dai pieds-noirs, che per di pi\u00f9 godettero di finanziamenti statali aggiuntivi, negati invece agli agricoltori c\u00f2rsi, che dovettero profondere un impegno enorme per mettere a frutto le coltivazioni di agrumi, dalla quale comunque ottennero buoni risultati, soprattutto nella produzione di clementini.\nQuesti sviluppi, affiancati dalla sostanziale mancanza di misure e di investimenti atti a interessare significativamente la rinascita agricola sulla gran parte del territorio non pianeggiante dell'isola (che ricevette sino agli anni settanta ), condussero al montare di un senso di frustrazione e di rabbia nella popolazione che si sent\u00ec espropriata e sfruttata vedendo le terre pi\u00f9 fertili e redditizie (nonch\u00e9 gli investimenti maggiori) andare a favore dei pieds-noirs.\nLa sfiducia, la crisi e il malcontento iniziarono cos\u00ec a montare nuovamente in modo significativo gi\u00e0 nella prima met\u00e0 degli anni sessanta e ripart\u00ec l'emigrazione: l'andamento demografico segna 175\u00a0000 abitanti nel 1962 e solo 190\u00a0000 nel 1968, ma l'incremento \u00e8 tutto da ascrivere all'immigrazione (essenzialmente dei pieds-noirs ) e non riesce a coprire il saldo negativo dovuto all'emigrazione dei c\u00f2rsi.\nL'afflusso migratorio dalle ex-colonie prosegu\u00ec negli anni successivi (e non si \u00e8 pi\u00f9 arrestato) modificando significativamente l'equilibrio demografico e, per conseguenza, il profilo culturale dell'isola. Nel 1975 la popolazione - grazie soprattutto all'immigrazione - giunse a 210\u00a0000 abitanti, ma l'anno successivo si registrarono pi\u00f9 morti che nati e il numero di cittadini nati in Corsica, ma residenti in Francia continentale, superava i 100\u00a0000. Tale fenomeno \u00e8 peraltro ancora in atto in modo massiccio e ha portato l'isola a occupare stabilmente il primo posto tra le regioni di Francia per popolazione pi\u00f9 anziana.\nQuesti eventi, sommati a una serie di scandali politici e finanziari, condussero negli anni sessanta alla rinascita di movimenti regionalisti che presto si trasformarono in autonomisti, gi\u00e0 che la connotazione irredentista assunta nel passato da tali iniziative - e che aveva costituito sino ad allora un potente freno alla loro rinascita - non riguardava pi\u00f9 le nuove generazioni, ormai libere di esprimere senza remore un attaccamento autentico e originale alla propria terra e alla propria cultura.\nGi\u00e0 nel 1960 la protesta esplose attorno al progetto, ritirato a furor di popolo, di chiudere le linee ferroviarie insulari, dopo che gi\u00e0 era rimasta disattivata (e mai sar\u00e0 riaperta, malgrado lo sviluppo agricolo) la linea che, lungo la piana orientale, collegava Bastia a Porto Vecchio, danneggiata durante la guerra. La chiusura dell'intera rete ferroviaria fu poi tentata nuovamente in seguito, sino all'esplodere di un'analoga crisi nel 1983, che condusse al risanamento delle linee superstiti.\nNel 1961, mentre si moltiplicarono gli scioperi, si tenne a Corte un'assemblea dei c\u00f2rsi della diaspora, e si registrarono i primissimi attentati dinamitardi rivendicativi. Nel 1963 esplose la questione fiscale, mentre montava il dibattito e il malcontento innescato anche dall'affare dei pieds-noirs.\nNel 1968 nel contesto della protesta mondiale, venne fondato il primo movimento regionalista organizzato del dopoguerra, il FRC, Fronte Regionalista C\u00f2rso, che coinvolse molti studenti. Accanto a questo si svilupp\u00f2 l'ARC, Azione Regionalista Corsa, che mobilit\u00f2 un po' tutti gli strati della societ\u00e0 insulare e coagul\u00f2 il maggiore attivismo rivendicativo soprattutto attorno alla questione agraria (da sempre un problema fondamentale nell'isola), aggravata dal fenomeno dell'immigrazione dei pieds-noirs.\nIn questo quadro l'ARC si radic\u00f2 nella piana costiera attorno ad Aleria, tenendo in zona i propri congressi (poi spostati a Corte, antica capitale dell'indipendenza c\u00f2rsa) e denunciando la spogliazione del patrimonio insulare e il perdurare di condizioni che avrebbero potuto condurre alla morte il popolo c\u00f2rso e ogni suo tratto culturale originale.\nNel 1972 fu l'italiana Montedison a sollecitare la risposta violenta dei c\u00f2rsi: tra il 1972 e il 1973 due navi della societ\u00e0 scaricano \"fanghi rossi\" altamente tossici nel mare a 35\u00a0km a Nord del Capo c\u00f2rso, senza che vi sia immediata reazione - malgrado le denunce dei pescatori, sia italiani che c\u00f2rsi - da parte degli Stati.\nQuesta intervenbero dopo che gruppi clandestini c\u00f2rsi presero prima a fucilate e poi minarono le navi dei veleni, la \"Scarlino I\" e la \"Scarlino II\". I casi giudiziari seguenti, conclusi negli anni ottanta, condussero all'assoluzione della Montedison in Italia e alla sua condanna in Francia, dando altres\u00ec origine al Protocollo di Barcellona sulla protezione del Mediterraneo del 16 febbraio 1976 (\"Protocol for the Prevention of Pollution of the Mediterranean Sea by Dumping from Ships and Aircraft\").\nNel 1975, mentre gli attentati dinamitardi () risorsero imponenti, accanto all'esigenza di riacquisire la lingua c\u00f2rsa, la richiesta della riapertura dell'Universit\u00e0 fondata a Corte da Pasquale Paoli e immediatamente chiusa e mai riaperta dai giorni dell'annessione francese, mentre il governo di Parigi predispose, sin dal 1974, una commissione interministeriale incaricata di tentare di riequilibrare, senza troppo successo, l'intervento dello Stato centrale in Corsica.\nNello stesso anno, a luglio, l'ARC, trasformatasi nel frattempo in \"Azione per a Rinascita Corsa\" (Azione per la Rinascita della Corsica), tenne un congresso a Corte, denunciando con forza l'azione del governo. La situazione and\u00f2 precipitando e nell'agosto 1975 si giunse all'azione che rest\u00f2 famosa come i \u00abFatti di Aleria\u00bb.\nIl 18 agosto 1975 un piccolo gruppo di autonomisti c\u00f2rsi, guidati da Edmondu Simeoni, medico di Bastia, occupa un'azienda agricola (la \"Cave Depeille\", oggi in rovina) tenuta da una famiglia pied-noir coinvolta negli scandali fiscali e finanziari che caratterizzavano lo sviluppo agricolo nella zona, giudicato parassitario e colonialista in natura dai c\u00f2rsi.\nLa sera prima Simeoni, portavoce dell'ARC, aveva tenuto un acceso e affollatissimo comizio a Corte (chiusosi al canto dell'inno c\u00f2rso, il \u00abDio vi Salvi, Regina\u00bb), snocciolando come in un \"cahier de dol\u00e9ances\" le rivendicazioni nazionaliste, dal bilinguismo c\u00f2rso-francese alla \"corsizzazione\" (assunzione preferenziale dei nativi) degli impieghi e denunciando al contempo la chiusura di fatto della via democratica alle riforme come conseguenza dell'esplodere delle frodi elettorali favorite dall'istituzione, anni prima, del voto per corrispondenza.\nL'occupazione della \"Cave Depeille\" fu eseguita al mattino senza alcuno spargimento di sangue da sette c\u00f2rsi armati di fucili da caccia, che allontanarono i proprietari e i loro impiegati, e issarono la bandiera \"Testa Mora\". La reazione dello Stato fu decisa. Il Ministero degli Interni fece circondare l'azienda occupata da 1\u00a0200 uomini appoggiati da elicotteri e carri armati.\nNell'assalto lanciato il 22 agosto, due gendarmi restarono uccisi, e due occupanti feriti. I responsabili dell'occupazione furono incarcerati a Parigi, mentre la notte qualcuno incendi\u00f2 la \"Cave\" (cantina) Depeille.\nIl 27 agosto l'ARC venne sciolta. Nella notte tra il 27 e il 28 scoppiarono incidenti gravissimi a Bastia (carri armati per le strade e un gendarme ucciso) e il prefetto regionale e il viceprefetto di Bastia furono rimossi. Lo scioglimento dell'ARC radicalizz\u00f2 verso l'indipendentismo e spinse nella clandestinit\u00e0 il movimento.\nNacque cos\u00ec il FLNC, \"Fronte di Liberazione Naziunale Corsu\", nel quale confluirono il FPCL \"Fronte Paesanu Corsu di Liberazione\", sorto nel Sud dell'isola nel 1973 e \"Ghjustizia Paolina\", fondata nel marzo 1974, che gi\u00e0 avevano firmato numerosi attentati sia in Corsica, sia in Francia continentale.\nNella notte tra il 4 e il 5 maggio 1976 ben 22 attentati dinamitardi scossero la Corsica e arrivarono a colpire il Palazzo di Giustizia a Marsiglia, segnando l'avvio di una lunghissima serie di attacchi. Ancora il 5 maggio i rappresentanti del FLNC tennero una conferenza stampa clandestina presso le rovine del Convento francescano di Sant'Antonio di Casabianca, luogo carico di significato simbolico in quanto vi era stato proclamato \"generale\" della nazione c\u00f2rsa Pasquale Paoli, il 14 luglio 1755.\nDagli anni ottanta ai giorni nostri.\nMentre il FLNC (dal 1983 del tutto fuorilegge e poi divisosi) porta avanti la sua campagna clandestina, sorgono diverse formazioni politiche autonomiste e indipendentiste che partecipano al processo democratico e portano avanti pacificamente le proprie rivendicazioni.\nLe campagne dinamitarde hanno raramente fatto vittime, come il caso del gennaio 2006, quando un giovane attentatore \u00e8 morto dilaniato dalla bomba che si apprestava a piazzare ad Aix-en-Provence).\nGi\u00e0 negli anni ottanta, tuttavia, una parte degli attentati finisce per essere funzionale a regolamenti di conti privati e alla riscossione di una \"tassa rivoluzionaria\", di fatto indistinguibile dal pizzo, a segnalare la deriva mafiosa.\nUna prova del \"gioco delle parti\" che si nasconde dietro certe violenze si avr\u00e0 nella notte tra il 20 e il 21 aprile 1999 quando un attentato - che si scoprir\u00e0 ordinato direttamente dal Prefetto dell'isola, Bernard Bonnet - distrugge un ristorante a Coti Chiavari.\nBonnet, scoperto, sar\u00e0 destituito e arrestato.\nGi\u00e0 sul finire degli anni settanta nascono i primi partiti autonomisti e nazionalisti, mentre la politica \u00e8 occupata da quelli che gli autonomisti locali definiscono eredi dei \"clanisti\", ossia i maggiorenti isolani che rappresentano i partiti nazionali francesi.\nNel 1977 nasce l'UPC \"Unione di u Populu Corsu\", partito guidato da Edmond Simeoni, tuttora presente sulla scena politica e di orientamento autonomista.\nSul finire degli anni ottanta il FLNC crea un proprio braccio politico, che subisce varie scissioni e che d\u00e0 vita infine ad alcuni partiti politici indipendentisti. Anche il braccio armato si divider\u00e0 in pi\u00f9 pezzi, dando luogo a una certa diminuzione nel numero degli attentati, che sino alla fine degli anni novanta si contano nell'ordine di almeno mezzo migliaio l'anno.\nI partiti politici indipendentisti sorti dalle scissioni si riunificano nel 1992, dando vita a \"Corsica Nazione\", oggi una delle forze politiche pi\u00f9 importanti dell'isola.\nIn generale - e semplificando oltremodo - si pu\u00f2 dire che i partiti autonomisti siano spesso afferenti all'area politica della sinistra, mentre quelli indipendentisti sono piuttosto tendenti a destra; tuttavia vi sono anche partiti indipendentisti d'ispirazione socialista.\nQuel che \u00e8 certo \u00e8 che, fino al 2015, la galassia dei partiti e dei movimenti autonomisti e indipendentisti isolani ha scontato la sua perenne frammentazione e le sue rivalit\u00e0 e divisioni, non riuscendo mai a conquistare la maggioranza dei voti sull'isola.\nLo sforzo politico ha tuttavia dato alcuni frutti, come la riapertura (1981) a Corte dell'universit\u00e0 di Corsica fondata da Pasquale Paoli (chiusa dai francesi nel 1769, non appena ebbero il controllo pieno dell'isola e mai pi\u00f9 riaperta) e, un anno dopo (1982) la concessione sotto Fran\u00e7ois Mitterrand, dello Statuto Particolare.\nLa riforma sar\u00e0 osteggiata e svuotata in tutti i modi dai conservatori e dai nazionalisti francesi.\nSi giunge cos\u00ec al 1991, con la nascita della \"Collettivit\u00e0 territoriale di Corsica\" dotata di un nuovo statuto particolare che trasferisce all'Assemblea di Corsica (eletta a suffragio universale) gi\u00e0 creata nel 1982 numerose competenze in materia culturale, economica e sociale.\nDurante tutti gli anni ottanta e novanta si susseguono assassinii mirati degni della pi\u00f9 antica tradizione della \"vendetta\" isolana, vittime sia avversari politici, sia gendarmi, sia poliziotti.\nIl pi\u00f9 grave di questi delitti \u00e8 certamente l'omicidio del Prefetto di Corsica Claude Erignac, freddato il 6 febbraio 1998 ad Ajaccio.\nN\u00e9 il delitto Erignac, n\u00e9 lo scandalo sollevato dalle attivit\u00e0 terroristiche promosse dal suo successore Bonnet, hanno fermato il cammino delle riforme.\nPer iniziativa del governo di Lionel Jospin gi\u00e0 nel 1999 vengono avviate nuove trattative che condurranno, nel 2002 al varo di una nuova \"Loi sur la Corse\" (Legge sulla Corsica) che oltre a estendere i poteri dell'Assemblea di Corsica, prevede un'estensione - sebbene ancora insufficiente - dell'insegnamento della lingua c\u00f2rsa sia nelle scuole materne che in quelle elementari.\nTra il 2010 e il 2012 l'isola \u00e8 teatro di un'importante escalation di attentati dinamitardi contro le seconde case. Nel dicembre 2012 in una sola notte vennero distrutte o danneggiate ben 24 abitazioni in tutta la Corsica. Nell'aprile 2014 Gilles Simeoni, leader dell'autonomismo c\u00f2rso, viene eletto sindaco di Bastia. L'anno successivo lo stesso Simeoni fu eletto al secondo turno presidente del consiglio esecutivo della Corsica. Per la prima volta l'isola era governata dagli autonomisti. L'ascesa del fronte autonomista fu confermata anche nelle elezioni territoriali del 2017 e alle legislative dello stesso anno, dove per la prima volta, tre dei quattro parlamentari eletti nei collegi c\u00f2rsi erano autonomisti. \nIl 1\u00b0 gennaio 2018, con la nascita della collettivit\u00e0 territoriale della Corsica, ovvero sia il nuovo governo regionale a statuto speciale, che rimpiazzava i dipartimenti dell'Alta Corsica e della Corsica del sud, l'isola fa un ulteriore piccolo passo verso un'autonomia differenziata dal governo centrale di Parigi.\nBibliografia.\nIstituto per gli studi di politica internazionale,1939.\nNovembre 1942-Ottobre 1943.\nEdizione Mursia,2016."}
{"id": "330609", "revid": "4711", "url": "https://it.wikipedia.org/wiki?curid=330609", "title": "Ghetto di L\u00f3dz", "text": ""}
{"id": "330610", "revid": "767487", "url": "https://it.wikipedia.org/wiki?curid=330610", "title": "Domenico Mauro", "text": "Biografia.\nNacque a San Demetrio Corone, un paese allora nella provincia della Calabria Citeriore (Regno delle Due Sicilie) e attualmente in provincia di Cosenza. Assieme a Vincenzo Padula e Biagio Miraglia fu la principale figura di un gruppo di giovani calabresi, radicali in politica e romantici in letteratura, che si adoperarono a svecchiare la cultura calabrese. Nel 1843 Padula gli dedic\u00f2 la sua prima opera, il poemetto \"Il Monastero di Sambucina\".\nIl 15 marzo 1844 Domenico Mauro fu il capo di una sfortunata sommossa antiborbonica a Cosenza, al grido di \"Italia e Costituzione\". Fu per appoggiare questa rivolta, ignorando che fosse finita nel sangue, che si mossero i Fratelli Bandiera. La rivolta venne cos\u00ec ricordata dal Padula:\nMauro partecip\u00f2 ai moti rivoluzionari del 1848. Dopo la concessione della costituzione da parte di Ferdinando II (24 febbraio 1848), Domenico Mauro fu eletto deputato al parlamento del Regno delle Due Sicilie per Cosenza assieme a Raffaele Valentini. Dopo il tradimento del re (15 maggio 1848), ritorn\u00f2 in Calabria dove organizz\u00f2 un comitato di salute pubblica per il proseguimento della rivoluzione e l'arruolamento dei volontari. Mauro venne pertanto nominato commissario civile del distretto di Castrovillari coadiuvato da Giuseppe Pace e Domenico Damis. Il 30 giugno 1848, al valico di Campotenese, guid\u00f2 3000 volontari albanesi in uno scontro sfortunato con le truppe borboniche del generale Lanza. Domata la rivoluzione calabrese, e condannato a morte, Mauro ripar\u00f2 dapprima a Malta, quindi a Corf\u00f9, in Grecia e in Albania. Nel 1849 torn\u00f2 in Italia, in aiuto della Repubblica Romana, caduta la quale si rifugi\u00f2 in Piemonte.\nNel 1860 segu\u00ec Giuseppe Garibaldi nell'impresa dei Mille, assieme al fratello Raffaele ed al cugino Demetrio Baffa. Dopo l'unit\u00e0 d'Italia fu eletto alla Camera dei deputati, militando fra le file della sinistra, dal 1865 al 1870.\nOpere.\nTra i suoi scritti si ricordano:"}
{"id": "330612", "revid": "1745361", "url": "https://it.wikipedia.org/wiki?curid=330612", "title": "Lancillotto in prosa", "text": "Il Lancillotto in prosa, detto anche Lancillotto-Graal (fr. \"Lancelot-Graal\"), Ciclo di Lancelot-Graal, Ciclo della Vulgata o Ciclo dello Pseudo-Walter Map, \u00e8 un ciclo di romanzi in francese antico composti nella prima met\u00e0 del XIII secolo (circa 1215-1235) e appartenenti al ciclo arturiano. Queste opere, di autori rimasti anonimi, sviluppano numerosi temi della leggenda di Re Art\u00f9 e dei Cavalieri della Tavola Rotonda, dedicando un particolare rilievo ai temi dell'amore fra Lancillotto e Ginevra e della ricerca del Graal.\nIl \"Lancilloto-Graal\" rappresenta una delle fonti pi\u00f9 importanti per la letteratura arturiana delle epoche successive, e in particolare per \"Le Morte d'Arthur\" di Thomas Malory. Rispetto alla tradizione del romanzo in versi del XII secolo, ha una struttura narrativa pi\u00f9 vicina al romanzo moderno, in cui molteplici vicende si sviluppano in parallelo e si intrecciano, secondo la tecnica narrativa dell\"'entrelacement\". \nL'opera, concettualmente unitaria, \u00e8 formalmente suddivisa in sei parti (le ultime tre sono considerate le pi\u00f9 antiche):"}
{"id": "330614", "revid": "1272592", "url": "https://it.wikipedia.org/wiki?curid=330614", "title": "Luciano Rispoli", "text": "Biografia.\nLascia la sua citt\u00e0 d'origine ancora adolescente e si trasferisce a Roma. Nel 1954 entra alla Rai in seguito a un concorso per radiocronisti. Inizia una carriera che lo porter\u00e0 a diventare uno dei volti pi\u00f9 popolari della televisione italiana. Come dirigente, responsabile del settore Rivista e variet\u00e0, ha ideato popolari programmi radiofonici come \"Bandiera gialla\" (1965-1970); \"La corrida\" (1968-1979) e \"Chiamate Roma 3131\" (1969-1974)\nInoltre fu direttore di Rai Educational per dieci anni e assistente del vicedirettore generale Emmanuele Milano.\nNel corso della carriera ha scoperto e lanciato personaggi di primo piano, tra i quali Maurizio Costanzo (che fece esordire in radio come autore nel 1963), Gianni Boncompagni, Paolo Villaggio, Raffaella Carr\u00e0, Paolo Limiti, Rita Forte, Melba Ruffo e Michela Rocco di Torrepadula.\nSi \u00e8 sposato con Teresa Betto il 9 luglio 1962 nella chiesa di San Giovanni Rotondo. Le nozze sono state celebrate da Padre Pio, di cui la madre era devota. \nIl 26 ottobre 2016 Mariano Sabatini, a lungo collaboratore di Rispoli, ha annunciato la morte del conduttore, avvenuta nella sua casa a Casal Palocco all'et\u00e0 di 84 anni, dopo una lunga malattia.\nCarriera.\nTrasmissioni alla radio.\nPer la radio partecipa alle Radiosquadre, conduce il \"Buttafuori\" e partecipa all'ideazione della trasmissione cult \"Bandiera gialla\" (di cui inventa il titolo), \"Chiamate Roma 3131\" e della trasmissione di Corrado \"La corrida\". In qualit\u00e0 di responsabile del settore variet\u00e0 fa esordire personaggi del calibro di Maurizio Costanzo per i testi di \"Canzoni e nuvole\" di Nunzio Filogamo, Raffaella Carr\u00e0 (\"Raffaella col microfono a tracolla\"), Paolo Villaggio a cui affida il primo programma dal titolo \"Il sabato del Villaggio\", Paolo Limiti. In un'intervista ha indicato Mariano Sabatini come suo erede naturale.\nNegli anni novanta, Rispoli conduce su Radiodue i quiz \"Impara l'arte\" e \"Il signor Bonalettura\", mentre \u00e8 gi\u00e0 legato all'emittente Tmc per la Tv.\nTrasmissioni nella televisione pubblica.\nNel 1974, in piena austerity e nei lunghi pomeriggi domenicali costretti in casa, Rispoli propone \"Parliamo tanto di loro\", programma dedicato ai bambini visti dagli occhi dei genitori e degli educatori e, nel 1975, \"L'ospite delle due\" a cui partecipa, tra gli altri, Ingrid Bergman. Lo storico della televisione Michele Sorice lo definisce il primo talk show della TV italiana, in quanto \u00e8 antecedente a \"Bont\u00e0 loro\" di Maurizio Costanzo.\nPer Rai 1 e Rai 2 \u00e8 stato inoltre ideatore e conduttore di: \"Pomeridiana\", \"Il gioco dei mestieri\", \"Intervista con la scienza\", \"Pranzo in TV\", \"La grande corsa\" e \"Una grande occasione\". Dal 1985 al 1988 ha ideato e condotto \"Parola mia\", il suo programma di maggior successo, accanto ad Anna Carlucci. Famoso gioco incentrato sulla lingua italiana con la partecipazione (in qualit\u00e0 di arbitro) del linguista Gian Luigi Beccaria, \u00e8 andato in onda nella fascia preserale di Rai Uno per tre stagioni. Infine \"La rete\", che sulla seconda rete recuperava il meglio della programmazione settimanale e lo riproponeva tra collegamenti, giochi col pubblico a casa, interviste con ospiti famosi, esibizioni e rubriche in studio, tenute tra gli altri da Gaspare Barbiellini Amidei e Gabriele La Porta.\nTra il 1977 e il 1987 dirige il Dipartimento Scuola Educazione (noto anche con l'acronimo DSE), oggi rinominato in Rai Cultura. In questi anni commissiona la canzone \"Virgola\" a Bruno Lauzi, chiedendo al cantautore genovese un testo orecchiabile per la TV e i ragazzi ma anche con una morale.\nNel 2002 il conduttore propone su Rai Uno il talk \"Casa Rispoli\", interviste nel salotto della sua villa. Nel 2002-2003 lancia su Rai Tre una nuova edizione quotidiana di \"Parola mia\", voluta da Giovanni Minoli, settanta puntate all'ora di pranzo.\nNel 2009 \u00e8 tra gli opinionisti de \"L'Italia sul 2\", condotto da Milo Infante e Lorena Bianchetti su Rai 2.\nTrasmissioni nelle emittenti private.\nNel 1990 lascia la Rai per Telemontecarlo, dove conduce il gioco-spettacolo \"Ho fatto 13!!!\", accompagnato da un gruppo di comici, il variet\u00e0 rievocativo delle canzoni di Sanremo \"La pi\u00f9 bella sei tu\" (tre fortunate edizioni), fino a quando non inventa e conduce il longevo \"Tappeto volante\", talk show quotidiano del pomeriggio, affiancato da Melba Ruffo (e poi anche della seconda serata col titolo \"Le mille e una notte del Tappeto volante\") cui partecipano personaggi illustri italiani e non solo, dall'anno 1993 al 2000 sulla rete monegasca; poi su Odeon, Rai Sat e infine su Canale Italia (e in contemporanea su Sky can.883).\nNell'estate 2008 Antonio Ricci lo vuole presidente della giuria di giornalisti a \"Veline\", su Canale 5.\nDal 6 marzo 2010 approda sull'emittente Roma Uno, con una serie di interviste di un'ora ai protagonisti dello spettacolo, della politica e della cultura. L'esperienza si conclude dopo tre mesi.\nCarta stampata.\nHa scritto e curato rubriche su quotidiani e periodici quali \"La Domenica del Corriere\", \"La Voce Repubblicana\",\"TV Sorrisi e Canzoni\", il \"Radiocorriere TV\", \"FilmTv\", \"L'Indipendente\", \"Eva Express\", \"La Nazione\" e \"Il Resto del Carlino\". Dal dicembre 2009 collabora come editorialista al quotidiano Metro diretto da Giampaolo Roidi.\nNel luglio 2012, in occasione dei suoi 80 anni, il settimanale Vanity Fair gli dedica una lunga intervista-ritratto."}
{"id": "330620", "revid": "93436", "url": "https://it.wikipedia.org/wiki?curid=330620", "title": "Un americano alla corte di re Art\u00f9", "text": "Un americano alla corte di re Art\u00f9 (\"A Connecticut Yankee in King Arthur's Court\") \u00e8 un romanzo fantastico del 1889 di Mark Twain. \u00c8 una delle opere pi\u00f9 note dello scrittore e umorista statunitense e rappresenta uno dei primi esempi di romanzo sul tema del viaggio nel tempo.\nTrama.\nIl protagonista del romanzo \u00e8 Hank Morgan, un comune cittadino di Hartford nel Connecticut che misteriosamente (per mezzo della \"trasmigrazione delle anime\" e della \"trasposizione di epoche e dei corpi\") si trova trasportato indietro nel tempo all'Inghilterra medioevale del leggendario re Art\u00f9 (l'anno esatto \u00e8 il 528). Grazie alla propria conoscenza della tecnologia del XIX secolo, Morgan viene scambiato per un mago.\nAdattamenti.\nGli adattamenti di questo celebre romanzo in opere teatrali, film, cartoni animati e in altri media sono innumerevoli. Alcuni di questi adattamenti, come il film del 1921 \"Le avventure di un americano alla Corte di re Arturo\" (primo esempio cinematografico di viaggio nel tempo) seguito da una versione del 1931 distribuita in Italia con il titolo \"Un americano alla corte di Re Art\u00f9\" e poi da \"La corte di re Art\u00f9\" (versione del 1949) o il musical \"A Connecticut Yankee\" di Rogers e Hart, ripropongono sostanzialmente la storia originale di Twain; altri sono variazioni o parodie, come i film Disney \"Un astronauta alla tavola rotonda\" (\"Unidentified Flying Oddball\", 1979), \"Un ragazzo alla corte di re Art\u00f9\" (\"A Kid in King Arthur's Court\", 1995) e \"Un'americana alla corte di Re Art\u00f9\" (\"A Knight in Camelot\", 1998), oppure il pi\u00f9 recente \"Black Knight\" (\"Black Knight\", 2001).\nIl romanzo di Twain ha influenzato fortemente i fratelli Strugatskij, scrittori russi di fantascienza. In \"Luned\u00ec inizia sabato\" (1965), il personaggio di Merlino \u00e8 ispirato direttamente al Merlino di Mark Twain e se ne fa spesso riferimento, anche esplicito, mentre lo stesso \"\u00c8 difficile essere un dio\" presenta un'evidente analogia di fondo, concentrandosi poi sulle questioni etiche e morali.\nL'idea dell'uomo contemporaneo riportato nel Medioevo dei cavalieri e dei tornei (o in quello mitico di incantesimi e dei draghi) \u00e8 forse la specializzazione pi\u00f9 diffusa del tema dei viaggi nel tempo (un esempio recente \u00e8 \"Timeline\" di Michael Crichton). Anche il celebre film di Troisi e Benigni \"Non ci resta che piangere\" (1985) riprende alcuni dei temi dell'opera di Twain (in questo caso la collocazione storica \u00e8 il Rinascimento fiorentino)."}
{"id": "330622", "revid": "1318658", "url": "https://it.wikipedia.org/wiki?curid=330622", "title": "Piavon", "text": ""}
{"id": "330623", "revid": "729019", "url": "https://it.wikipedia.org/wiki?curid=330623", "title": "Sojuz 5", "text": "Sojuz 5 \u00e8 la denominazione di una missione della navicella spaziale Sojuz sovietica. Si tratt\u00f2 del quarto volo equipaggiato di questa capsula nonch\u00e9 del tredicesimo volo nell'ambito del programma Sojuz sovietico.\nMissione.\nSojuz 5 era una parte della missione congiunta svoltasi quale volo di coppia con la Sojuz 4. Entrambe le navicelle spaziali sovietiche si trovavano contemporaneamente nell'orbita terrestre ed erano equipaggiate da quattro cosmonauti in totale.\nLe due navicelle spaziali si agganciarono il 16 gennaio 1969. Fu la prima volta nella storia dell'esplorazione spaziale umana che una manovra di aggancio di due navicelle spaziali equipaggiate riusc\u00ec. Le capsule erano collegate sia per la strumentazione elettronica come pure per quella meccanica, ma non erano dotate di un tunnel di collegamento per consentire il passaggio diretto dei cosmonauti da una navicella all'altra. L'agenzia di stampa sovietica ITAR-TASS annunci\u00f2: \"... si tratt\u00f2 di un aggancio reciproco delle due navicelle ... ed i loro circuiti elettrici erano collegati. Pertanto erano diventate le prime stazioni spaziali esperimentali del mondo, composte da quattro reparti per gli equipaggi tra di loro collegati. La stazione inizi\u00f2 immediatamente a lavorare ...\"\nAleksej Eliseev ed Evgenij Chrunov iniziarono a prepararsi per la passeggiata spaziale immediatamente dopo l'aggancio delle due capsule. Boris Volynov, destinato a rimanere a bordo della Sojuz 5, registrava le immagini filmate come i suoi compagni di missione indossavano le apposite tute spaziali chiamate \u042f\u0441\u0442\u0440\u0435\u0431 - \"Jastreb\" (astore). La missione poteva iniziare.\nPasseggiata spaziale.\nDurante questa missione fu previsto di effettuare le parti principali e pi\u00f9 delicate del programma di allunaggio sovietico. Le immagini dei preparativi per la passeggiata spaziale vennero trasmesse dalla televisione sovietica in diretta. Eliseev e Chrunov vestirono le loro tute spaziali \"Jastreb\" all'interno del modulo orbitale della Sojuz 5 aiutati dal comandante della missione Volynov. Immediatamente dopo la prima passeggiata spaziale della storia dell'esplorazione umana dello spazio di Aleksej Archipovi\u010d Leonov nel 1965, conclusasi in maniera abbastanza problematica, era iniziato lo sviluppo delle nuove tute spaziali \"Jastreb\". Leonov collabor\u00f2 a questo sviluppo nella funzione di consulente contribuendo in maniera decisiva allo sviluppo stesso grazie ai suggerimenti maturati durante la sua esperienza. Nel 1966 lo sviluppo della tuta spaziale nuova poteva essere considerato terminato. La produzione ed il collaudo avvennero nel 1967, per\u00f2 la tragedia della Sojuz 1 ed i problemi d'aggancio tra la Sojuz 2 e la Sojuz 3 ad ottobre del 1968 contribuirono ad un ulteriore rinvio del primo impiego di queste tute durante un volo nello spazio fino a questa missione. Per ovviare ai problemi che avevano reso l'attivit\u00e0 extraveicolare di Leonov altamente problematica, le tute spaziali \"Jastreb\" sfruttavano un sistema a giunti tra corde e ruote. Grandi anelli di metallo posizionati intorno alla sottoveste fatta di stoffa di nylon, fungevano da ancora per le articolazioni superiori. La tuta spaziale era inoltre dotata di un sistema di strumentazione vitale autorigenerante posizionato in una cassa di metallo bianca che a sua volta era montata sulla \"pancia\" della tuta stessa. Volynov controll\u00f2 i sistemi di sopravvivenza e di comunicazione delle due tute spaziali per i cosmonauti, prima di far ritorno nel modulo di comando. Successivamente chiuse il boccaporto di collegamento tra le due parti della capsula Sojuz per iniziare a decomprimere il modulo orbitale.\nDurante la trentacinquesima orbita terrestre inizi\u00f2 l'uscita dalla navicella spaziale da parte dei due cosmonauti. Si tratt\u00f2 della seconda attivit\u00e0 extraveicolare sovietica in assoluto. Durante l'uscita, le corde di sicurezza e di presa di Chrunov si intrecciarono. Inoltre Chrunov spense erroneamente il sistema di aerazione della sua tuta spaziale. Eliseev, che osserv\u00f2 il tutto, venne talmente distratto da questi problemi, che dimentic\u00f2 di accendere la telecamera prima di uscire anch'egli dal modulo orbitale. Di quest'avvenimento storico esistono pertanto solo poche immagini video registrate da camera fissa e nessun'immagine televisiva.\nSuccessivamente Chrunov inizi\u00f2 come primo a muoversi verso il modulo orbitale della Sojuz 4, proprio quando le due navicelle spaziali stavano sorvolando il Sudamerica e pertanto erano completamente fuori dalla zona di contatto via radio con le stazioni di controllo a terra.\nEliseev invece attese fino a quando il complesso si trovava nuovamente sopra il territorio sovietico. Raggiunto il modulo orbitale della Sojuz 4, i due cosmonauti chiusero il boccaporto d'entrata, mentre il comandante della stessa Vladimir Aleksandrovi\u010d \u0160atalov inizi\u00f2 a ripristinare la pressione normale della cabina. Successivamente aiut\u00f2 i \"passeggiatori\" a levarsi le tute spaziali. I due cosmonauti portarono con s\u00e9 dei giornali, lettere e telegrammi stampati dopo il lancio di \u0160atalov (che era avvenuto un giorno prima del loro lancio), quale prova, che il passaggio da un modulo orbitale verso l'altro fosse effettivamente avvenuto.\nLe due capsule rimasero agganciate per 4 ore e 35 minuti, dopodich\u00e9 si staccarono per effettuare separatamente il rientro in atmosfera e l'atterraggio.\nL'obiettivo della missione era stato centrato. Infatti fu la dimostrazione che le singoli fasi necessarie per effettuare il programma lunare sovietico potevano essere realizzate. Il programma sovietico prevedeva infatti che un singolo cosmonauta passasse dal modulo orbitale verso il modulo di allunaggio e viceversa, esclusivamente tramite attivit\u00e0 extraveicolare. La navicella sovietica infatti, contrariamente alle capsule dell'Apollo americane, non erano dotate di un tunnel di collegamento tra modulo di comando e modulo lunare.\nRitorno.\nDopo che la Sojuz 4 si era staccata, la Sojuz 5 con a bordo Volynov rimase in orbita per far successivamente ritorno a terra con una drammatica manovra di rientro in atmosfera. Il modulo di servizio, infatti, non si stacc\u00f2 completamente dal modulo di rientro dopo che i retrorazzi frenanti erano stati attivati con successo. Era quindi gi\u00e0 troppo tardi per eseguire un'interruzione della manovra. Questo problema si era gi\u00e0 riscontrato per qualche missione del programma Vostok e Voschod, nonch\u00e9 per una missione del programma Mercury americano, ma, in questo caso, il problema fu notevolmente pi\u00f9 pericoloso per l'incolumit\u00e0 del cosmonauta, dato che il modulo di servizio della capsula Sojuz era notevolmente pi\u00f9 grande di quello in uso per le suddette navicelle spaziali.\nQuando la capsula Sojuz inizi\u00f2 a entrare nell'atmosfera, i due moduli ancora parzialmente assemblati si girarono nella posizione aerodinamicamente pi\u00f9 stabile, cio\u00e8 completamente capovolta. Ci\u00f2 signific\u00f2 che il modulo di rientro, notevolmente pi\u00f9 pesante del modulo di servizio, si trov\u00f2 esposto al calore prodotto dal rientro nell'atmosfera proprio con la parte meno dotata di protezione e di scudo termico. Le guarnizioni del portello, che si trovava esposto frontalmente all'aria rovente, iniziarono a bruciare riempiendo la capsula di gas tossici. La decelerazione dovuta all'attraversamento dell'atmosfera schiacci\u00f2 Volynov contro le sue cinture di sicurezza e non come previsto contro il suo sedile. Fortunatamente, prima che il portello si frantumasse, i collegamenti tra modulo di rientro e modulo di servizio si staccarono o bruciarono a causa dell'ulteriore aumento della forza aerodinamica e termica. Immediatamente dopo lo stacco, il modulo di rientro si posizion\u00f2 correttamente, rivolgendo lo scudo termico in avanti. Ci\u00f2 nonostante la velocit\u00e0 di decelerazione fu ancora pari a 9 g. Un ulteriore problema per Volynov fu il fatto che le corde del paracadute si erano parzialmente intrecciate e i retrorazzi, che dovevano ulteriormente frenare la velocit\u00e0 di atterraggio, non si accesero correttamente. Volynov comunque non registr\u00f2 questi problemi, perch\u00e9 nel frattempo era svenuto a causa dei gas tossici che avevano riempito l'abitacolo della capsula. Il successivo atterraggio fu abbastanza violento, tanto che il cosmonauta perse qualche dente. Per il resto fu illeso.\nLa capsula era atterrata sui monti Urali, nei pressi di Orenburg, decisamente lontano dal punto di atterraggio previsto nella steppa del Kazakistan (ai tempi RSS di Kazakistan). La temperatura esterna nel punto di atterraggio era di -38 \u00b0C. Volynov fu soccorso circa un'ora dopo. Una versione alternativa degli eventi, secondo la quale Volynov si allontan\u00f2 dalla capsula e cammin\u00f2 per vari chilometri seguendo una sottile linea di fumo che si alzava in cielo, nel gelo e con la bocca sanguinante per i denti rotti, fino a trovare riparo in casa di un contadino, \u00e8 stata smentita dallo stesso Volynov e dallo storico James Oberg che l'aveva diffusa erroneamente. Grazie a quest'impresa, Volynov venne decorato del titolo di Eroe dell'Unione Sovietica e di un Ordine di Lenin.\nIl ricevimento.\nOvviamente fu previsto di festeggiare tale successo per sfruttarlo a scopi propagandistici. Cosmonauti volati in precedenti missioni e l'equipaggio di questo volo di coppia, dovevano essere accolti con una cerimonia da parte del Segretario Generale del PCUS Leonid Il'i\u010d Bre\u017enev direttamente davanti al Cremlino. Ci\u00f2 non fu possibile a causa di un tentativo di attentato al leader sovietico. Un ufficiale dell'Armata Rossa (Victor Ilyin) spar\u00f2 ben otto volte sul convoglio, mir\u00f2 per\u00f2 erroneamente sull'automobile che stava trasportando i cosmonauti Georgij Timofeevi\u010d Beregovoj, Aleksej Archipovi\u010d Leonov, Andrijan Grigor'evi\u010d Nikolaev e Valentina Vladimirovna Tere\u0161kova. Rimasero tutti illesi, ma l'autovettura di Bre\u017enev oltrepass\u00f2 il palco dove questi e l'equipaggio della Sojuz 4 e 5 attendevano invano il ricevimento da parte del leader sovietico."}
{"id": "330624", "revid": "7336", "url": "https://it.wikipedia.org/wiki?curid=330624", "title": "Randolph Peter Best", "text": ""}
{"id": "330630", "revid": "1347902", "url": "https://it.wikipedia.org/wiki?curid=330630", "title": "Nikolaj Ivanovi\u010d Ry\u017ekov", "text": "Ha ricoperto il ruolo di Primo Ministro dell'URSS dal 27 settembre 1985 al 14 gennaio 1991 durante l'era della \"Glasnost\"' e della \"Perestrojka\" sotto Michail Gorba\u010d\u00ebv.\nCarriera.\nLa sua carriera di tecnocrate inizia come saldatore agli stabilimenti \"Uralma\u0161\" di Sverdlovsk, dove diventer\u00e0 poi capo ingegnere, e nel periodo dal 1970 al 1975 come dirigente della \"Produzioni Amalgame Uralma\u0161\", una delle industrie pi\u00f9 grandi dell'URSS.\nRy\u017ekov entr\u00f2 nel PCUS nel 1956 e divent\u00f2 Ministro per le Costruzioni e Trasporto per l'Industria Pesante nel 1975. Divenne presidente del Comitato per la Programmazione Economica (Gosplan) nel 1979, e nel 1981 fu eletto al Comitato Centrale del Partito Comunista. Il 22 novembre 1982, dopo la morte di Leonid Bre\u017enev e l'ascesa al potere di Jurij Vladimirovi\u010d Andropov il Segretario del Comitato Centrale Andrej Pavlovi\u010d Kirilenko fu costretto ad andare in pensione, e il suo posto fu preso da Ry\u017ekov, al quale fu data anche la carica di responsabile per il Comitato Economico Centrale. Dopo l'elezione di Michail Gorba\u010d\u00ebv a Segretario del Partito Comunista, Ry\u017ekov divenne membro del Politburo (23 aprile 1985). 5 mesi pi\u00f9 tardi (27 settembre 1985) l'ottuagenario Nikolaj Tichonov, capo del governo in carica, fu mandato in pensione e Ry\u017ekov ne prese il posto.\nRy\u017ekov appoggi\u00f2 il tentativo di Gorba\u010d\u00ebv di ravvivare e ristrutturare l'economia sovietica attraverso diversi piani di decentralizzazione (vedi anche \"Laissez-faire\") e aprendo il commercio alle nuove tecnologie, ma si oppose al tentativo di introdurre una vera e propria economia di mercato in Unione Sovietica. Quando il Politburo fu ristrutturato, durante il 18\u00ba congresso del Partito Comunista (luglio 1990), tutti i funzionari governativi eccetto Gorba\u010d\u00ebv furono sollevati dall'incarico, dunque Ry\u017ekov perse il suo seggio a priori.\nNel dicembre 1990 Ry\u017ekov fu ricoverato per problemi cardiaci (i quali, si narr\u00f2, furono inventati per \"attutire il colpo\") e, prima che fosse dimesso, il Soviet Supremo promulg\u00f2 una nuova legge per la quale il Consiglio dei ministri veniva sostituito \"in toto\", e destrutturato in un Gabinetto di Ministri. La legge pass\u00f2 il 26 dicembre 1990, ma la nuova istituzione non fu attiva fino al 14 gennaio 1991, quando Valentin Pavlov prese possesso della carica di Primo Ministro.\nRy\u017ekov concluse le cure mediche nei primi mesi del 1991, e si candid\u00f2 per il Partito Comunista nelle prime ed uniche elezioni presidenziali della Repubblica Socialista Federativa Sovietica Russa (da non confondersi in alcun modo con la carica di Presidente dell'Unione Sovietica). Il 12 giugno 1991 egli prese poco meno del 17% dei voti, e fu sconfitto dal 57% ottenuto dal rivale Boris El'cin. La sconfitta signific\u00f2 la sospensione della carriera politica di Ry\u017ekov, che spese gli anni successivi come consulente per l'industria degli investimenti e si dedic\u00f2 alla finanza. Nel dicembre 1995 fu eletto alla Duma per la lista \"Potere al Popolo\" e nel 1996 divenne leader della lista \"Potere del Popolo\", partito di sinistra attivo alla Duma. Negli ultimi anni 1990 prese parte all'alleanza di ispirazione neocomunista e nazionalista, conosciuta come Unione Popolare Patriottica di Russia."}
{"id": "330631", "revid": "1982", "url": "https://it.wikipedia.org/wiki?curid=330631", "title": "Andaluc\u00eda", "text": ""}
{"id": "330638", "revid": "1305772", "url": "https://it.wikipedia.org/wiki?curid=330638", "title": "Prima faida di Scampia", "text": "La Prima faida di Scampia (anche faida di Secondigliano) \u00e8 stata una guerra di camorra combattuta soprattutto nel quartiere napoletano di Scampia, che ha coinvolto una serie di clan napoletani: da una parte i Di Lauro di via Cupa dell'Arco a Secondigliano (capeggiati da Paolo Di Lauro), dall'altra la frangia dei cosiddetti \"scissionisti\", anche detti \"gli spagnoli\" (perch\u00e9 aventi base operativa in Spagna), gruppo nato da una costola degli stessi Di Lauro (capeggiati da Raffaele Amato).\nLa guerra ha poi coinvolto altri clan e sottogruppi, tra cui gli Abbinante di Marano, le famiglie referenti di Melito di Napoli, i Pariante di Bacoli, i Ferone di Casavatore. Oltre che a Scampia, la guerra si \u00e8 svolta anche nei quartieri di Secondigliano e Miano e nei comuni di Melito di Napoli, Mugnano di Napoli, Marano di Napoli, Giugliano in Campania, Bacoli, Casavatore e Arzano. Le cause principali che hanno scatenato il conflitto possono essere ricondotte al controllo del territorio, controllo delle attivit\u00e0 illecite a nord di Napoli e vendette di natura personale.\nAntefatti.\nAlla fine degli anni novanta, Paolo Di Lauro \u00e8 un boss di portata internazionale; gestisce un enorme traffico di stupefacenti (eroina, cocaina, marijuana, hashish e droghe sintetiche) che attraversa un'immensa area geografica e che ha come capitale proprio il quartiere di Secondigliano, affiancato nell'attivit\u00e0 dai vicini comuni di Melito, Casavatore e Mugnano. Gi\u00e0 nel 1999, dunque cinque anni prima che la faida esplodesse in tutta la sua drammaticit\u00e0, c'erano per\u00f2 stati forti contrasti all'interno dei sottogruppi criminali per il controllo del traffico di droga a Scampia e Secondigliano. A creare tensione era stato l'arresto di un corriere del rione Monterosa che il sottogruppo egemone riteneva frutto di una soffiata da parte di un sottogruppo rivale.\nNel 2002 \u00e8 il provvedimento restrittivo nei confronti del boss Paolo Di Lauro a creare altre tensioni nell'organizzazione, in quanto al vertice della piramide subentrano i figli Vincenzo (19 luglio 1975), Ciro (29 maggio 1978), Marco (Napoli, 16 giugno 1980) e soprattutto Cosimo Di Lauro (8 dicembre 1973), che cominciano a ringiovanire il parco dei capi-piazza con personale a loro fidato. La guerra nasce al ritorno a Napoli di Raffaele Amato, ex fedelissimo dei Di Lauro che si era allontanato dall'Italia (rifugiandosi in Spagna, da qui il soprannome degli scissionisti, definiti in modo sprezzante dai rivali \"gli spagnoli\") dopo essere stato accusato dai figli di Paolo Di Lauro di essersi impossessato di somme di danaro dell'organizzazione. Al suo rientro Amato si allea con alcuni componenti del clan che non erano soddisfatti delle iniziative prese dai figli di \"Ciruzzo 'o milionario\".\nQueste contrapposizioni sarebbero all'origine della lunga serie di omicidi che avvengono a cadenza quasi quotidiana da ottobre 2004 fino a febbraio 2005 ad ogni ora del giorno tra la folla. Tra le file degli scissionisti troviamo Cesare Pagano (Napoli, 22 ottobre 1969), i fratelli Vincenzo Notturno (Napoli, 25 agosto 1977) e Gennaro Notturno (Napoli, 6 febbraio 1971), Arcangelo Abete (Napoli, 6 ottobre 1969), arrestato il 23 novembre 2011, i fratelli Vincenzo Pariante (Napoli, 8 febbraio 1952) e Rosario Pariante (1956), Raffaele Amato (Napoli, 16 novembre 1965), detto \"'o Lello\", narcotrafficante internazionale arrestato poi in Spagna; Gennaro Marino (Napoli, 24 ottobre 1969), detto \"Genny McKay\", influente a Scampia ed ex-fedelissimo di Paolo Di Lauro (Napoli, 26 agosto 1953); Giacomo Migliaccio (Napoli, 29 giugno 1959), di Mugnano; Raffaele Abbinante (Marano di Napoli, 15 agosto 1950), di Marano di Napoli; Biagio Esposito (Napoli, 6 dicembre 1972), di Secondigliano..\nTra le vittime del conflitto vi sono gli uomini del clan e i loro avversari, ma anche familiari pi\u00f9 o meno prossimi e diverse vittime innocenti. \u00c8 una sorta di strategia quella dei gruppi in guerra: colpire gli innocenti per costringere gli avversari che si sono nascosti ad uscire allo scoperto; questa strategia sanguinaria era gi\u00e0 stata adottata nel periodo della guerra tra la Nuova Camorra Organizzata di Raffaele Cutolo e i gruppi della Nuova Famiglia. Inoltre decine sono stati i ferimenti, gli attentati dinamitardi contro i locali e le abitazioni di affiliati o semplici simpatizzanti a l'una o all'altra cosca. Nel nome di Paolo Di Lauro oppure dei cosiddetti scissionisti, si spara nelle piazze, nei locali, addirittura all'interno delle stesse abitazioni degli affiliati dove i killer entrano per eliminare i nemici.\nCronologia degli eventi.\nIl 7 dicembre 2004 avviene un maxi blitz che passer\u00e0 alla storia come la \"notte delle manette\". in Napoli e provincia, personale della Polizia di Stato e dell'Arma dei Carabinieri esegue 52 provvedimenti di fermo di indiziato di delitto emessi nei confronti di altrettanti indagati, affiliati al clan Di Lauro ed al gruppo dei cosiddetti scissionisti, che debbono rispondere a vario titolo di associazione per delinquere di tipo mafioso, omicidio, violazione delle leggi sulle armi, rapina, estorsione, ricettazione, incendio ed altro. Tra questi c'\u00e8 anche Ciro Di Lauro (Napoli, 29 maggio 1978), figlio del boss Paolo Di Lauro, capo di una delle fazioni protagoniste della faida, mentre il fratello Marco riuscir\u00e0 a sfuggire al blitz \u00e8 inizier\u00e0 la sua latitanza, la quale terminer\u00e0 con un blitz coadiuvato dalle forze di polizia e arma dei carabinieri nell\u2019appartamento a Via Emilio Scaglione, nel quartiere di Chiaiano, intorno alle prime ore del pomeriggio e del giorno 2 marzo 2019.\nAlla fine del 2005, il clan Di Lauro fu decimato e disorganizzato, privato non solo di Paolo Di Lauro, arrestato il 16 settembre dello stesso anno, ma anche dei suoi figli maggiori, detenuti (Cosimo arrestato il 21 gennaio 2005, Vincenzo in carcere dall'aprile 2004, Ciro arrestato il 7 dicembre 2004 giorno passato alla storia come \"la notte delle manette\", la stessa in cui suo fratello Marco si rese latitante e infine Salvatore arrestato l'8 febbraio 2006 a 18 anni e un giorno) o costretti a vivere in clandestinit\u00e0 (Marco poi Nunzio). Ma la faida continu\u00f2 nel 2006 e nel 2007, con gli omicidi, spesso in pieno giorno e in mezzo alla folla, di elementi del clan di Lauro, seguaci fedeli come:\nNel 2008, la faida continua seppure in misura minore, ma gli scissionisti sembrano voler sradicare completamente il Di Lauro, per quanto questi ultimi siano molto ridimensionati, infatti controllano solo un negozio di droga (piazza di droga) con circa \u20ac 5.000 al giorno, situato in un quartiere popolare ad alto tasso camorristico, il \"Rione dei Fiori\", soprannominato \"Il Terzo Mondo\" a causa della sua dilapidazione:\nOttobre 2004.\nSi ritiene che la faida sia iniziata con il delitto di Fulvio Montanino e Claudio Salerno, a opera degli \u201cscissionisti\u201d, il 28 ottobre del 2004.. \u00c8 questo, secondo la ricostruzione del pentito Pietro Esposito, il primo atto della faida tra il clan Di Lauro e il gruppo degli scissionisti.\nNovembre 2004.\nIl 2 novembre 2004 vengono gravemente feriti, al confine tra Arzano e Secondigliano, tre marescialli dei carabinieri in borghese perch\u00e9 scambiati per componenti di una fazione rivale. Il 6 novembre viene ucciso Antonio Landieri, ragazzo con disabilit\u00e0 venticinquenne freddato per errore ai \"Sette Palazzi\" di Scampia. Insieme a lui vengono feriti 5 suoi amici, probabilmente scambiati per un gruppo rivale. Il 9 novembre vengono trovati tre cadaveri all'interno di una macchina a Scampia. Il 20 novembre viene ucciso Biagio Migliaccio, cugino di un affiliato degli scissionisti. Dopo poche ore la vendetta: viene ucciso un fruttivendolo, padre di un giovane affiliato ai Di Lauro. Il giorno dopo altri tre omicidi, tra cui quello di Domenico Riccio, proprietario di una tabaccheria che si trovava nelle vicinanze di uno degli obiettivi dei killer. Il 22 novembre viene torturata, uccisa e poi bruciata Gelsomina Verde, estranea agli ambienti malavitosi, che aveva l'unica colpa di non sapere dove si trovasse l'ex fidanzato affiliato agli scissionisti. Il giorno dopo vengono arrestati sette scissionisti, armati di tutto punto, nel corso di una riunione tesa ad organizzare la vendetta per la morte della ragazza (in questa occasione viene arrestato anche il boss Gennaro Marino). Arrestato anche Pietro Esposito, coinvolto nell'omicidio Verde\nDicembre 2004.\nIl 5 dicembre viene ucciso a Bacoli il proprietario di un ristorante perch\u00e9 parente di uno dei boss passato con gli scissionisti. Il 7 dicembre, alle quattro del mattino, mille uomini delle forze dell'ordine circondano Scampia e Secondigliano catturando decine di persone (51 ordinanze di custodia, in sette erano gi\u00e0 in carcere, 14 furono irreperibili). Alcune donne del rione \"Terzo Mondo\" nel quartiere di Secondigliano scendono per strada e cercano di aggredire poliziotti, carabinieri e finanzieri. Il 6 dicembre dopo viene ucciso a Casavatore Dario Scherillo incensurato, per uno scambio di persona. Nella stessa giornata si registrano ben 5 incendi dolosi ai danni di attivit\u00e0 ed abitazioni di scissionisti. L'11 dicembre viene ucciso Massimo Marino, cugino innocente di Gennaro \"McKay\" Marino, risposta all'omicidio di una sentinella dei Di Lauro. Il 24 dicembre, alla vigilia di Natale, viene ucciso a Casavatore il nipote di un commerciante vicino agli scissionisti. Il 27 viene ucciso un ventunenne appena ritornato da Padova. Il 30 dicembre viene ucciso il parente di un boss del clan Ferone di Casavatore, alleato con i Di Lauro.\nGennaio 2005.\nIl 2 gennaio 2005, nel corso della visita del presidente Carlo Azeglio Ciampi a Napoli, avvengono altri tre omicidi di camorra, di cui due legati alla faida di Scampia: quello di Crescenzo Marino, padre di Gennaro \"McKay\" Marino, e quello di un uomo considerato vicino al clan Di Lauro, ucciso all'interno di un bar. Il 15 gennaio viene uccisa Carmela Attrice, madre di uno scissionista, invitata pi\u00f9 volte a lasciare la sua abitazione. Il 21 gennaio viene arrestato al Rione dei Fiori Cosimo Di Lauro, il figlio del boss. L'operazione risulta difficile e lunga perch\u00e9 al momento della cattura molte donne scendono in strada e scagliano oggetti contro le forze dell'ordine. Quella stessa sera si odono fuochi d'artificio fatti brillare a Secondigliano come festeggiamento da parte degli scissionisti per la cattura del nemico. In serata, inoltre, viene trovato decapitato e carbonizzato il corpo di una persona considerata dagli inquirenti vicina ai Di Lauro. Il 24 gennaio un'altra vittima innocente: viene ucciso Attilio Roman\u00f2 scambiato per il titolare del negozio dove lavorava imparentato con il boss Rosario Pariante della fazione scissionista. Il 29 gennaio viene ucciso un uomo e ferito gravemente il nipote tredicenne. Il 31 gennaio viene ucciso, davanti alla moglie, il padre di uno scissionista.\nFebbraio 2005.\nIl 1\u00ba febbraio vengono uccisi a Casavatore, in un triplice agguato, tre personaggi vicini al clan Ferone, alleato dei Di Lauro. Il 19 febbraio altro blitz ai danni degli scissionisti: arrestati sei affiliati. Il 27 febbraio viene arrestato a Barcellona Raffaele Amato, capo degli \"spagnoli\".\nLa fine del conflitto.\nDopo un lungo periodo di inquietudine sociale le forze dell'ordine compiono una serie di importanti arresti e nuovi blitz, tra cui ai danni dei Di Lauro del 3 marzo 2005, che coinvolse scissionisti e uomini del clan. Il pi\u00f9 importante tra gli arresti avvenne poi il 16 settembre 2005 in un appartamento di via Canonico Cosimo Stornaiuolo 16 a Secondigliano, a poca distanza da via cupa dell'Arco, il \"regno\" della cosca dei Di Lauro: venne catturato il boss Paolo Di Lauro. Gli investigatori seguirono una donna che fungeva da vivandiera e badante, sulla base di un input acquisito da una fonte confidenziale dagli agenti del SISDE. Quindici giorni dopo, in un'aula di tribunale, Paolo Di Lauro baci\u00f2 Vincenzo Pariante, boss degli \"scissionisti\"; gli inquirenti interpretarono quel gesto come un segnale all'esterno che la guerra era finita. Nonostante la diminuzione del numero dei delitti, colpi di coda della faida si sono verificati fino al 2007 inoltrato, tra cui l'omicidio a Secondigliano di Lucio De Lucia, padre di Ugo, accusato dell'omicidio di Gelsomina Verde.\nIl traffico di stupefacenti, tuttavia, non si \u00e8 mai fermato tra le vele di Scampia e nelle piazze di Secondigliano perch\u00e9 costituisce un affare da milioni di euro superiore alle ragioni che hanno mosso la faida camorristica, cos\u00ec come continuano i crimini, gli arresti e le operazioni quotidiane delle forze dell'ordine a Scampia, a Secondigliano e in tutto il territorio a nord di Napoli.\nIl 30 dicembre 2013 viene arrestato Angelo Marino (Napoli, 23 novembre 1972) accusato di associazione a delinquere di stampo mafioso e del duplice omicidio di Fulvio Montanino e Claudio Salerno, che diede inizio alla faida.\nScambi di persona.\nLa faida ha provocato oltre settanta morti, molti dei quali non erano veri e propri affiliati ai clan protagonisti della guerra ma semplici fiancheggiatori o addirittura persone innocenti prese di mira perch\u00e9 parenti o conoscenti di affiliati. Tre persone furono uccise per errore:"}
{"id": "330643", "revid": "15756", "url": "https://it.wikipedia.org/wiki?curid=330643", "title": "Concorrenza monopolistica", "text": "La concorrenza monopolistica \u00e8 una forma di mercato molto diffusa. Spesso caratterizza i mercati di libri, ristoranti, film, abbigliamento, ecc.\nLa differenziazione del prodotto.\nSi instaura quando un certo numero di venditori offre sul mercato beni o prodotti che, nati per soddisfare lo stesso bisogno, si presentano in modo diverso.\nEsiste quindi per ogni prodotto una domanda stabile e ripetuta dalla clientela che apprezza quelle caratteristiche.\nUna variazione di prezzo crea comunque una variazione di segno contrario della domanda.\nIl prodotto pu\u00f2 essere differenziato in vari modi:\nModello di Chamberlin.\nEdward Chamberlin osserva che in molti rami economici ci sono numerose imprese che vendono dei beni differenziati (marca, qualit\u00e0, localizzazione differenti). Il potere di monopolio di queste imprese \u00e8 molto limitato poich\u00e9 ci sono molti beni sostituti. A lungo termine i ricavi della maggioranza di queste imprese coprono appena i costi di vendita. I piccoli negozi di quartiere, i ristoranti, i parrucchieri o gli idraulici sono degli esempi di queste imprese.\nLa curva di domanda dell'impresa rappresentativa ha una pendenza negativa siccome la differenziazione dei prodotti le conferisce un certo potere di mercato. Se il prezzo aumenta l'impresa non perde tutti i suoi clienti.\nNel breve periodo l'impresa genera profitti positivi (e.g. un ristorante che apre in un nuovo quartiere). Il primo grafico illustra questa situazione. L'equilibrio dell'impresa implica l'uguaglianza tra il ricavo marginale (Rm) e il costo marginale (Cm). Il prezzo di vendita \u00e8 p*. Il profitto (formula_1) \u00e8 dato dalla differenza tra il ricavo medio (RM), la curva di domanda, e il costo medio (CM) moltiplicata per la quantit\u00e0 prodotta (q*).\nQuesti profitti extra attirano dei nuovi operatori economici (e.g. ristoranti che vedono la possibilit\u00e0 di fare degli ottimi affari nel medesimo quartiere). Siccome non ci sono delle barriere all'entrata nel settore, la curva di domanda per i prodotti dell'impresa si sposta a sinistra (il primo ristorante avr\u00e0 perso una parte dei suoi clienti). Tale movimento continua fino alla scomparsa del profitto (equilibrio a lungo termine = extra profitti nulli). Dal punto di vista analitico, la curva dei costi medi (CM) sar\u00e0 tangente alla curva di domanda RM.\nRispetto alla concorrenza perfetta, il prezzo sar\u00e0 pi\u00f9 alto e l'impresa non produce ai costi minimi. C'\u00e8 un eccesso di capacit\u00e0 in questo ramo (si pu\u00f2 produrre di pi\u00f9 e a dei costi pi\u00f9 bassi) ma c'\u00e8 anche una pi\u00f9 grande variet\u00e0.\nAltri modelli.\nDixit e Stiglitz introducono esplicitamente le preferenze per le variet\u00e0 nella funzione di utilit\u00e0 del consumatore rappresentativo\n. Due casi sono esaminati: nel primo le preferenze sono rappresentate da una funzione di utilit\u00e0 a elasticit\u00e0 di sostituzione costante; nel secondo l'elasticit\u00e0 \u00e8 variabile.\nProdurre al livello di costi minimi non \u00e8 una soluzione ottimale dal punto di vista dell'utilit\u00e0 sociale quando i diversi beni non sono dei sostituti perfetti. Non c'\u00e8 dunque troppa variet\u00e0 nella concorrenza monopolistica.\nIl modello di Dixit e Stiglitz \u00e8 stato utilizzato da Paul Krugman nei suoi modelli di commercio internazionale e sulla concorrenza spaziale delle attivit\u00e0 economiche.\nOgni modello di concorrenza monopolistica deve basarsi sulle condizioni seguenti:\nHart suppone numerosi consumatori con dei gusti differenti e numerose imprese che producono dei beni differenti. I consumatori sono interessati ad un numero limitato di questi beni. Ogni bene ha la medesima probabilit\u00e0 di essere desiderato dal consumatore. Gli effetti di un cambiamento dell'offerta di un'impresa sono allora ripartiti su tutte le altre imprese. Hart arriva alla conclusione che, secondo i casi, ci possono essere troppe o troppo poche variet\u00e0."}
{"id": "330654", "revid": "729019", "url": "https://it.wikipedia.org/wiki?curid=330654", "title": "Francesco Stocco", "text": "Biografia.\nNacque, durante il regno di Giuseppe Bonaparte, ad Adami di Decollatura da famiglia aristocratica e filoborbonica, e venne tenuto a battesimo dal futuro re Francesco I delle Due Sicilie a Messina.\nAccolto come paggio alla corte borbonica, a Napoli frequent\u00f2 la scuola del letterato Basilio Puoti e si avvicin\u00f2 agli ambienti mazziniani. Nel 1847 fu arrestato per la sua ostilit\u00e0 al regime borbonico e liberato all'inizio del 1848. Ritornato lo stesso anno in Calabria, ebbe una parte di primo piano nella rivoluzione calabrese della primavera del 1848 guidando l'insurrezione dell'Angitola. Il fallimento dei moti calabresi, e la successiva repressione borbonica lo costrinsero all'esilio dapprima a Malta e successivamente, nel 1850, nello stato Sabaudo, a Genova.\nNel 1860 fu uno de i Mille, inizialmente al comando di una compagnia. Fu ferito gravemente ad un braccio a Calatafimi. Sbarcato in Calabria, organizz\u00f2 il corpo dei volontari garibaldini dei Cacciatori della Sila, raggiungendo il grado di maggior generale il 27 agosto 1860, alla vigilia del disarmo dell'armata borbonica del generale Ghio a Soveria Mannelli il 30 agosto 1860. La sua azione in Calabria port\u00f2 in ultima analisi all'evacuazione di Napoli da parte di Francesco II e contribu\u00ec quindi grandemente al successo della spedizione di Garibaldi.\nDopo l'unit\u00e0 d'Italia entr\u00f2 col grado di generale nell'esercito regolare (1862) ed ebbe il comando della brigata Aosta che per\u00f2 lasci\u00f2 quasi subito per motivi di salute. Collocato a riposo nel 1863 ed insignito del titolo di commendatore dell'Ordine dei Santi Maurizio e Lazzaro, si ritir\u00f2 nel suo paese natale.\nFece parte della Commissione istituita nel dicembre 1861, per redigere il primo elenco dei Mille che sbarcarono a Marsala l'11 maggio 1860. La Commissione era composta dai generali: Vincenzo Giordano Orsini, Francesco Stocco, Giovanni Acerbi, i colonnelli; Giuseppe Dezza, Guglielmo Cenni e Benedetto Cairoli, Giorgio Manin, i maggiori; Luigi Miceli e Antonio Della Pal\u00f9, i maggiori; Giulio Emanuele De Cretsckmann, Francesco Raffaele Curzio e Davide Cesare Uziel, i capitani; Salvatore Calvino e Achille Argentino. La Commissione rilasci\u00f2 delle autorizzazioni a fregiarsi della medaglia decretata dal Consiglio civico di Palermo il 21 giugno 1860 per gli sbarcati a Marsala. Un altro Giur\u00ec d'onore riesamin\u00f2 i titoli dei componenti la spedizione e il Ministero della Guerra pubblic\u00f2 un nuovo Elenco dei Mille di Marsala, nel bollettino n.21, nell'anno 1864, in base al quale furono concesse le pensioni. Sulla base del secondo elenco fu redatto in modo definitivo il documento della Gazzetta ufficiale del Regno d'Italia del 12 novembre 1878.\nIl suo nome fu dato a un cacciatorpediniere della Regia Marina italiana, varato nel 1926."}
{"id": "330656", "revid": "137179", "url": "https://it.wikipedia.org/wiki?curid=330656", "title": "Yksel Osmanovsky", "text": ""}
{"id": "330659", "revid": "1543377", "url": "https://it.wikipedia.org/wiki?curid=330659", "title": "Tour de France 1905", "text": "Il Tour de France 1905, terza edizione della Grande Boucle, si svolse in undici tappe tra il 9 luglio e il 30 luglio 1905, per un percorso totale di 3 021\u00a0km, poi ridotti a 2 994\u00a0km.\nFu vinto per la prima e unica volta dal francese Louis Trousselier; egli giunse sul gradino pi\u00f9 alto del podio all'esordio nella Grande Boucle e divent\u00f2 il terzo francese ad aggiudicarsi la corsa. Vinse con 35 punti e un tempo di 109h55'39\".\nDietro a Trousselier giunsero sul podio altri due francesi, Hippolyte Aucouturier (al primo e unico podio in carriera al Tour come secondo classificato) e Jean Baptiste Dortignacq (terzo classificato e per la seconda e ultima volta sul podio di Parigi dopo la seconda posizione dell'anno precedente). Si tratt\u00f2 quindi del terzo successo di un ciclista francese su tre Tour organizzati.\nResoconto degli eventi.\nNel 1905 ci furono numerose novit\u00e0 rispetto alle due edizioni precedenti. Innanzitutto la classifica generale non fu pi\u00f9 a tempo, ma a punti. Al termine di ogni tappa a tutti i partecipanti veniva assegnata una quantit\u00e0 di punti calcolata in base alla classifica di tappa e ai distacchi (un punto ogni cinque minuti di differenza); alla fine della competizione il ciclista con meno punti avrebbe vinto. Anche il percorso fu differente: undici tappe pi\u00f9 brevi invece delle sei delle precedenti edizioni, con nuove citt\u00e0 come sedi di tappa. Tutti i ciclisti partecipanti furono francesi a eccezione dei tre belgi Julien Maitron (decimo nella classifica generale), Alo\u00efs Catteau (undicesimo) e Julien Lootens (ventesimo).\nInoltre furono affrontate per la prima volta delle vere salite, il massiccio dei Vosgi (con il Ballon d'Alsace) e le Alpi. Proprio sul Ballon d'Alsace Ren\u00e9 Pottier fu protagonista di una grande impresa per l'epoca: salendo a una media di 20\u00a0km/h senza mai scendere dalla bici stacc\u00f2 tutti gli avversari, salendo in testa alla classifica generale, ma ritirandosi nella tappa seguente a causa di una tendinite.\nAnche in questa edizione ci furono numerosi problemi, dovuti soprattutto a boicottaggi del pubblico che riempiva di chiodi i percorsi cittadini delle tappe per protestare contro il passaggio del Tour (durante la tappa da Nancy a Besan\u00e7on forarono tutti, Jean-Baptiste Dortignacq per ben quindici volte). Per questo molte tappe furono interrotte prima dell'ingresso nelle citt\u00e0 e dei 3 021\u00a0km totali previsti ne furono percorsi 2 994. Anche in questa occasione Henri Desgrange fu sull'orlo delle dimissioni e minacci\u00f2 di bloccare la corsa.\nLa vittoria and\u00f2 a Louis Trousselier, che fu il leader della classifica per quasi tutta la competizione, fatta eccezione per una breve parentesi di Pottier dopo il Ballon d'Alsace. Secondo si classific\u00f2 Hippolyte Aucouturier e terzo Jean-Baptiste Dortignacq. Questi tre atleti si spartirono anche le tappe: Trousselier se ne aggiudic\u00f2 cinque, mentre Aucouturier e Dortignacq ne vinsero tre a testa. Fu inoltre la prima vittoria di una squadra, la Peugeot.\nTrousselier riusc\u00ec a vincere la corsa da esordiente, come i suoi predecessori Maurice Garin e Henri Cornet, e salir\u00e0 un'altra volta sul podio di Parigi nell'edizione successiva del 1906, in qualit\u00e0 di terzo classificato. Dortignacq, invece, fu il primo ciclista a salire sul podio in due diverse edizioni del Tour de France.\nAl Tour de France 1905 parteciparono 60 corridori, quasi tutti francesi, ma solo 24 giunsero a Parigi."}
{"id": "330660", "revid": "29727", "url": "https://it.wikipedia.org/wiki?curid=330660", "title": "Konbu", "text": ""}
{"id": "330661", "revid": "712828", "url": "https://it.wikipedia.org/wiki?curid=330661", "title": "Sly Moore", "text": ""}
{"id": "330662", "revid": "125766928", "url": "https://it.wikipedia.org/wiki?curid=330662", "title": "Universit\u00e0 degli Studi di Catania", "text": "L'Universit\u00e0 degli Studi di Catania (o \"Siciliae Studium Generale\", \"Siculorum Gymnasium\", \"Studij Publici\" o \"Almo Studio\") \u00e8 una universit\u00e0 statale italiana fondata nel 1434, la pi\u00f9 antica universit\u00e0 della Sicilia e tra le maggiori in Italia per numero d'iscritti.\nStoria.\nDi un \"Gymnasium\" a Catania si ha notizia sin dal V secolo a.C., epoca in cui sarebbe avvenuta la fondazione di una \"accademia degli Omosipii\" da parte del legislatore Caronda. Tale ginnasio risulterebbe ai tempi di Ippocrate il terzo dopo Rodi e Cnido. Tuttavia le fonti rimangono ombrose sino ad un presunto restauro ad opera del console Marco Claudio Marcello e con l'ubicazione dello stesso presso l'attuale Castello Ursino, perlomeno se cos\u00ec vada intesa la tradizione riportata dal De Grossis che vide il reimpiego dei materiali del ginnasio proprio per l'edificazione del maniero. Di questo \"Studium\" rimangono solo citazioni presso svariate fonti.\nA partire dall'impulso di tal Pietro Rizzari che fece inoltrare al senato civico un'istanza per la sua fondazione il 19 ottobre 1434 ad Alfonso il Magnanimo. La bolla pontificia di Eugenio IV che autorizz\u00f2 la costituzione fu emanata il 18 aprile 1444. L'universit\u00e0 era autorizzata a tenere diversi insegnamenti: teologia speculativa, dogmatica e morale, diritto civile, canonico e feudale, istituzioni romane, medicina, chirurgia, filosofia, logica, matematica ed arti liberali. Le prime lezioni pubbliche si ebbero alla fine del 1445, grazie al vicer\u00e9 Lupos Ximenes da Urrea.\nPoteva inoltre conferire in esclusiva lauree, baccellierati (\"baccalauream\") ed altre licenze (simili a diplomi professionali). Gli allievi del Collegio Domenicano di Palermo dovevano quindi presentarsi a Catania per il conseguimento dei titoli; Messina, invece, ottenne nel 1548 la concessione dello Studium, che per\u00f2 perse a seguito delle ribellioni del 1674-1678.\nLe licenze erano in medicina e chirurgia e \"in utroque\" (entrambi), i baccellierati in teologia, medicina ed arti, mentre le lauree (il titolo pi\u00f9 prestigioso) in teologia, diritto canonico, diritto civile (e \"in utroque iure\"), arti liberali, medicina e chirurgia.\nI corsi iniziarono il 19 ottobre 1445, con sei docenti e vennero inizialmente tenuti in una costruzione che sorgeva in Piazza del Duomo, a fianco della Cattedrale di Sant'Agata, nei pressi dell'attuale Seminario dei Chierici. La prima Laurea venne conferita al siracusano Antonio Mantello nel 1449.\nNel corso del XVI secolo venivano rilasciati circa venti-venticinque titoli all'anno, mentre alla fine del secolo si arriv\u00f2 anche a 50 titoli all'anno.\nNel 1684 l'Universit\u00e0 fu trasferita nei locali fino ad allora occupati dall'ospedale San Marco (trasferitosi nell'ex-monastero di Santa Lucia, nei pressi dell'attuale Ospedale Vittorio Emanuele, in via Ospedale vecchio), fino al 1693 quando il terremoto ne distrusse la fabbrica. Da allora le attivit\u00e0 si spostarono in alcuni locali alla Marina, fin quando non furono terminati i lavori per la costruzione del nuovo Palazzo dell'Universit\u00e0 (iniziati nel 1696 sulle rovine del precedente edificio), che diverr\u00e0 sede definitiva sino ad oggi.\nNel XVII secolo lo Studium godeva di una buona reputazione in quanto uno dei pochi, nel Regno di Spagna, a rilasciare titoli degni di considerazione (al pari delle universit\u00e0 di Salamanca, Valladolid ed Alcal\u00e0).\nNel 1779 si ha una riforma dello Studium: in quel periodo gli studenti erano circa duemila. Le cattedre vengono portate a trenta (con una prevalenza di cattedre in legge e medicina). Nel 1788 fu creata la prima cattedra di botanica che venne affidata a Matteo Di Pasquale. Nel corso dell'Ottocento nascono altre istituzioni: l'Accademia Gioenia per lo studio delle scienze naturali, su progetto di Giuseppe Gioeni nel 1824, l'Osservatorio meteorologico nel 1835, per iniziativa di Carlo Gemmellaro, l'Osservatorio Astronomico e l'Orto botanico nel 1858. Nasce la cattedra di economia politica.\nNello stesso secolo, avviene una forte riduzione del numero di studenti, causato dall'istituzione dell'Universit\u00e0 di Palermo nel 1805 ed il ripristino dell'Universit\u00e0 di Messina nel 1838. Il crollo del numero degli studenti viene in parte frenato da un provvedimento del re Ferdinando II, che determina il bacino territoriale delle tre universit\u00e0 siciliane (Catania ha l'esclusiva per gli studenti della sua provincia, di quella di Noto e di Caltanissetta).\nCon l'Unit\u00e0 d'Italia entra in vigore la Legge Casati che ripristina l'ufficio del Rettore (abolito nel 1779), stabilendo che venga eletto tra i professori (e non pi\u00f9 tra gli studenti dell'ultimo anno, come prima dell'abolizione) e stabilisce cinque facolt\u00e0 per l'Universit\u00e0: filosofia, lettere, giurisprudenza, scienze fisiche e matematiche, e teologia. Viene abolito il provvedimento di Ferdinando II e nel 1862 la legge De Sanctis ne stabiliva il declassamento al secondo ordine.\nNel 1867 gli iscritti erano appena 143. Dal 1877 \u00e8 il potere locale a sostenere finanziariamente e politicamente l'Universit\u00e0, che riesce cos\u00ec a rilanciarsi ed essere riammessa, nel 1885 tra le Universit\u00e0 di primo ordine.\nNegli anni cinquanta del Novecento si sviluppano gli insediamenti di Via Androne e nasce il Palazzo delle Scienze (insieme alla nuova facolt\u00e0 di economia), si accresce il numero degli studenti (in particolare di medicina) e aumenta la presenza di cliniche universitarie presso gli ospedali cittadini.\nNel corso del rettorato di Cesare Sanfilippo (1950-1974) si avviano i progetti e la realizzazione della Cittadella Universitaria e del Nuovo Centro Universitario Clinico-Scientifico di S. Sofia (il Policlinico) e la facolt\u00e0 di giurisprudenza si insedia a Villa Cerami.\nNel successivo rettorato di Gaspare Rodolico (1974-1994) si ha l'insediamento delle facolt\u00e0 scientifiche nella nuova cittadella mentre si sceglie di lasciare le facolt\u00e0 umanistiche nel centro storico, con l'insediamento della facolt\u00e0 di lettere e filosofia nel prestigioso Monastero dei Benedettini, l'allargamento di giurisprudenza, l'acquisizione del Palazzo San Giuliano, per i servizi amministrativi, e l'insediamento della facolt\u00e0 di scienze politiche al Palazzo Patern\u00f2-Raddusa. Nel 1998 nasce la Scuola Superiore di Catania.\nStrutture.\nL'ateneo \u00e8 dunque organizzato in diciassette dipartimenti e due strutture didattiche speciali:\nLa cittadella universitaria.\nLa Cittadella Universitaria di Catania \u00e8 il principale polo scientifico dell'universit\u00e0. Si trova sulla collina Santa Sofia a nord della citt\u00e0. \u00c8 stata progettata nel 1961 dall'architetto Luigi Piccinato. Vi hanno sede le facolt\u00e0 tecnico-scientifiche dell'ateneo siciliano, il policlinico e il centro universitario sportivo.\nScuola superiore di Catania.\nLa \"Scuola superiore di Catania\" (\"SSC\") \u00e8 una struttura didattica residenziale universitaria di alta formazione, nata in via sperimentale nel 1998 su modello della Scuola normale superiore.\nGli allievi ordinari, ammessi mediante pubblico concorso, vivono gratuitamente all'interno di una struttura collegiale.\nNel 2004, la scuola \u00e8 stata istituzionalizzata dal ministero dopo 5 anni di sperimentazione. .\nLa sede della scuola \u00e8 ubicata a villa San Saverio, residenza ottocentesca nei pressi dello stadio Angelo Massimino.\nBiblioteca universitaria.\nLa biblioteca regionale universitaria \u00e8 ubicata nella sede centrale in piazza Universit\u00e0.\nStoria.\nLa biblioteca venne aperta nel 1755 su proposta dell'abate Vito Maria Amico, il primo nucleo di opere proveniva dalla raccolta dello storico Giambattista Caruso acquistata dall'universit\u00e0 in quello stesso anno. La sua prima sede fu il palazzo dell'Universit\u00e0 in sei sale ubicate accanto all'aula magna, al primo piano del palazzo. Una parte della biblioteca universitaria ha sede nella sezione distaccata di Palazzo Carcaci in via Etnea, ai quattro canti, dove nel 1983 \u00e8 stata creata la sezione musicale e fonografica.\nNel 1767, a seguito dell'espulsione dei gesuiti dalla Sicilia, la biblioteca acquis\u00ec tutto il materiale proveniente dai collegi chiusi. Nel 1783 ricevette la donazione di una vasta raccolta di libri (circa 10500 volumi) da parte dell'arcidiocesi di Catania.\nNel 1885 serviva altri istituti ed era riunita amministrativamente con la biblioteca ventimiliana.\nNel 1912 il Ministero della pubblica istruzione, con sua nota del 14 dicembre di quell'anno (n. 4/5739), affid\u00f2 all'Istituto di Botanica di Catania l'Erbario Cupani (XVII sec.) \u2013 di interesse sia storico che scientifico \u2013 a seguito della richiesta ufficiale da parte del direttore Luigi Buscalioni.\nRicerca.\nOltre ai dipartimenti, sono presenti dieci centri di ricerca:\nRettori.\nFino al 1779 il Rettore veniva eletto tra gli studenti di ultimo anno ed aveva il compito di \"protettore\" e \"giudice\" degli studenti. Successivamente la carica venne abolita, in quanto ritenuta deleteria per la disciplina degli studenti. Nel 1840 venne ripristinata e il rettore veniva scelto dal re tra i professori.\nControversie.\nL'8 novembre 2008, l'edificio 2 della Cittadella universitaria, sede della Facolt\u00e0 di farmacia, fu posto sotto sequestro preventivo per accertamenti riguardanti la presenza di sostanze altamente nocive. L'inchiesta accert\u00f2 l'inadeguato smaltimento di rifiuti tossici e vagli\u00f2 la possibile correlazione con la morte di quindici ricercatori dell'ateneo. La vicenda giudiziaria si concluse nell'ottobre del 2014 con l'assoluzione di tutti gli imputati \u00abperch\u00e9 il fatto non sussiste\u00bb.\nIl 28 giugno 2019, l'indagine soprannominata \"Universit\u00e0 bandita\" condotta dalla Procura di Catania, ha portato alla sospensione da parte del GIP del rettore Francesco Basile dell'Universit\u00e0 di Catania. Sono state coinvolte anche altre cariche dell'ateneo catanese, tra le quali: Giacomo Pignataro, Giuseppe Sessa, Giancarlo Magnano San Lio, Filippo Drago, Carmelo Monaco, Giuseppe Barone, Giovanni Gallo, Michela Maria Benedetta Cavallaro, Roberto Pennisi. La procura ipotizza che siano stati truccati ventisette concorsi: diciassette per professore ordinario, quattro per professore associato e sei per ricercatore."}
{"id": "330665", "revid": "1564499", "url": "https://it.wikipedia.org/wiki?curid=330665", "title": "Adami (Decollatura)", "text": "Adami \u00e8 una frazione del comune di Decollatura, posta a circa 3\u00a0km dal capoluogo, in provincia di Catanzaro.\nGeografia fisica.\nTerritorio.\nAdami \u00e8 una localit\u00e0 montana posta sul versante orientale del massiccio del Reventino. \u00c8 costituita da numerosi piccoli villaggi, posti fra 750 e 900 m s.l.m., uno dei quali, \"Adami\" propriamente detto, ospita la chiesa parrocchiale, che costituisce l'elemento unificante le singole localit\u00e0. Il borgo \"Adami\" \u00e8 posto a circa 900 metri di altezza; a quote pi\u00f9 basse sono posti i villaggi \"Pagliaia\", \"Stocchi\", \"Censo\", \"Palinudo\", \"Carricella\", \"Ruzzo\", \"Liardi\" e \"Iunci\"; il punto pi\u00f9 alto, in localit\u00e0 Serralta, \u00e8 posto a 1246 m s.l.m.\nLe zone pi\u00f9 alte, costituite da rocce metamorfiche e ofioliti a grana fine che tendono a sfaldarsi, sono ricoperte da boschi. Le parti pi\u00f9 basse, che costituiscono un'ampia pianura ricca di acque, corrispondente a un antico lago del Quaternario, sono occupate da depositi lacustri pleistocenici e olocenici di modesto spessore. Adami peraltro \u00e8 ricca di sorgenti le quali si riuniscono nel \"Galice di Stocco\", un affluente dell'Amato che rappresenta fra l'altro il confine comunale fra Decollatura e Soveria Mannelli, citt\u00e0 distante solo 1,5 km da Adami.\nNelle zone pi\u00f9 alte si \u00e8 conservata la struttura urbanistica originaria del XVIII secolo anche a causa del modesto sviluppo edilizio dei periodi successivi. Le costruzioni pi\u00f9 antiche, molte delle quali abbellite da elementi architettonici in pietra verde lavorata da scalpellini locali, sono addossate fra di loro, interrotte da vicoli stretti (\u00abvinelle\u00bb) o da archi. Le abitazioni moderne sono state costruite in genere nelle parti basse, lungo la Strada statale 109 della Piccola Sila e in prossimit\u00e0 della stazione ferroviaria.\nClima.\nL'altitudine e la presenza del Reventino, che separa il territorio dal mar Tirreno, fanno s\u00ec che il clima sia di tipo appenninico, con inverni freddi ed estati fresche.\nStoria.\nL'etimologia \u00e8 legata al cognome \"Adami\"/\"Adamo\", ancora molto diffuso nella zona.\nLe fonti documentarie pi\u00f9 antiche su Adami risalgono alla prima met\u00e0 del XVIII secolo. I primi abitanti, provenienti soprattutto da Motta Santa Lucia, si stabilirono nei luoghi pi\u00f9 alti e pi\u00f9 vicini al paese di origine, ossia nel villaggio propriamente detto \"Adami\". Fino ai primi decenni del XVII secolo le localit\u00e0 del Reventino erano popolate soltanto durante la stagione primaverile-estiva: dal tardo Medioevo i terreni appartenevano all'abbazia cisterciense di Corazzo e alla Diocesi di Martirano, e gli abitanti dei paesi vicini vi esercitavano gli usi civici del pascolatico, del legnatico e della raccolta della neve. I primi insediamenti permanenti si verificarono dopo il terremoto del 27 marzo 1638, che rase al suolo Motta e altri paesi circostanti. Numerosi abitanti si trasferirono permanentemente a Decollatura, stimolati anche dalla politica del vescovo Cellesi di popolare i \u00abluoghi montani\u00bb con la concessione in enfiteusi dei terreni agricoli di cui la diocesi di Martirano era proprietaria; si cre\u00f2 in tal modo un ceto di piccoli coltivatori diretti. Le localit\u00e0 di \"Pagliaia\", \"Carricella\" e \"Liardi\" vennero popolate in modo permanente dopo la bonifica dei terreni posti nella pianura sottostante, e soprattutto dopo il terremoto del 1783.\nFin dal XVI secolo esisteva una chiesetta rurale, dedicata a Sant'Antonio abate, che nel XVIII secolo assunse il carattere di cappella privata della famiglia Stocco: vi veniva celebrata la messa nei giorni festivi, ma non potevano esservi somministrati battesimi o seppelliti i morti. Per queste necessit\u00e0 i coloni si recavano a Motta Santa Lucia, terra distante circa 4 miglia di cui Adami era casale, per mezzo della mulattiera che attraversava la localit\u00e0 \"Piano d'Apa\". Ai primi del XVIII secolo inizi\u00f2 la costruzione della chiesa dedicata alla \"Beata Vergine del Monte Carmelo\", la quale venne aperta al culto nel 1735 e fu eretta a parrocchia nel 1800 dal vescovo Grillo. All'autonomia parrocchiale segu\u00ec quella amministrativa: nel 1802 si form\u00f2 il comune di Decollatura denominato inizialmente \"Comune di Decollatura Adami\".\nLo sviluppo demografico \u00e8 stato notevole nel XVIII e nel XIX secolo: 153 abitanti nel 1755, 515 nel 1816, 1380 nel 1880. Nella seconda met\u00e0 del XX secolo, la crisi dell'economia agricola di sussistenza e il conseguente fenomeno dell'emigrazione, aggravata dall'isolamento geografico del territorio, ha comportato lo spopolamento dei villaggi di Adami, ridotti ormai a poche decine di abitanti ciascuno. Il fenomeno \u00e8 stato aggravato da una tragedia ferroviaria avvenuta il 23 dicembre 1961: un convoglio ferroviario che trasportava a Catanzaro studenti e operai, precipit\u00f2 da un alto ponte sulla \"Fiumarella\", nei pressi di Catanzaro, determinando la morte di 71 passeggeri, sei dei quali provenivano da Adami.\nEconomia.\nAdami si eleva al di sopra di un'ampia pianura destinata ad uso agricolo (coltivazione di patate e frumento) e pascolo, mentre le zone pi\u00f9 alte sono costituite da boschi di castagni e cerri. Fino alla fine degli anni sessanta, l'economia si fondava su un'agricoltura di sussistenza, sull'allevamento (soprattutto degli ovini), la vendita di legname e dei prodotti del sottobosco (castagne, fragole e ottimi funghi porcini) e la bachicoltura. Molto rinomati gli insaccati di suino, soprattutto soppressate.\nA partire dai primi anni sessanta, Adami ha condiviso con le localit\u00e0 limitrofe un drammatico spopolamento. Fino alla fine degli anni cinquanta l'emigrazione era verso le Americhe, in special modo l'Argentina, e l'Australia, soprattutto verso la localit\u00e0 di Wangaratta. Dai primi anni sessanta l'emigrazione \u00e8 stata massiccia verso l'Europa nord-occidentale, soprattutto Francia e Belgio, e verso l'Italia settentrionale.\nInfrastrutture e Trasporti.\nStrade.\nI collegamenti stradali sono discreti. I villaggi Pagliaia, Carricella e Liardi sono disposti lungo la Strada statale 109 della Piccola Sila, a met\u00e0 strada fra la costa tirrenica (Lamezia Terme) e la Sila.\nFerrovie.\nIn localit\u00e0 \"Carricella\", a 750 m s.l.m., \u00e8 posta la stazione ferroviaria delle Ferrovie della Calabria sita sulla linea Catanzaro - Cosenza.\nAutolinee.\nAdami \u00e8 collegata a Soveria Mannelli con autolinee delle \"Ferrovie della Calabria\", e alla costa tirrenica (Lamezia Terme) per mezzo delle autolinee della ditta \"Bilotta\".\nCultura.\nFeste.\nIn passato le due processioni religiose era scandite dal ritmo dei \"tumbarinari\" di Pittarella, come ricorda una nota poesia di Michele Pane."}
{"id": "330666", "revid": "1652635", "url": "https://it.wikipedia.org/wiki?curid=330666", "title": "Stella Artois", "text": "La Stella Artois \u00e8 una birra chiara (valore alcolico 5,2%) prodotta a Lovanio, in Belgio, dall'azienda InBev.\nSi tratta di una birra destinata principalmente all'esportazione. \u00c8 molto diffusa soprattutto in Gran Bretagna. In Belgio, lo slogan della Stella Artois \u00e8 \"Mijn thuis is waar mijn Stella staat\" e in francese \"Chez moi, c'est pr\u00e8s de ma Stella\" (La mia casa \u00e8 dov'\u00e8 la mia Stella).\nFondazione e origine del nome.\nLa scritta sul logo della birra stessa (\"Anno 1366\") si riferisce alla pi\u00f9 antica birreria della citt\u00e0, esistente dal 1366 con il nome \"Den Hoorn\" (ovvero \"il corno\"), come riportano anche alcuni documenti relativi alle birrerie di Lovanio. Il nome \"Artois\" fu per\u00f2 dato alla birreria solo nel 1708, quando Sebastian Artois (dopo aver acquistato la birreria \"Den Hoorn\" nel 1706) ricevette il titolo di mastro birraio. Il nome \"Stella\", invece, ha un\u2019origine pi\u00f9 recente. Di lei iniziamo a parlare nel Natale del 1926, quando un lotto speciale di birra fu donato agli abitanti di Lovanio. In onore di quella data, ad ognuna delle bottiglie venne dato il nome \u201cStella\u201d. E da allora, e per sempre, quel nome \u00e8 rimasto: Stella Artois.\nSponsorizzazioni.\nLa Stella ha avuto a lungo rapporti con il mondo del cinema e dal 1994 ha sponsorizzato una grande quantit\u00e0 di eventi nel Regno Unito come ad esempio la sponsorizzazione dei film e del sito internet dell'inglese \"Channel 4\". La Stella Artois \u00e8 stata uno degli sponsor principali dei festival di cinema di Cannes e Sundance. In una scena del film \"Single ma non troppo\" la protagonista, interpretata da Dakota Johnson, beve una Stella Artois."}
{"id": "330672", "revid": "125205114", "url": "https://it.wikipedia.org/wiki?curid=330672", "title": "Misty", "text": " o Misty Waterflower, nel mondo dei Pok\u00e9mon, \u00e8 la capopalestra di Celestopoli. \u00c8 presente nei videogiochi, nell'anime \"Pok\u00e9mon\" e nei manga.\nIl nome \"Misty\" deriva dalla parola inglese \"mist\" (nebbia), cos\u00ec come quello giapponese deriva da \u971e\u307f kasumi (nebbia). Il nome francese di Misty, Ondine, si riferisce alle ondine.\nIl nome coreano \u00e8 \uc774\uc2ac (\"Iseur\") che vuol dire rugiada. In cinese \u00e8 \u5c0f\u971e (\"Xi\u01ceo Xi\u00e1\"), probabilmente derivato dal giapponese \u971e\u307f kasumi.\nIn giapponese Misty \u00e8 doppiata da Mayumi Iizuka, e in italiano da Alessandra Karpoff (in seguito ridoppiata da Benedetta Ponticelli).\nNell'anime.\nKanto.\nNella serie animata Misty lascia la palestra di Celestopoli per accompagnare Ash Ketchum nei suoi viaggi, affidando il compito di prendersi cura della palestra alle sue tre sorelle: Daisy, Lily e Violet. Nelle prime cinque stagioni dell'anime, Misty indossa una canotta corta gialla che le lascia la pancia scoperta, dei pantaloncini dotati di bretelle e delle scarpe bianche e rosse. Nella sua ultima apparizione invece indossa una maglietta rossa a maniche corte con sopra uno scaldacuore giallo con un bottone e pantaloni corti gialli.\nLo scopo di Misty \u00e8 quello di diventare la pi\u00f9 grande allenatrice di Pok\u00e9mon d'Acqua. Per questo motivo il suo team \u00e8 composto principalmente da Pok\u00e9mon di questo tipo. Incontra Ash nel corso del primo episodio dell'anime in cui lui prende in prestito la bicicletta di Misty (rubandola), in seguito distrutta da Pikachu. Il leitmotiv della bici verr\u00e0 ripetuto pi\u00f9 volte nel corso della serie.\nNel corso della serie Ash e Misty trovano spesso il motivo per litigare, ad esempio sulla cattura di Togepi e Totodile. Tuttavia i fan dell'anime ipotizzano la presenza di una relazione amorosa tra i due personaggi, conosciuta con il nome di \"Pok\u00e9monShipping\". Uno degli indizi a supporto di questa tesi \u00e8 il fatto che, nonostante l'intensa rivalit\u00e0 tra i due allenatori, Misty ha varie volte gelosia nei confronti di altri personaggi femminili ogni qualvolta presentano un debole per Ash. Nell'episodio \"Una fidanzata per Brock\" (\"The Heartbreak of Brock\"), Misty dice apertamente ad Ash che un giorno loro due potrebbero sposarsi, ma il ragazzo apparentemente non capisce il desiderio della ragazza. Nelle stagioni in cui Misty \u00e8 insieme ad Ash quest'ultimo sembra non prestarle molta attenzione. Tuttavia quando \u00e8 assente, Ash mostra una certa nostalgia nei confronti di Misty espressa, ad esempio, a Max nel corso di \"\".\nMisty \u00e8 un'ammiratrice della Superquattro Prima, allenatrice di Pok\u00e9mon di Ghiaccio. Ha inoltre paura dei Pok\u00e9mon di tipo Coleottero e odia le carote e i peperoni.\nNell'anime viene affermato che la Medaglia Cascata \u00e8 stata ottenuta, oltre che da Ash, anche dagli allenatori Gary, Sakura, Otoshi e Reggie (fratello maggiore di Paul).\nJohto.\nQuando Ash porta il suo Pok\u00e9dex a Biancavilla per ottenere quello della regione di Johto, Misty finisce per prendersi Togepi, il Pok\u00e9mon ottenuto dal ragazzo. La ragazza svolge un ruolo materno nei confronti di Togepi e i due diventando inseparabili negli episodi ambientati nelle Isole Orange e a Johto. Molti fan si sono lamentati di Togepi, poich\u00e9 da quando \u00e8 apparsa nell'anime \u00e8 venuto meno l'atteggiamento impetuoso di Misty.\nHoenn.\nDopo aver recuperato la sua bici, alla fine della Conferenza Argento della lega di Johto, ritorna nella sua palestra e riprende le sue mansioni come capo-palestra quando le sue sorelle la lasciano per una crociera in giro per il mondo. Per questo motivo, non appare nel cast della serie \"Advanced\" eccetto in due episodi, \"Uno strano regno\" e \"Due mondi in bilico\" (320-321); in questi episodi Togepi si evolve in Togetic, e quindi lei lo libera, permettendo a Togetic di difendere il Regno Miraggio. Dopo che Ash partecipa alla lega di Hoenn, torna a Biancavilla e trova Misty che lo attende. Tuttavia, non \u00e8 l'unica a unirsi ad Ash, insieme a Vera, Max, e Brock si recano alle sfide della Battle Frontier. Misty rimane nel gruppo per due episodi e successivamente fa ritorno nella sua palestra.\nAppare inoltre nello spin-off \"Pok\u00e9mon Chronicles\" e, in occasione del decimo anniversario dei Pok\u00e9mon, nell'episodio speciale \"The Mastermind of Mirage Pok\u00e9mon\", inedito in Italia.\nMisty \u00e8 stata rimossa dal cast centrale dalla fine della quinta stagione. Molti fan sono rimasti scioccati ed infuriati in seguito alla decisione degli sceneggiatori, poich\u00e9 Misty era considerata uno dei personaggi pi\u00f9 popolari. Nonostante questa popolarit\u00e0 sia diminuita a partire dalla quarta generazione, \u00e8 rimasta molto amata da parte di alcuni fan. Questi ultimi hanno tentato, senza successo, di farla ritornare nel gruppo dei personaggi principali.\nSinnoh.\nSebbene Misty non appaia negli episodi di \"Pok\u00e9mon Diamante\" e \"Perla\", in \"Il Ladro di Canne da Pesca\" (\"Buizel Your Way out of This!\") Ash mostra a Lucinda l'esca raffigurante l'allenatrice, ricevuta nel corso di \"Addio amarezza\" (\"The Unbeatable Lightness of Seeing\").\nUlteriori apparizioni.\nNel 2008 il regista Masamitsu Hidaka ha dichiarato, nel corso di un'intervista, che non era certo che Misty potesse tornare come protagonista nel corso di stagioni future, ma non ha escluso la possibilit\u00e0 che il personaggio possa effettuare qualche cameo.\nNegli anni 2010 la ragazza \u00e8 comparsa nei titoli di coda di \"Il film Pok\u00e9mon - Scelgo te!\". Misty appare nuovamente in \"Pok\u00e9mon: Serie Sole e Luna\" durante una breve visita di Ash nella regione di Kanto. In uno degli episodi, Misty affronta l'allenatore in un incontro tra Pok\u00e9mon, venendo tuttavia sconfitta dal ragazzo.\nPok\u00e9mon di Misty.\nNell'anime.\nFino all'episodio \"Fascino e mistero sul Monte Luna\" (\"A Real Cleffa-Hanger\"), in cui appare per l'ultima volta nella regione di Hoenn, Misty ha utilizzato i seguenti Pok\u00e9mon:\nMisty possedeva anche un Togepi nato nell'episodio \"L'Uovo della discordia\" (\"Who Gets To Keep Togepi\") evoluto in Togetic e lasciato libero nell'episodio \"Due mondi in bilico\" (\"The Togepi Mirage!\"). Oltre a Togepi, Misty possedeva un Seel (evoluto in Dewgong) e diversi Seaking che non sono pi\u00f9 apparsi nell'anime.\nIn \"\" Misty utilizza un esemplare di Starmie.\nNel videogioco.\nNei videogiochi \"Pok\u00e9mon Rosso\" e \"Blu\" e \"Pok\u00e9mon Giallo\" Misty possiede uno Staryu ed uno Starmie. Una volta sconfitta consegner\u00e0 al protagonista, oltre la Medaglia Cascata, l'MT 11, contenente la mossa Bollaraggio. Nei remake \"Pok\u00e9mon Rosso Fuoco\" e \"Verde Foglia\" Misty schiera gli stessi Pok\u00e9mon, tuttavia il suo Starmie \u00e8 in grado di utilizzare l'attacco Idropulsar, contenuta nella MT 03 che sostituisce quella presente nei titoli della prima generazione.\nIn \"Pok\u00e9mon Oro\" e \"Argento\" e \"Pok\u00e9mon Cristallo\" Misty utilizza Golduck, Quagsire, Lapras e Starmie. Nei remake \"Pok\u00e9mon Oro HeartGold\" e \"Argento SoulSilver\" schiera durante il secondo incontro Starmie, Quagsire, Lapras, Lanturn, Floatzel e Milotic.\nNei videogiochi \"Pok\u00e9mon Nero 2\" e \"Bianco 2\" partecipa al Pok\u00e9mon World Tournament utilizzando Starmie, Golduck, Seaking, Lapras, Slowbro, Blastoise, Lanturn, Jellicent, Quagsire, Swanna e Carracosta.\nIn \"Pok\u00e9mon Stadium\" Misty possiede Starmie, Horsea, Psyduck, Blastoise, Staryu, Seel, Exeggutor, Seadra, Dugtrio e Dewgong. Nel sequel \"Pok\u00e9mon Stadium 2\" la capopalestra schiera Starmie, Poliwhirl, Golduck, Togetic, Sunflora, Quagsire, Wigglytuff, Nidoqueen, Dragonair, Ampharos e Politoed.\nMisty appare come trofeo nel videogioco \"Super Smash Bros. Melee\".\nNel manga.\nNel manga \"Pok\u00e9mon Adventures\" Misty ha una cotta per Red e aiuta a combattere il Team Rocket, i Superquattro di Kanto e Maschera di Ghiaccio (in quest'occasione ottiene l'aiuto del Pok\u00e9mon leggendario Suicune). Nel torneo dei Capipalestra ha sconfitto Chiara.\nI Pok\u00e9mon di Misty sono Staryu, Starmie, Krabby, Goldeen, Chinchou e Lanturn. Ha inoltre utilizzato un Omanyte ed un Gyarados.\nNel manga \"\" il personaggio di Misty \u00e8 basato sulla capopalestra presente nell'anime. Possiede un Gyarados, uno Shellder, un Lapras, un Poliwhirl, uno Psyduck ed uno Starmie.\nIn \"Pok\u00e9mon Zensho\" ha utilizzato Starmie e Seel."}
{"id": "330674", "revid": "767487", "url": "https://it.wikipedia.org/wiki?curid=330674", "title": "Coil (gruppo musicale)", "text": "I Coil sono stati un gruppo di musica elettronica/sperimentale fondato da John Balance e Peter Christopherson.\nStoria.\nI Coil nascono dall'incontro tra Peter Christopherson (ex-Throbbing Gristle) e John Balance, attivo nella scena underground industrial e membro degli Zos Kia, durante la registrazione di \"Force the Hand of Chance\", primo album degli Psychic TV, nuovo gruppo di Christopherson. Da questo incontro nasce il marchio Coil e l'EP \"Transparent\", accreditato a Coil/Zos Kia e pubblicato nel 1983.\nQuella che sembrava una collaborazione estemporanea si trasforma ben presto in un progetto stabile e i due incidono nel 1984 l'EP \"How to Destroy Angels\". Sempre lo stesso anno viene pubblicato il primo album ufficiale, \"Scatology\", distante dalle atmosfere delle incisioni precedenti e in cui ci sono gli apporti di Foetus, in fase produttiva e come cantante in \"Panic\", e di Gavin Friday dei Virgin Prunes, che firma e interpreta \"Tenderness Of Wolves\".\nNel 1986 esce \"Horse Rotorvator\" che si presenta con ambientazioni ancor pi\u00f9 intimistico-spirituali del precedente con canzoni come \"Ostia (the death of Pasolini)\", \"The First Five Minutes After Death\" (carica di misticismo orientale) e la loro prima hit \"The Anal Staircase\".\nGli anni successivi vedono i due impegnati su vari fronti, Balance sar\u00e0 ospite dei dischi dei Current 93 mentre Christopherson curer\u00e0 la sua attivit\u00e0 di fotografo e diriger\u00e0 vari videoclip. L'attivit\u00e0 musicale del duo si limita alla pubblicazione, nel 1987, di \"Gold Is the Metal\", la prima delle numerose raccolte che comprende \"outakes\" provenienti dalle registrazioni dei precedenti lavori, e \"Hellraiser\", candidato ad essere la colonna sonora del film omonimo, .\nPoi il silenzio che dura fino al 1990, anno di uscita di \"Unnatural History\", compilation di rarit\u00e0 dove compare anche Boyd Rice. Per un nuovo album bisogna aspettare fino al 1991 quando esce \"Love Secret Domain\", di genere acid/trance house, cui partecipano ospiti come Marc Almond e Rose McDowall. Anche questo album viene seguito dalla raccolta di inediti \"Stolen and Contaminated Songs\" del 1992.\nIn seguito i Coil scompaiono di nuovo dalle scene, limitandosi alla produzione di vari remix, alla pubblicazione di raccolte, collaborazioni, sperimentazioni e progetti paralleli. Negli anni novanta il duo comporr\u00e0 solamente le colonne sonore per \"The Angelic Conversation\" e \"Blue\" di Derek Jarman.\nI Coil tornano nel biennio 1999-2000, con la partecipazione del tastierista Thighpaulsandra, con i loro due album pi\u00f9 intimisti, \"Musick to Play in the Dark vol.1\" e \"vol.2\". In seguito pubblicano \"Astral Disaster\", \"Constant Shallowness Leads To Evil\" (2000) e \"Moon's Milk (In Four Phases)\" (2001), doppio album che raccoglie quattro EP risalenti al 1998.\nL'attivit\u00e0 di questo periodo viene di nuovo seguita da un periodo di silenzio, interrotto solamente dall'uscita di album dal vivo e progetti multimediali, fino al tragico pomeriggio del 13 novembre 2004 quando Balance, ubriaco, precipita dalle scale della sua abitazione, morendo in ospedale per le ferite.\nNel 2005 viene pubblicato \"The Ape of Naples\" che raccoglie i pezzi a cui stavano lavorando Balance e Christopherson prima del tragico epilogo."}
{"id": "330678", "revid": "86599", "url": "https://it.wikipedia.org/wiki?curid=330678", "title": "Akimasa Nakamura", "text": "Non deve essere confuso coi quasi omonimi astrofili giapponesi Hiroshi Nakamura e Yuji Nakamura.\nIl Minor Planet Center gli accredita la scoperta di 111 asteroidi, effettuate tra il 1994 e il 2002.\nGli \u00e8 stato dedicato l'asteroide 10633 Akimasa."}
{"id": "330688", "revid": "432882", "url": "https://it.wikipedia.org/wiki?curid=330688", "title": "Broken Social Scene", "text": "I Broken Social Scene sono una band indie rock canadese nata nel 1999 a Toronto, Ontario.\nPi\u00f9 precisamente, i Broken Social Scene sono un collettivo composto da diciannove musicisti, i quali fanno parte di molte altre band della scena indie rock della citt\u00e0 di Toronto, in Canada. I membri principali sono Brendan Canning, Kevin Drew e Justin Peroff. Tuttavia lo stile musicale della band, dovuto all'appartenenza di alcuni dei suoi membri ad altri gruppi, \u00e8 categorizzato come indie rock, anche se \u00e8 molto notevole l'inserimento di elementi orchestrali e sperimentali, di strutture di canzoni assai insolite, e di una particolare e \"caotica\" produzione da parte di David Newfield.\nStoria.\nDurante i concerti promozionali per \"Feel Good Lost\", Drew e Canning ebbero qualche difficolt\u00e0 a guadagnare attenzioni alle loro performance dal vivo. Per questo motivo decisero di chiamare a suonare con loro alcuni amici della scena indipendente di Toronto (Andrew Whiteman e Jason Collett con Emily Haines dei Metric e Leslie Feist), per rendere pi\u00f9 interessante i loro pezzi con l'inserimento di pi\u00f9 numerose parti cantate. Nel tempo la band si \u00e8 impreziosita ulteriormente con l'aiuto di James Shaw, Evan Cranley, Justin Peroff, John Crossingham e Amy Millan degli Stars.\nTutti questi musicisti hanno contribuito alla realizzazione, nel 2002, del secondo album della band intitolato \"You Forgot It in People\", per l'etichetta Arts and Crafts. Questo album, un insieme di canzoni indie rock sperimentali, ha guadagnato l'attenzioni da parte della critica (che ha recensito spesso questo lavoro con giudizi molto positivi) e la consacrazione commerciale della band. \"You Forgot It in People\" ha vinto nel 2003 il premio Juno Award come \"Alternative Album of the Year\".\nNell'album sono notevoli i contributi di Priddle, Jessica Moss, Brodie West, Susannah Brady and Ohad Benchetrit anche se questi musicisti sono stati indicati come collaboratori e non come membri della band. Nel tour che ne \u00e8 seguito, la band era costituita da Kevin Drew, Canning, Peroff, Whiteman e Jason Collett, e da vari membri che avevano dato la propria disponibilit\u00e0 ai loro concerti. Anche Amy Millan e Gentleman Reg hanno partecipato a qualche loro spettacolo dal vivo.\nNel 2003 \u00e8 stata pubblicata una compilation di B-side e remix, intitolata \"\"Bee Hives\".\nI Broken Social Scene hanno pubblicato il loro omonimo terzo album, il 4 ottobre 2005, con molte collaborazioni tra cui k-os, Jason Tait e Murray Lightburn. Un EP in edizione limitata intitolato \"To Be You And Me\"\" \u00e8 stato stampato assieme all'album; per la prima volta, David Newfeld, che ha prodotto il secondo album dei Broken Social Scene, \u00e8 finalmente riconosciuto come membro della band.\nIl gruppo ha fatto apparizione al \"Late Night with Conan O'Brien\" il 31 gennaio 2006, eseguendo dal vivo \"7/4 (Shoreline)\". Nel 2006, ai Juno Awards, eseguirono \"Ibi Dreams of Pavement\" nello spettacolo e il loro omonimo album vinse un premio nella categoria \"Alternative Album of the Year\". Nel luglio del 2006, la band ha annunciato una pausa temporanea, in seguito alla conclusione del loro tour negli USA a novembre, mentre i membri della band stavano lavorando ad altri progetti musicali.\nMolte canzoni dei Broken Social Scene sono state inserite come colonne sonore in molti film: \"Lover's Spit\" da \"You Forgot It in People\", del 2002, ha preso parte dei film \"Lie with Me\" (2005), di Cl\u00e9ment Virgo, \"Wicker Park\" (2004), di Paul McGuigan, \"The Love Crimes of Gillian Guess\" (2004), di Bruce McDonald, e nella serie \"Queer as Folk\" (2003). La versione del 2004 di \"Lover's Spit\" presente in \"Bee Hives\" \u00e8 stata inserita in un episodio delle serie dell'emittente americana FX, tra cui \"Nip/Tuck\". Lo show televisivo \"The L Word\" aveva incorporato sia \"Pacific Theme\" che \"Looks Just Like the Sun\", entrambi da \"You Forgot It in People\" nella prima stagione del programma. Un altro singolo estratto da \"You Forgot It in People\" \u00e8 apparso nel film \"The Invisible\". Alcune canzoni riprese dai svariati album della band, sono state inserite come colonne sonore nel film \"Half Nelson\". Hanno composto e registrato una colonna sonora per il film canadese \"Snow Cake\". Nel 2010 hanno contribuito alla colonna sonora di \"Scott Pilgrim Vs The World\" con la canzone \"Anthems for a Seventeen Year Old Girl\".\nNegli ultimi mesi del 2006, diversi membri della band sono apparsi come ospiti speciali in \"The Stars and Suns Sessions\", il secondo album del gruppo indie rock messicano Chikita Violenta. L'album \u00e8 stato prodotto da Dave Newfeld.\nMembri.\nFormazione attuale.\nI membri della band sono elencati nell'ordine in cui appaiono sul booklet del disco omonimo, uscito nel 2005:\nStoria delle formazioni live.\nDal 2002 al 2004 le cantanti femminili Emily Haines, Leslie Feist e Amy Millan si sono alternate a seconda degli impegni con le loro band fino a quando, nel 2005, si \u00e8 trovata una cantante in grado di seguire la band a tempo pieno con Lisa Lobsinger. Ogni tanto (solitamente negli show a Toronto, loro citt\u00e0 natale) le cantanti ritornano a cantare con la band per eseguire i brani cui sono particolarmente legate, apparendo durante lo show senza essere annunciate prima.\nPremi e riconoscimenti.\n2003\n2004\nBand correlate.\nMolti dei componenti dei Broken Social Scene sono anche membri di altre band:"}
{"id": "330691", "revid": "712828", "url": "https://it.wikipedia.org/wiki?curid=330691", "title": "Praxeum", "text": ""}
{"id": "330698", "revid": "2232176", "url": "https://it.wikipedia.org/wiki?curid=330698", "title": "Dossier Mitrokhin", "text": "Il dossier Mitrokhin \u00e8 un \"dossier\" cos\u00ec detto da Vasilij Nikiti\u010d Mitrochin, un ex archivista del KGB: con esso si fa riferimento alla parte dell'archivio Mitrokhin riguardante le attivit\u00e0 illegali dei servizi segreti sovietici in Italia.\nL'archivio, che nella sua interezza \u00e8 costituito da oltre 6 casse di documenti, ha portato alla produzione di oltre 3.500 rapporti di controspionaggio trasmessi a 36 nazioni, redatte dal SIS, il servizio di controspionaggio inglese, sulla base delle note manoscritte che l'ex archivista copi\u00f2 da documenti segreti del KGB. Le 261 schede relative all'Italia vennero consegnate al SISMI a partire dal 1995 fino al 1999 e corrispondono a un arco temporale che va dal 1917 al 1984, anno in cui Mitrokhin and\u00f2 in pensione.\nLa Commissione parlamentare d'inchiesta sui documenti venne denominata giornalisticamente \"Commissione Mitrokhin\", e venne presieduta da Paolo Guzzanti.\nIl contenuto delle schede.\nIl servizio segreto britannico ha inviato in Italia fra il 1995 e il 1999 261 documenti, che portano tutti il nome di Rapporto Impedian seguiti dal numero d'ordine. Ogni scheda contiene:\nLe schede sono state tradotte in lingua italiana dal personale del SISMI. La traduzione italiana occupa 645 pagine. Dopo essere stato inviato dal SISMI alla procura della Repubblica di Roma, per decisione parlamentare il dossier Mitrokhin \u00e8 stato acquisito dalla Commissione Stragi, che ne ha disposto la pubblicazione l'11 ottobre 1999. Il dossier non \u00e8 diviso per capitoli, ma per numero di scheda. \u00c8 possibile per\u00f2 ricostruire un ordine che faciliti l'esposizione. Gli argomenti principali trattati nelle schede sono: 1) Le stazioni radio e i depositi clandestini di armi; 2) I collaboratori italiani e i loro compiti; 3) I finanziamenti illegali al PCI, al PSIUP e al Partito Comunista di San Marino; 4) Gli attriti tra PCI e PCUS.\nLe stazioni radio e i depositi clandestini di armi.\nDal dossier Mitrokhin emergono informazioni riguardanti l'esistenza in Italia di basi radio sparse sul territorio e difese da attigui depositi di armi. Queste, secondo la relazione di maggioranza, sarebbero dovute servire al KGB per organizzare e mantenere in Italia una rete clandestina di agenti da attivare se si fosse verificato un colpo di Stato di destra (come era avvenuto in Grecia nel 1967) che avesse messo fuorilegge il PCI. Le basi radio e i depositi d'armi, sono stati effettivamente tutti rinvenuti dove indicato da Mitrokhin nel dossier: curiosamente, i primi tentativi di ritrovamento non ebbero successo per via di un inspiegabile errore di conversione tra unit\u00e0 di misura internazionali (metri), russe ed anglosassoni (yarde) compiuto dai servizi di sicurezza italiani.\nLa successiva identificazione dell'errore da parte degli inglesi e dello stesso Mitrokhin (che forn\u00ec informazioni aggiuntive, compresa una piantina) consent\u00ec il ritrovamento delle radio e delle armi in tutte le localit\u00e0 con l'eccezione di una nel Lazio, il cui sito era stato nel frattempo edificato con la costruzione di palazzine. Questo \u00e8 un forte indizio a favore dell'autenticit\u00e0 del dossier.\nI collaboratori italiani e i loro compiti.\nIl KGB cre\u00f2 sul territorio italiano dei nuclei destinati ad eseguire alcuni compiti:\nQuanto all'identit\u00e0 delle spie italiane ingaggiate dai sovietici, il KGB strinse rapporti soprattutto con pubblici ufficiali. I ruoli e le azioni svolte sono stati trascritti al condizionale (\"avrebbe passato documenti\", ecc.), molti di quei ruoli, all'arrivo del dossier, erano gi\u00e0 noti da tempo ai servizi (come affermato da diversi responsabili dei servizi stessi durante le audizioni alla commissione Mitrokhin), altri riguardavano fatti che non costituivano nessun tipo di reato o illecito o erano gi\u00e0 caduti in prescrizione, per altri ancora i responsabili erano nel frattempo morti, in alcuni casi l'identificazione tra il nome in codice e la persona non era tuttavia sicura. Nonostante le numerose richieste n\u00e9 i servizi, n\u00e9 la magistratura, n\u00e9 la commissione hanno avuto accesso alle copie delle trascrizioni originali di Mitrokhin (tranne in un caso), ma solo ai report riassunti forniti dai servizi inglesi e questo ha posto problemi anche di verificabilit\u00e0 delle fonti (secondo la relazione di minoranza della commissione alcune delle informazioni contenute nei report consegnati al SISMI differivano rispetto a quanto Mitrokhin poi scrisse nei suoi libri).\nSecondo il documento conclusivo della commissione Guzzanti, i principali soggetti indicati quali collaboratori furono:\nInoltre, tre rappresentanti del PCI sarebbero stati in Unione Sovietica rispettivamente come istruttore radio e cifratura, come specialista nella disinformazione e come esperto nella produzione di documenti falsi (scheda 79). Risulta poi l'addestramento e l'uso di \"illegali\" per l'individuazione in Italia di luoghi adatti per i movimenti di resistenza, di punti sensibili negli oleodotti, o per azioni speciali contro ferrovie e autostrade, oppure per sbarchi marittimi, e dei siti di atterraggio (scheda 118). Tra le spie sovietiche vi era anche la categoria dei giornalisti italiani \"coltivati\" tra cui:\nInoltre la \"rezidentura\" romana del KGB avrebbe avuto rapporti con le seguenti riviste e giornali: \"Paese Sera\", \"Sette Giorni\", \"L'Europa Domani\", \"L'Astrolabio\", \"Scena illustrata\" e \"L'Espresso\", tutti classificati con nomi in codice (schede 35 e 146).\nI finanziamenti illegali al PCI, al PSIUP e al PCS.\nLa scheda numero 122 riporta l'elenco dei finanziamenti sovietici al PCI negli anni tra 1970 e il 1977. La scheda informa che, in quel periodo, la cellula del KGB di Roma avrebbe consegnato al PCI le seguenti somme: per il 1971, 1.600.000 dollari; nel 1972 5,2 milioni; nel 1974 furono consegnati a febbraio 3 milioni ed entro maggio altri 6 milioni di dollari, incluso un milione di dollari in pi\u00f9 (Armando Cossutta aveva chiesto il rimanente anticipo di 500.000 dollari); per il 1976 5,5 milioni, pi\u00f9 un altro milione consegnato successivamente; infine, nel 1977, 1 milione.\nLa scheda numero 126 riporta l'elenco dei finanziamenti sovietici al PSIUP tra gli anni 1969 e 1972: 900.000 dollari nel 1969 e nel 1970, 825.000 dollari nel 1971, 1.050.000 dollari nel 1972 (di cui 600.000 per la campagna elettorale). La scheda numero 125 riporta l'elenco dei finanziamenti sovietici al Partito Comunista di San Marino (PCS) tra gli anni 1970 e il 1977: 25.000 dollari nel 1970, 20.000 dollari nel 1971, 25.000 dollari nel 1974 e 30.000 dollari nel 1977.\nGli attriti tra PCI e PCUS.\nNelle schede 130, 131, 145 e 192 viene evidenziato come il PCUS non approvasse alcune scelte del PCI e di Enrico Berlinguer (\"contatti tra rappresentanti del PCI e rappresentanti USA; la posizione del PCI sull'appartenenza dell'Italia alla NATO; tolleranza della aggressivit\u00e0 politica di Israele; Tentativi di sviluppare contatti con il Partito Comunista Cinese; supporto al Governo italiano; polemiche con il PCUS su questioni di religione, dissidenza, eventi in Cecoslovacchia ed altri argomenti\") e come quindi il PCUS dovesse spesso esercitare pressioni sul PCI e il KGB stesse di conseguenza preparando dei documenti e delle false notizie per cercare di compromettere Berlinguer stesso.\nIl colonnello del KGB Sokolov e il \u00abCaso Moro\u00bb.\nIl Dossier Mitrokhin ha contribuito a svelare l'identit\u00e0 di un agente del KGB coinvolto nel Caso Moro (la tragica vicenda avvenuta nel 1978, quando lo statista italiano fu sequestrato dalle Brigate Rosse e, dopo 55 giorni, ucciso). Nel 1999, quando il dossier fu reso pubblico, Ferdinando Imposimato, titolare dell'inchiesta sul sequestro e l'uccisione dello statista, ne ottenne una copia.\nIl professor Francesco Tritto, che era stato negli anni settanta collaboratore di Moro alla Sapienza, la sfogli\u00f2 e, nella scheda n\u00ba 83, del 23 agosto 1995, vi lesse il nome Sergej Sokolov: quel nome gli fece tornare alla mente un borsista di un'universit\u00e0 moscovita che conobbe Moro negli ultimi mesi prima del sequestro. La scheda diceva anche che Sokolov apparteneva al V Dipartimento, quello preposto alle \"operazioni speciali\" in Italia, operazioni che consistevano nei sequestri di persona e negli omicidi. Sokolov, quindi, non era venuto in Italia per studiare, ma per controllare da vicino Moro. Nelle parole di Imposimato, che ha collaborato con la Commissione, egli \u00abraccolse su Moro notizie che potessero preludere al sequestro\u00bb.\nSecondo il giudice, per\u00f2, la scheda del Dossier Impedian relativa all'agente sovietico conteneva una manipolazione: nel documento, infatti, era scritto che Sokolov entr\u00f2 in Italia nel 1981, quanto bastava per escluderlo da un coinvolgimento nella vicenda. Imposimato, attraverso le indagini, scopr\u00ec invece che la data esatta dell'arrivo della spia sovietica in Italia era stata il novembre 1977, ovvero pochi mesi prima del sequestro Moro. Imposimato conferm\u00f2 un altro dato presente sulla scheda n\u00ba 83, ovvero che Sokolov aveva vinto la borsa di studio che gli era servita per entrare in Italia grazie all'appoggio dell'ambasciatore italiano a Mosca, Enrico Aillaud, anch'egli risultante legato al KGB, secondo il dossier Mitrokhin.\nIl fatto che il nome presente sulla scheda coincidesse con il nome con cui Sokolov si present\u00f2 a Moro e a Tritto non stup\u00ec Imposimato, che sapeva che altre spie russe presenti in Italia usavano il loro vero nome. Dal comportamento \"scoperto\" della spia, Imposimato dedusse che Sokolov fosse convinto di poter contare sull'appoggio di qualcuno in Italia. Infatti il Sismi non produsse nessuna informativa su di lui: per gli inquirenti Sokolov non esistette fino al 1995, quando il suo nome comparve nel Dossier Mitrokhin. Nel 1981 il finto borsista russo aveva gi\u00e0 raggiunto il grado di colonnello (dato riportato sulla scheda n\u00ba 83), il che comprova, secondo Imposimato, che la sua carriera nel KGB fosse iniziata diversi anni prima.\nLa commissione parlamentare.\nNel 2002 fu istituita una commissione parlamentare di inchiesta, riprendendo un disegno di legge del governo D'Alema della precedente legislatura, per verificare le affermazioni contenute nel dossier, specialmente quelle riguardanti l'attivit\u00e0 spionistica svolta dal KGB sul territorio nazionale e le eventuali implicazioni e responsabilit\u00e0 di natura politica o amministrativa: presidente della commissione fu nominato Paolo Guzzanti di Forza Italia.\nGuzzanti reper\u00ec copie di fascicoli segreti anche in Germania, Israele, USA, Repubblica Ceca e Ungheria. Dall'insieme dei documenti esaminati emerse come fin dagli anni cinquanta il KGB pagasse degli informatori, reclutati anche tra i funzionari del PCI; il nome pi\u00f9 importante che compare nel dossier \u00e8 quello di Armando Cossutta. Emergono innanzitutto i piani di invasione dell'Italia e di tutta l'Europa occidentale da parte dell'URSS risalenti all'immediato dopoguerra, ma rimasti in vigore fino agli anni ottanta, che nelle loro linee generali erano tuttavia gi\u00e0 noti da tempo alle forze NATO: le forze sovietiche sarebbero dovute entrare dal Brennero.\nAlla commissione parlamentare d'inchiesta sul Dossier Mitrokhin presero parte i seguenti senatori: Guzzanti (presidente), Meleleo e Zancan (segretari), Andreotti, Bettamio, Cavallaro, Ciccanti, Dato, Falcier, Garraffa, Gasbarri, Lauro, Maconi, Malan, Marino, Mugnai, Nieddu, Pace, Stiffoni e Ulivi. Erano membri della commissione anche i seguenti deputati: Mangiello e Papini (vicepresidenti), Adornato, Albonetti, Bielli, Carboni, Cicchitto, Diliberto, Duilio, Fallica, Fragal\u00e0 (successivamente ucciso a bastonate in circostanze ancora da chiarire), Gamba, Giordano, Lezza, Menia, Molinari, Napoli, Quartiani, Saponara e Stucchi.\nFra i principali consulenti nominati dalla Commissione vi sono il Generale Inzerilli; i magistrati Matassa, Cordova e Mastelloni; gli storici Cipriani, Donno e Sechi. Il 16 dicembre 2004, vengono rese pubbliche le relazioni finali (scaricabili dal sito internet del Parlamento Italiano). Anche Romano Prodi fu ascoltato il 5 aprile 2004 dalla Commissione Mitrokhin, in riferimento al fatto che lo stesso, non ancora parlamentare, il 2 aprile 1978, mentre era in corso il sequestro di Aldo Moro, avrebbe partecipato in casa di amici in provincia di Bologna (la casa era di propriet\u00e0 del futuro economista e ministro Alberto Cl\u00f2 e alla seduta partecip\u00f2 anche Mario Baldassarri, ai tempi della commissione politico di Alleanza Nazionale e viceministro per l'Economia e le Finanze dei governi Berlusconi II e III) ad una seduta spiritica, nella quale un piattino, mosso dallo spirito di Giorgio La Pira, richiesto dell'ubicazione del sequestrato, avrebbe composto il nome \u201cGradoli\u201d.\nTrasmessa poi l'informazione al Viminale, il 6 aprile venne organizzata dalla polizia una retata infruttuosa nel paese di Gradoli (in provincia di Viterbo) a caccia del prigioniero. In modo \u201ccasuale\u201d il successivo 18 aprile venne rinvenuto al nr. 96\u00a0\u2013 interno 11 di via Gradoli a Roma un covo delle Brigate Rosse abbandonato di recente. Nell'audizione in commissione il presidente Prodi si riport\u00f2 integralmente alla sua audizione alla Commissione Moro (10 giugno 1981) \u201dnon avendo inteso aggiungere altro\u201d.\nNel novembre 2006, dopo la morte a Londra per avvelenamento dell'ex spia del KGB Aleksandr Litvinenko causata da una dose letale di Polonio 210 esplode il caso legato all'attivit\u00e0 di Mario Scaramella, consulente della commissione responsabile delle acquisizioni conoscitive all'estero ed entrato in contatto a partire dal gennaio 2004 con l'ex agente segreto del KGB. L'attivit\u00e0 di Scaramella per conto della commissione sarebbe stata volta a cercare e raggruppare documenti sui casi gi\u00e0 esaminati dalla stessa commissione tra cui alcuni personaggi di spicco della politica italiana e anche sull'allora presidente del consiglio Romano Prodi.\nScaramella \u00e8 stato arrestato il 24 dicembre 2006 con l'accusa di violazione del segreto d'ufficio e calunnia aggravata e continuata per aver calunniato l'ex capitano del KGB Aleksander Talik (sostenendo che fosse il mandante di possibili attentati), un ex capitano ucraino del Nono Direttorato del KGB, cio\u00e8 della stessa sezione di cui faceva parte anche Andrei Lugovoy, che secondo la Procura della Corona Britannica sarebbe l'assassino materiale di Litvinenko. Scaramella \u00e8 poi rimasto detenuto in carcerazione preventiva per ben un anno e quattro mesi nel carcere romano di Regina Coeli, dopo essersi consegnato alle autorit\u00e0 italiane, al suo ritorno a Napoli dal ricovero in un ospedale militare di Londra, ricovero reso necessario dal contatto con Aleksandr Litvinenko nelle ore immediatamente successive al suo avvelenamento. Mario Scaramella ha patteggiato la pena a quattro anni di reclusione, per le accuse di calunnia ed \u00e8 stato immediatamente scarcerato poich\u00e9 ha goduto dell'indulto: con la sentenza, avendo scontato un anno e 4 mesi di carcere preventivo ha chiuso ogni pendenza con la giustizia.\nPonendosi contro le sentenze giudiziarie passate in giudicato che avevano accertato la matrice neofascista della strage di Bologna del 1980, nel 2006 la commissione, in una relazione relativa alla strage e alla scomparsa in Libano dei giornalisti Italo Toni e Graziella De Palo, ne attribu\u00ec la responsabilit\u00e0 al terrorismo palestinese, a causa della rottura del cosiddetto \"lodo Moro\", un accordo segreto tra palestinesi e servizi segreti italiani per garantire il passaggio nella penisola di terroristi, armi ed esplosivi:\nLa relazione della maggioranza.\nL'allora maggioranza in carica (2001-2006) durante lo svolgimento della commissione parlamentare sospetta una sostanziale condivisione politica delle scelte fatte dal SISMI in quegli anni da parte dei governi guidati da Lamberto Dini, Romano Prodi e Massimo D'Alema, che spiegherebbero una continuit\u00e0 di azioni inconcludenti ed omissioni. Non vi \u00e8 traccia che Dini e D'Alema abbiano mai ricevuto comunicazione ufficiale da parte del SISMI sull'operazione Impedian; vi \u00e8 traccia invece di una comunicazione ufficiale fatta a Romano Prodi.\nLa maggioranza sostiene che ci sia stata una \"precisa e determinata\" volont\u00e0 dei Presidenti del Consiglio pro tempore Lamberto Dini, Romano Prodi e Massimo D'Alema di accreditare davanti alla Commissione le tesi dei due direttori del SISMI Siracusa e Battelli e la validit\u00e0 formale e sostanziale dell'operazione Impedian. In particolare Romano Prodi, dopo un'iniziale negazione di qualsivoglia sua compartecipazione nella vicenda Mitrokhin, ha dovuto ammetterne la conoscenza e l'assunzione di responsabilit\u00e0 \"attraverso un generico provvedimento verbale assunto\".\nDal documento ufficiale pubblicato, si evidenziano le seguenti conclusioni: il 28 marzo 1995 (ossia 48 ore prima dell'arrivo dei primi documenti dall'MI6) il direttore del SISMI ordina la sostituzione del colonnello Alberico Lo Faso della I divisione con Luigi Emilio Masina, il quale forza una sostanziale paralisi delle attivit\u00e0 di controspionaggio almeno fino alla fine dell'aprile 1998, anno in cui si viene a sapere che sta per essere pubblicato un libro a cura del professor Andrew e dello stesso Mitrokhin (\"The Mitrokhin Archive - The KGB in Europe and in the West\" del 1999).\nSecondo la relazione di maggioranza dai vertici del SISMI vi sarebbero state ripetute mancanze, coperture ed omissioni che hanno avuto come conseguenza una iniziale non informazione del governo su quanto i documenti rivelavano e successivamente un susseguirsi di comunicazioni parziali. In particolare c'\u00e8 stata una sincrona copertura da parte del direttore del SISMI generale Siracusa e dal suo successore l'ammiraglio Battelli sull'operazione Impedian (ossia quella riguardante il Dossier Mitrokhin), che \u00e8 sfociata (sempre secondo la relazione di maggioranza) nel tentativo di impedire alla Commissione d'inchiesta di ricostruire correttamente i fatti.\nVi furono delle fuoriuscite per almeno tre volte di materiale classificato come \"segretissimo\" riguardante il Dossier Mitrokhin dal SISMI in direzione dell'autorit\u00e0 politica nel 1995, 1996 e 1999. Di queste fuoriuscite non \u00e8 rimasta traccia negli atti del Servizio. Gli autori del libro \"The Mitrokhin Archive - The KGB in Europe and in the West\" hanno lamentato delle pressioni allorquando cercarono di investigare sui presunti finanziamenti che il KGB avrebbe versato direttamente ad Armando Cossutta e l'ipotizzato coinvolgimento del KGB nell'attentato a Papa Giovanni Paolo II, la cui prova sarebbe stata la presenza di un agente sovietico in piazza San Pietro mentre Agca stava sparando.\nLa relazione dell'opposizione.\nLa relazione dell'opposizione, citando anche estratti delle audizioni dei vari dirigenti dei servizi, evidenzia che all'arrivo del dossier in Italia molte delle notizie contenute fossero gi\u00e0 note, sia grazie all'opera dei servizi stessi, sia grazie ad inchieste della magistratura attivate dopo l'apertura degli archivi del KGB. La relazione ricorda anche che la prima bozza del dossier (per quello che riguardava l'Italia) fu consegnata al SISMI il 17 aprile 1998 e che versioni successive dello stesso documento, seppur promesse dai servizi inglesi nel novembre dello stesso anno, non furono mai consegnate e che il SISMI ebbe quindi accesso al resto delle informazioni solo nel settembre 1999, quando fu pubblicato il libro di Andrew-Mitrokhin. Viene poi evidenziato come entrambe le rogatorie internazionali (verso la Gran Bretagna e verso la Russia) per accedere ai documenti originali non ebbero seguito e che \"elementi probatori giudiziariamente rilevanti a carico dei nominativi contenuti nel dossier Mitrokhin non emersero nel corso della trattazione del materiale informativo da parte del SISMI ne in esito agli accertamenti svolti dal ROS\".\nI risvolti giudiziari.\nA seguito degli elementi acquisiti, la procura di Roma iscrive nel registro degli indagati Prodi, D'Alema e altre 19 persone. Successivamente alle indagini, il 7 agosto 2004 il procedimento viene archiviato dalla stessa Procura di Roma per tutti i 19 indagati ancora in vita (due sono nel frattempo deceduti). Nel febbraio 2006 i pubblici ministeri della procura di Roma titolari del fascicolo inviano al Tribunale dei Ministri la richiesta di archiviazione, in quanto \"le scelte e le determinazioni assunte in relazione al dossier Mitrokhin non rilevano sotto il profilo penale\". Nell'ottobre 2006 il Tribunale dei Ministri accoglie la richiesta di archiviazione del procedimento.\nDibattito sull'autenticit\u00e0 dei documenti.\nMolti storici - anche alla luce del fatto che la decisione del controspionaggio inglese \"di permettere un lavoro storiografico, basato sulla cooperazione con Oleg Gordievskij e sull'archivio Mitrokhin, fu probabilmente il pi\u00f9 avventuroso esempio di supporto ufficiale alla stesura di una storia del servizio segreto durante gli anni '90\" - si sono posti il problema della credibilit\u00e0 dei documenti di Mitrokhin, considerando anche che non \u00e8 possibile verificarne l'autenticit\u00e0 in Unione Sovietica. L\"American Historical Review\" (106:2, aprile 2001) scrive:\nI servizi segreti russi hanno pi\u00f9 volte smentito l'autenticit\u00e0 del materiale. D'altro canto, le conclusioni a cui giunge la \"Commissione di Intelligence e Sicurezza\" del parlamento britannico sono di parere diametralmente opposto, indicando Vasilij Mitrokhin come la pi\u00f9 informata fonte sovietica che l'Occidente abbia mai trovato. Dello stesso parere \u00e8 anche l'FBI, che considera il materiale Mitrokhin come il pi\u00f9 grande successo in materia di contro-intelligence del dopoguerra\nInfine, tutte le stazioni radio e le basi del KGB in Italia vennero scoperte e ritrovate esattamente dove indicate dal dossier, nonostante Mitrokhin non abbia mai effettuato alcuna missione in Italia. La loro esistenza (sospettata da tempo) cos\u00ec come (successivamente) la loro localizzazione, era tuttavia gi\u00e0 stata resa pubblica in Italia dopo le indagini della magistratura negli archivi del KGB, avvenute prima della collaborazione stabile tra Mitrokin e il servizio inglese.\nIl dibattito politico.\nNumerosi parlamentari di centro-destra hanno lamentato come prima del 2002 il materiale contenuto nel Dossier fosse stato occultato o sottovalutato: a riprova di questo, viene citato il fatto che il Regno Unito si offr\u00ec di portare lo stesso Vasilij Mitrokhin direttamente in Italia per essere ascoltato dai nostri servizi segreti ma l'offerta, pur ripetuta tre volte, rimase senza risposta; che nel periodo precedente la costituzione della Commissione d'Inchiesta non vennero svolte effettive indagini, ma solo ricerche d'archivio; che non venne completata la traduzione di tutte le schede, per esempio, quella contenente il glossario usato dai sovietici per classificare i contatti, le spie e gli agenti.\nIl governo D'Alema present\u00f2 un disegno di legge per l'istituzione di una commissione d'inchiesta riguardante il dossier Mitrokhin; il disegno decadde, ma venne ripreso e approvato dal governo Berlusconi II. Da parte degli ex leader del PCI e dei parlamentari di centro-sinistra si afferma come il dossier sia stato utilizzato in maniera strumentale (soprattutto nei periodi di campagna elettorale) e che i fatti, basati su trascrizioni di appunti e non su documenti ufficiali, sono contestati dai servizi segreti russi."}
{"id": "330700", "revid": "125714847", "url": "https://it.wikipedia.org/wiki?curid=330700", "title": "Fabio Lione", "text": "Biografia.\nPrimi passi.\nDopo aver preso lezioni di canto da un amico baritono, forma la sua prima band vera e propria, i Labyrinth, usando lo pseudonimo \"Joe Terry\". Dopo quattro anni e mezzo di collaborazione, un demotape (Midnight Resistance, 1993 - testi e linee vocali scritte da Lione), un Ep (\"Piece of Time\", 1995 - Lione \u00e8 autore dei testi e delle linee vocali) ed un disco pubblicato (\"No Limits\", 1996 - Lione \u00e8 autore dei testi e delle linee vocali), Lione lascia il gruppo a causa di screzi e incomprensioni con gli altri membri.\nGli Athena.\nEntra negli Athena nel 1991 e nel 1992 registrer\u00e0 con loro il primo demotape. Dopo diversi concerti, nel 1993 si separa dalla band per iniziare a collaborare con i Labyrinth. Collaborer\u00e0 ancora con gli Athena, con i quali incide un album (\"A New Religion?\" - nel 1998, dove testi e le linee vocali sono scritte da Lione stesso). L'album venne realizzato parallelamente all'attivit\u00e0 dei Rhapsody of Fire; Lione \u00e8 l'autore di dieci canzoni di \"A New Religion?\", incentrate su temi filosofici e religiosi. Nel dicembre 1998 la band effettua pure un tour in Germania assieme ad Axel Rudi Pell band e Dreamscape.\nNel 2000 collabora con gli Ayreon di Arjen Anthony Lucassen, nel concept album\"\"; in questo album canta il brano \"Through The Wormhole\".\nI Labyrinth.\nNel 1993 incontra i ragazzi dei Labyrinth, che all'epoca usavano il nome \"Vision\", e registrano assieme il primo demotape \"Midnight Resistance\". Prima del vero e proprio primo CD, i Labyrinth registrano un mini CD nel 1995, \"Piece of Time\", conseguentemente nel 1996 esce \"No Limits\", dove Lione scrive i testi e crea le varie linee vocali dei brani, brani molto apprezzati dal pubblico. Le varie liriche sono connesse da una sorta di concept, concept che verr\u00e0 poi concluso con la seconda release della band nel 1998. La collaborazione con Labyrinth dura circa 4 anni e mezzo con molti concerti e ottimi risultati.\nI Rhapsody.\nNel 1997 inizia quella che probabilmente \u00e8 stata ed \u00e8 tuttora la pi\u00f9 grande esperienza di Lione: i Rhapsody. In quell'anno infatti usc\u00ec il loro primo album, \"Legendary Tales\", che segn\u00f2 l'inizio di una carriera piena di successi. Il gruppo modificher\u00e0 successivamente il nome nel 2006 per problemi di copyright in Rhapsody Of Fire. La band incider\u00e0 con lui dodici album, di cui due live (\"Live in Canada 2005 - The Dark Secret\" e \"Live - From Chaos to Eternity\"), ottenendo un grandissimo successo di pubblico e critica.\nIl giorno 29 settembre 2016, con un post sulla sua pagina ufficiale, Fabio Lione annuncia la fine del rapporto con la band.\nDa segnalare che comunque la band dal 2011 non aveva pi\u00f9 tra le sue fila il chitarrista, compositore e fondatore storico Luca Turilli, che si era separato dal gruppo per dedicarsi ai suoi Luca Turilli's Rhapsody, band che incider\u00e0 due cd e cesser\u00e0 la sua attivit\u00e0 nel 2018, quando Lione e Turilli celebreranno assieme i 20 anni dei Rhapsody.\nI due, accompagnati dal batterista storico Alex Holzwarth, dal bassista storico Patrice Guers e dal chitarrista storico Dominique Lerquin, affronteranno un lungo tour celebrativo che durer\u00e0 circa un anno e mezzo, ottenendo risultati e consensi di pubblico.\nI Vision Divine.\nNel 1999 con Olaf Thorsen decide di creare quello che inizialmente doveva essere solamente un \"side-project\": i Vision Divine. Lione si ritrova quindi in due gruppi e questa situazione prosegue, con successi per entrambi i gruppi, fino al 2003. Lo stesso anno \u00e8 costretto a lasciare i Vision Divine non potendo pi\u00f9 registrare entro il limite di tempo concesso il terzo cd della band \"Stream of Consciousness\" del 2004, per il quale peraltro aveva collaborato per un anno e mezzo a stendere quasi tutti i brani. Con i Vision Divine realizzer\u00e0 il primo cd \"Vision Divine\" del 1999, che ricever\u00e0 ottimi risultati di vendita e critica (e porta la band in tour in Sud-America per la prima volta). Al CD \"Send me An Angel\" del 2002 segu\u00ec l'apparizione dei Vision Divine al \"Gods of Metal\" 2003 e all'Heineken Jammin' Festival (Imola) sempre nel 2003. Smette anche di cantare musica Eurobeat per dedicarsi completamente ai Rhapsody of Fire e a un suo futuro disco solista.\nIl 28 maggio 2008 viene annunciato il ritorno di Lione nei Vision Divine con i quali, nel 2009, incide il CD \"9 Degrees West Of The Moon\". La band effettua quindi molte date a supporto del cd \"9 degrees\"...\nNel 2012, sotto Edel/Ear music incidono \"Destination Set To Nowhere\", nuovo cd della band che riceve entusiastiche recensioni, ottime critiche e viene considerato come probabile miglior lavoro di sempre della band. Affiancata alla versione normale del cd la band pubblica anche una versione limited con doppio cd, una sorta di \"best of\" risuonato e ricantato di vecchi brani della band, con una cover di \"Gutter Ballet\" dei Savatage.\nI Kamelot.\nIl 16 dicembre 2010 la power-metal band statunitense Kamelot annuncia che Lione sostituir\u00e0 Roy Khan nel tour di supporto a \"Poetry for the Poisoned\" nel corso del 2011 e 2012. La band effettua un lungo tour in Europa, Sud-America e Nord-America; l'ultimo dei 49 spettacoli al \"70000 Tons of Metal\" nel gennaio 2012.\nGli Angra.\nLione \u00e8 stato invitato come guest singer dalla power metal band brasiliana Angra al 70000 Tons of Metal festival 2013, la band \u00e8 in effetti senza cantante dopo che Edu Falaschi ha abbandonato il suo posto, i due show effettuati assieme al cantante italiano si sono rivelati un successo e la band brasiliana \u00e8 risultata una delle band pi\u00f9 acclamate al 70000 ton of Metal 2013. La collaborazione continua il 14 aprile 2013, partecipa difatti con la band al Live N' Louder Festival in compagnia di Twisted Sister, Loudness e Metal Church a San Paulo in Brasile.\nA fine luglio/agosto 2013 effettua una tourn\u00e9e commemorativa in Sud-America, la band celebra cos\u00ec il ventennale dell'uscita del primo cd \"Angels Cry\" con 11 spettacoli e registra un DVD nell'ultimo show effettuato a San Paolo il 25 agosto. Il 19 ottobre la band suona come co-headliner al rinomato festival giapponese \"Loud park 13\", risultando una delle band pi\u00f9 acclamate del festival assieme agli Europe. La tourn\u00e9e commemorativa continua con altri 21 spettacoli in Sud-America e 4 in Europa, dove la band si esibisce il 22 giugno 2014 all'Hellfest in Francia in compagnia di band quali Black Sabbath, Soundgarden, Aerosmith etc. La tourn\u00e9e commemorativa giunge al termine dopo 42 concerti con ottimi risultati e subito dopo l'ultimo show europeo la band si reca in Svezia per iniziare le registrazioni per il nuovo CD.\nGli Eternal Idol.\nNel corso del 2016 Fabio Lione ha creato assieme a Nick Savio i neonati \"Eternal Idol\", formati da altri musicisti italiani, alcuni dei quali ex-membri degli Hollow Haze con cui Lione aveva gi\u00e0 collaborato in passato nell'album Countdown To Revenge.\nLione si \u00e8 occupato della maggioranza dei testi e delle linee vocali dell'album.\nCollaborazione con Alessandro Conti.\nNel 2018 esce l'album \"Lione/Conti\", realizzato in collaborazione con il cantante dei Luca Turilli's Rhapsody Alessandro Conti.\nI Turilli/Lione Rhapsody.\nNel 2019 Fabio Lione assieme a Luca Turilli, Alex Holzwarth, Dominique Lerquin e Patrice Guers fondano i \"Turilli/Lione Rhapsody\", lanciandosi con il nuovo disco \"Zero Gravity - Rebirth and Evolution\"."}
{"id": "330703", "revid": "2128848", "url": "https://it.wikipedia.org/wiki?curid=330703", "title": "Buteo buteo", "text": "La poiana comune (Buteo buteo ), detta anche bozzago, bozzagro, bozzegro, buzzago, buzzagro o abuzzago, \u00e8 un uccello rapace della famiglia Accipitridae. Il suo areale copre la maggior parte dell'Europa e si estende in Asia. Vive in tutte le zone tranne che in quelle pi\u00f9 fredde. Preferisce i boschi e caccia in territori aperti.\nLe sue prede sono generalmente insetti e piccoli roditori.\nDescrizione.\nHa una lunghezza tra i 51 e i con una apertura alare dai 110 ai mentre il suo peso si aggira fra i 520 e i per il maschio e 700- per la femmina, rendendolo un predatore di medie dimensioni.\n\u00c8 un rapace di forme compatte con ali ampie e arrotondate e una coda piuttosto corta. Il colorito \u00e8 bruno scuro superiormente e molto variabile inferiormente; solitamente la superficie inferiore delle ali \u00e8 bruna leggermente barrata di nerastro con macchia scura al polso e area chiara sfumata al centro, mentre la coda presenta numerose sottili barre scure.\nIn volo la testa appare incassata fra le spalle e le ali sono tenute leggermente rialzate (profilo frontale a forma di \"V\" aperta). Posata appare tozza con il capo incassato fra le spalle.\nBiologia.\nHabitat e distribuzione.\nLa poiana \u00e8 in genere poco esigente, frequenta ambienti forestali e boschivi (preferisce le pinete) con adiacente presenza di zone aperte a vegetazione prevalentemente erbacea in cui caccia. Nelle regioni montuose si spinge eventualmente oltre il limite superiore delle foreste.\n\u00c8 l'accipitride pi\u00f9 diffuso in Europa, e il suo areale si espande fino all'Africa sud-occidentale, all'Asia minore, all'India e alle steppe mongole. Nidifica anche nelle savane sudafricane e nella macchia mediterranea nordafricana.\nIn Italia sono presenti esemplari sia migranti che stanziali, la maggior parte delle poiane sono concentrate in Pianura Padana occidentale che, grazie ad ampi spazi aperti e boschivi, trovano il loro ambiente perfetto. Spesso competono per il territorio con le cornacchie (\"Corvus cornix\") che hanno l'abitudine di scacciarle attaccandole in gruppo; nonostante la competizione, le poiane in Italia sono in costante aumento, in Pianura Padana in particolare con decine di migliaia di esemplari che sorvolano i nostri cieli.\nAlimentazione.\n\u00c8 un predatore di abilit\u00e0 relativamente scarsa: si comporta da puro opportunista. Spazia tra prede come, per la maggior parte, piccoli mammiferi roditori, quali arvicole, topi campagnoli, toporagni, e donnole, lepri e conigli selvatici. Si spinge poi a uccelli e nidiacei, rettili, invertebrati e anfibi vari, a seconda delle specie presenti. Capita che si nutra anche di carcasse qualora se ne presenti l'occasione, ma solo in mancanza di prede.\nLa tecnica di caccia della poiana consiste nel restare appollaiata, cercando di individuare possibili prede.\nRiproduzione.\nLa poiana costruisce un solo nido sugli alberi e su rocce isolate (in rari casi, pur sul terreno). La femmina depone solitamente 2 o 3 (pi\u00f9 raramente 1 o 4) uova nel nido tra marzo e maggio. Le uova sono bianche con macchiettature grigie o brune. La cova dura solitamente 34 giorni, e si alternano sia i maschi che le femmine. I piccoli restano nel nido per i successivi 40-50 giorni.\nConservazione.\nIl ripristino del numero delle poiane \u00e8 un chiaro segno che la specie \u00e8 ben protetta e non \u00e8 a rischio. In passato era vittima degli avvelenamenti pesticidi e diserbanti rilasciati nei terreni da cui cacciava le prede (oltre che dai bracconieri). La sua presenza \u00e8 anche un buon indicatore ambientale perch\u00e9 ripristina l'ecosistema ambientale occupando la nicchia ecologica di predatore dominante della catena alimentare.\nVoce.\nRaro, il richiamo \u00e8 un alto e lamentevole pi-uu spesso allungato; anche una corta nota gracchiante.\nTassonomia.\nIl Congresso Ornitologico Internazionale (2014) riconosce le seguenti sottospecie:\nSpecie simili.\nIl Falco pecchiaiolo (\"Pernis apivorus\"), presente in Italia soltanto da maggio a settembre, si differenzia dalla poiana per avere ali e coda leggermente pi\u00f9 lunghe e soprattutto per il capo piccolo e prominente; in volo le ali sono tenute orizzontali. La livrea \u00e8 variabilissima, ma la coda presenta sempre 2-3 bande basali e una banda terminale scure.\nSi nutre di grandi insetti e soprattutto di imenotteri sociali (scava il terreno per raggiungere nidi di vespe e bombi), pi\u00f9 raramente di piccoli vertebrati poco mobili.\nBozzagro nella cultura di massa.\nI bozzagri nel loro lento ruotare sono l'immagine del lento scorrere del tempo dell'eternit\u00e0 per \"Dillard Sissman\" nell'omonima epigrafe dell\"'Antologia di Spoon River\" di E.L. Masters:\"The buzzards wheel slowly/In wide circles, in a sky/Faintly hazed as from dust from the road./And a wind sweeps through the pasture where I lie/Beating the grass into long wawes...\""}
{"id": "330704", "revid": "1543377", "url": "https://it.wikipedia.org/wiki?curid=330704", "title": "Tracks (Vasco Rossi)", "text": "Tracks \u00e8 la prima raccolta del cantautore italiano Vasco Rossi, pubblicata il 25 novembre 2002 dalla EMI Italiana.\nDescrizione.\nContiene alcune tra le pi\u00f9 famose canzoni di Rossi del periodo in cui ha lavorato con la EMI, e una versione ricantata e riarrangiata di \"Ogni volta\". \nNel 2009 \u00e8 stato pubblicata la seconda parte della raccolta, \"Tracks 2 - Inediti &amp; rarit\u00e0\".\nLa copertina \u00e8 un omaggio all'album di John Lennon \"Rock 'n' Roll\", pubblicato nel 1975.\nSuccesso commerciale.\nL'album arriva in prima posizione per nove settimane.\nNonostante Vasco abbia dichiarato che, con una stima di circa 800\u00a0000 copie vendute, \"Tracks\" sia la raccolta pi\u00f9 venduta nella storia della musica italiana, in realt\u00e0 la pi\u00f9 venduta in Italia \u00e8 \"The Best of Zucchero Sugar Fornaciari's Greatest Hits\" di Zucchero Fornaciari, che ha superato 1\u00a0100\u00a0000 in Italia, 3\u00a0000\u00a0000 in Europa e 5\u00a0000\u00a0000 di copie complessive nel mondo."}
{"id": "330706", "revid": "1610933", "url": "https://it.wikipedia.org/wiki?curid=330706", "title": "Poiana calzata", "text": ""}
{"id": "330710", "revid": "228587", "url": "https://it.wikipedia.org/wiki?curid=330710", "title": "Poiana", "text": ""}
{"id": "330712", "revid": "112855", "url": "https://it.wikipedia.org/wiki?curid=330712", "title": "Universit\u00e0 di Catania", "text": ""}
{"id": "330713", "revid": "2333625", "url": "https://it.wikipedia.org/wiki?curid=330713", "title": "Poiana comune", "text": ""}
{"id": "330715", "revid": "2124998", "url": "https://it.wikipedia.org/wiki?curid=330715", "title": "Che tempo che fa", "text": "Che tempo che fa \u00e8 un programma televisivo italiano di genere variet\u00e0 e talk show, trasmesso su Rai 3 dal 13 settembre 2003 al 4 giugno 2017 e dal 27 settembre 2020, su Rai 1 dal 24 settembre 2017 al 2 giugno 2019 e su Rai 2 dal 29 settembre 2019 al 24 maggio 2020 con la conduzione di Fabio Fazio.\nStoria.\nInizialmente previsto per l'access prime time di Rai 1 nel 2002, come programma concorrente a \"Striscia la notizia\", esord\u00ec l'anno successivo nella stessa fascia oraria ma solo il fine settimana su Rai 3. Inizialmente il programma, quando sostituiva \"Sport Tre\", era basato prevalentemente sulle informazioni meteorologiche italiane ed internazionali, rifacendosi gi\u00e0 nel titolo alla storica trasmissione di previsioni del tempo \"Che tempo fa,\" condotta da Edmondo Bernacca, della quale viene citato anche il tema musicale nella sigla di apertura della trasmissione. Anche la sigla - fino alla stagione 2010-2011 - era simile a quella di \"Che tempo fa\" per poi essere rimpiazzata da altre canzoni.\nLa prima puntata and\u00f2 in onda il 13 settembre 2003 e nella prima edizione era presente il \"Meteolab\", composto dai meteorologi Paolo Frontero, Luca Lombroso, Luca Mercalli, Tiziana Paccagnella e Dino Zardi.\nLo scarso successo della prima edizione - sia in termini di gradimento che di audience - ha spinto gli autori del programma (Fabio Fazio, Pietro Galeotti e Marco Posani) a cambiarne totalmente la formula in quella di un talk show di costume, con interviste a ospiti italiani e stranieri, sullo stile dei \"Late Show\" americani (l'unico precedente in Italia era stato il programma \"Satyricon\" di Daniele Luttazzi, cancellato dalla Rai giusto l'anno prima per effetto dell'editto bulgaro di Silvio Berlusconi). In questa nuova veste, le previsioni del tempo occupano solo un piccolo spazio d'approfondimento all'inizio della trasmissione - tenuto dai meteorologi Luca Lombroso (fino all'edizione 2006/07) e Luca Mercalli, che hanno cambiato la forma tradizionale delle informazioni meteorologiche prendendole quasi come un pretesto per fare considerazioni pi\u00f9 ampie di carattere ecologico ed ambientale, talora in polemica con coloro che negano il degrado dell'ecosistema.\nUtilizzando una formula analoga, nel corso di diverse successive stagioni la trasmissione ospiter\u00e0 per molte puntate altri spazi di approfondimento, come quelli dello storico dell'arte Flavio Caroli, dell'economista Carlo Cottarelli e, nel periodo di emergenza per la pandemia del Covid-19, anche dell'immunologo Roberto Burioni.\nQuesta nuova impostazione del programma si \u00e8 rivelata vincente, facendo s\u00ec che il programma diventasse in breve tempo una delle trasmissioni di punta di Rai 3 e della televisione pubblica italiana, ottenendo numerosi premi e riconoscimenti per la sua qualit\u00e0: nel 2007 il programma vince il \"Premio Regia Televisiva\", contro \"Striscia la notizia\" e il \"Festival di Sanremo\" e Fabio Fazio riceve il premio \"\u00c8 giornalismo\".\nNella stagione 2005-2006 inizia la collaborazione con Luciana Littizzetto, che in ogni puntata in coppia con il conduttore commenta i fatti della settimana in maniera ironica.\nNel 2015 nasce lo spin-off \"Che fuori tempo che fa\", in onda il sabato per le prime 2 stagioni e il luned\u00ec dalla terza, in seconda serata. Nella prima parte Fabio Fazio e Filippa Lagerback ospitano in studio i vari personaggi famosi, nella seconda Fazio intervista attorno ad un tavolo i personaggi del mondo della musica, del cinema, dell'arte, del teatro e della televisione. Le parti sono intervallate dal monologo di Littizzetto.\nIl 20 giugno 2017 viene comunicato che nella stagione televisiva 2017-2018 la direttrice di Rai 3 Daria Bignardi ha deciso di collocare nella stessa fascia oraria la trasmissione, finora in onda su Rai 1, \"Petrolio\" (passata poi su Rai 2 dal 2019). Il 23 giugno 2017 viene comunicato che \"Che tempo che fa\" passer\u00e0 su Rai 1. Il 5 settembre 2017, viene comunicata la notizia che la data di partenza della stagione 2017-2018 del programma \u00e8 prevista per il 24 settembre 2017.\nLa rete ammiraglia trasmette il programma la domenica, dalle 20:35. In seconda serata trova spazio \"Che tempo che fa - Il tavolo\", mentre nella seconda serata del luned\u00ec va in onda \"Che fuori tempo che fa \".\nDurante l'estate del 2019 viene comunicato il passaggio del programma su Rai 2, con programmazione prevista per la sola serata di domenica.\nDurante l'estate del 2020 viene comunicato il ritorno del programma su Rai 3, con programmazione confermata per la sola domenica (dalle 20:00 fino a mezzanotte, poi fino alle 23:35 e, infine, alle 23:45).\nLe ospitate storiche.\nAlla trasmissione hanno partecipato importanti esponenti politici e di costume come, prima delle elezioni politiche del 2006, Romano Prodi in qualit\u00e0 di leader del centrosinistra mentre Silvio Berlusconi decise di non partecipare; la stagione successiva Adriano Celentano fu protagonista di una puntata, trasmessa il 2 dicembre 2006, che fece registrare 6.271.000 ascoltatori con il 24,81% di share, importante risultato per Rai 3.\nIl 3 maggio 2009 fu ospite della trasmissione Mike Bongiorno, nella sua ultima intervista prima della morte avvenuta il settembre successivo. Da segnalare anche l'intervista a Roberto Saviano, poco dopo l'uscita di \"Gomorra\".\nNella puntata del 24 ottobre 2004, in occasone del ventennale della Perestrojka, \u00e8 stato ospite Michail Gorbaciov, ultimo Segretario generale del Partito Comunista dell'Unione Sovietica. \nIl 7 febbraio 2021 \u00e8 stato ospite, per la prima volta nella televisione italiana, Barack Obama, 44\u00ba presidente degli Stati Uniti d'America.\nIl 6 febbraio 2022 \u00e8 stato ospite del programma papa Francesco: la puntata ha fatto registrare 6.731.000 spettatori con uno share del 25.4%, record storico della trasmissione.\nOspiti internazionali.\nNegli anni la trasmissione si \u00e8 distinta nel panorama televisivo italiano per aver ospitato svariati personaggi di caratura internazionale, tra i quali:\nIl cast.\nI comici.\nSempre sulla scia degli show americani, oltre al conduttore Fazio nella trasmissione erano presenti numerosi spazi per interventi comici e satirici, che sono stati curati nel corso degli anni da famosi comici. Nel corso delle varie stagioni si sono succeduti Teo Teocoli, Antonio Cornacchione, Paolo Rossi, Maurizio Milani, Antonio Albanese, Aldo, Giovanni e Giacomo, Luca e Paolo, Enrico Brignano, Maurizio Crozza (a \"Che fuori tempo che fa)\".\nNella stagione 2021-2022 oltre ai confermati Luciana Littizzetto e Nino Frassica, entrano nel cast fisso del programma Massimo Lopez e Tullio Solenghi. A rotazione partecipano al tavolo di Che tempo che fa comici come il Mago Forest, Francesco Paolantoni, Lello Arena, Ale e Franz, Riccardo Rossi ed Elio.\nLa valletta.\nAd affiancare Fabio Fazio in studio era presente anche una valletta che ha il compito di introdurre e presentare gli ospiti della serata, oltre che curare gli spazi pubblicitari all'interno della trasmissione. La prima presenza femminile del programma \u00e8 stata Ilary Blasi, nel cast nella prima e fino alla primavera della seconda stagione della trasmissione, dopo di che Fazio si avvale della collaborazione di Filippa Lagerb\u00e4ck.\nL'opinionista.\nHa fatto parte del cast fisso il giornalista del \"Corriere della Sera\" Massimo Gramellini, che discute tra il serio e il faceto alcuni fatti di attualit\u00e0 con Fazio. Gramellini ha esordito nella trasmissione con la rubrica di educazione sentimentale \"Il posto del cuore, \"per poi curare la\" Hit parade delle notizie \"nella puntata del sabato. Nella stagione 2013-2014 la sua presenza in studio si sposta alla domenica, dove affianca Fazio nella seconda met\u00e0 della puntata, \"Che fuori tempo che fa\". Dalla stagione 2015-2016 \"Che fuori tempo che fa\" ritorna al sabato, e cos\u00ec, anche Gramellini. Nella stagione 2020-2021 partecipa, come editorialista, lo scrittore Roberto Saviano.\nNella stagione 2021-2022 partecipa con una sua rubrica (Le cose che non ho capito) il giornalista e scrittore Michele Serra.\nGli autori.\nIl programma \u00e8 scritto dallo stesso Fabio Fazio, Antonio Bergero, Gianluca Brullo, Walter Fontana, Arnaldo Greco, Piero Guerrera, Veronica Oliva ed Edoardo Segantini, con la collaborazione di Stefano Faure, Giacomo Freri, Giacomo Papi e Antonietta Zaccaro.\nMessa in onda.\nNel corso delle edizioni, il programma ha mutato la collocazione e l'orario di messa in onda nei seguenti modi:\nEdizioni.\nStagione 2008-2009.\nNella stagione televisiva 2008/2009 Fabio Fazio propone otto puntate speciali, che vanno in onda in prima serata una volta al mese:\nStagione 2016-2017.\nLa struttura \u00e8 la seguente: \nStagione 2017-2018.\nIn onda la domenica in prima serata (\"Che tempo che fa\" e \"Che tempo che fa - Il tavolo\") e il luned\u00ec in seconda serata su Rai 1 (\"Che fuori tempo che fa\").\nConduce Fabio Fazio con la partecipazione di Luciana Littizzetto e di Nino Frassica (soltanto la domenica), di Fabio De Luigi e di Maurizio Crozza (soltanto il luned\u00ec).\nIl 27 maggio 2018 il leader del Movimento 5 Stelle Luigi Di Maio e il reggente del PD Maurizio Martina intervengono telefonicamente durante la puntata, esprimendosi sulla situazione politica italiana.\nStagione 2018-2019.\nIn onda la domenica in prima serata (\"Che tempo che fa\" e \"Che tempo che fa - Il tavolo\") e il luned\u00ec in seconda serata su Rai 1 (\"Che fuori tempo che fa\").\nConduce Fabio Fazio con la partecipazione di Luciana Littizzetto e di Nino Frassica (soltanto la domenica), di Max Pezzali e di Maurizio Crozza (soltanto il luned\u00ec).\nStagione 2019-2020.\nLa stagione 2019-2020 si \u00e8 conclusa domenica 24 maggio con 33 puntate totali. Ha condotto Fabio Fazio con la partecipazione di Luciana Littizzetto, Mago Forest e Filippa Lagerb\u00e4ck. Dal 23 febbraio il programma perde il pubblico in studio e da met\u00e0 marzo circa, gli ospiti e i conduttori sono collegati in videochiamata da casa a causa della pandemia di COVID-19. Inizialmente doveva terminare domenica 31 maggio, ma, per una lamentela per il fatto che per l'emergenza sanitaria anche il programma aveva il rischio di essere sospeso, \u00e8 terminata in anticipo il giorno seguente. All'inizio le puntate dovevano essere 34.\nStagione 2020-2021.\nLa stagione 2020-2021 \u00e8 iniziata domenica 27 settembre 2020 ed \u00e8 terminata domenica 30 maggio 2021, sempre con la conduzione di Fabio Fazio e la partecipazione di Luciana Littizzetto e Filippa Lagerb\u00e4ck. \nDopo un anno su Rai 2 il programma \u00e8 tornato su Rai 3, in onda dalle 20:00 alle 24:00. Dal 7 marzo al 30 maggio 2021 termina alle 23:20.\nAnche in questa stagione non \u00e8 presente il pubblico in studio a causa della pandemia di Covid-19. \nDurante la puntata di domenica 7 febbraio 2021, tra gli ospiti vi \u00e8 stato anche, per la prima volta in una televisione italiana, Barack Obama, 44\u00ba presidente degli Stati Uniti d'America.\nStagione 2021-2022.\nLa stagione 2021-2022 \u00e8 iniziata domenica 3 ottobre 2021, sempre su Rai 3.\nDa questa edizione il programma termina alle 23:45. \nDurante la puntata del 6 febbraio 2022 viene intervistato il 266\u00ba papa della Chiesa cattolica, papa Francesco: questa puntata risulta essere la pi\u00f9 vista di sempre del programma con 6.731.000 telespettatori e il 25.4% di share.\nSpin-off.\nDal 2015 al 2019 (su Rai 3 fino al 2017 e su Rai 1 fino al 2019) \u00e8 andato in onda \"Che fuori tempo che fa\" in seconda serata. Dalla stagione 2019-2020 non va pi\u00f9 in onda.\nDal 29 settembre 2019 al 24 maggio 2020 su Rai 2 \u00e8 andato in onda \"Che tempo che far\u00e0\" in fascia preserale.\nControversie.\nNella puntata di sabato 10 maggio 2008 il giornalista Marco Travaglio, nel corso dell'intervista, ha criticato il neonominato presidente del Senato Renato Schifani (\u00abdopo c'\u00e8 solo la muffa, il lombrico\u00bb), ricordando anche suoi passati legami con persone poi dimostratesi legate alla mafia. Nonostante l'immediata dissociazione del conduttore Fabio Fazio (\u00abnon son d'accordo su niente\u00bb) e il suo auspicio di un prossimo intervento di Schifani nella trasmissione per il diritto di replica, l'intervista ha generato numerose critiche alla trasmissione. Sia esponenti del PdL che la capogruppo del PD al Senato Anna Finocchiaro hanno parlato di un uso distorto del servizio pubblico, denunciando in particolare la mancanza di contraddittorio.\nAltri esponenti politici, come Antonio Di Pietro, hanno difeso la libert\u00e0 di cronaca del giornalista, soprattutto sottolineando il fatto che non c'\u00e8 bisogno di contraddittorio quando si narrano dei fatti obiettivi o delle vicende senza emettere giudizi. Gi\u00e0 all'inizio della puntata della sera successiva, domenica 11 maggio, sono state presentate le scuse del direttore generale della Rai Claudio Cappon e dello stesso Fazio.\nL'ex presidente del Senato ha presentato una querela per diffamazione.\nNel 2010 il Tribunale di Torino ha condannato Travaglio, riconoscendo la natura diffamatoria delle affermazioni nella parte in cui Schifani fu paragonato a un lombrico, al pagamento di euro."}
{"id": "330720", "revid": "767487", "url": "https://it.wikipedia.org/wiki?curid=330720", "title": "Consorzio nazionale interuniversitario per le scienze del mare", "text": "Il Consorzio Nazionale Interuniversitario per le Scienze del Mare, in acronimo CoNISMa, si propone di promuovere e coordinare la ricerca e le altre attivit\u00e0 scientifiche ed applicative nel campo delle scienze del mare, favorendo la collaborazione tra le universit\u00e0 consorziate e le altre universit\u00e0, gli enti pubblici e privati di ricerca, gli enti locali e territoriali, le strutture produttive.\nIl consorzio \u00e8 stato costituito il 21 febbraio 1994, non ha fini di lucro, ha personalit\u00e0 giuridica (D.M. del MIUR 15.03.1996 e 16.05.1996) \u00e8 posto sotto la vigilanza del Ministero dell'Istruzione, dell'Universit\u00e0 e della Ricerca; \u00e8 iscritto all'Anagrafe Nazionale della Ricerca (n. 515810DU); e fa parte dell'European Marine Board.\n\u00c8 organizzato con una giunta, con un consiglio direttivo e con un consiglio scientifico a cui spettano i vari compiti derivanti dalla gestione dei programmi di ricerca, aventi durata triennale e sottoposti periodicamente al MIUR per la verifica.\nLa sede legale \u00e8 a Roma, in piazzale Flaminio 9, ma localmente si fa riferimento ai dipartimenti di ciascuna universit\u00e0 consorziata. Vi aderiscono 35 universit\u00e0 italiane\nVi afferiscono docenti, ricercatori, tecnici e assegnisti di ricerca."}
{"id": "330723", "revid": "324026", "url": "https://it.wikipedia.org/wiki?curid=330723", "title": "Calabria Citeriore", "text": "Gi\u00e0 in et\u00e0 medievale nel territorio dell'attuale regione Calabria erano individuabili due distinte aree che nel corso dei secoli avrebbero assunto la denominazione di Calabria Citeriore (o Calabria latina) e Calabria Ulteriore (o Calabria greca).\nLa Calabria latina corrisponde all'area pi\u00f9 settentrionale della regione e costitu\u00ec, dal 1147, una unit\u00e0 amministrativa prima del Regno di Sicilia, poi del Regno di Napoli ed, infine, del Regno delle Due Sicilie.\nValle di Crati e Terra Giordana.\nIn epoca normanno-sveva, il territorio della Calabria era suddiviso in 3 regioni geografico-amministrative: la Valle di Crati, la Terra Giordana e la Calabria propriamente detta (che sar\u00e0 definita, poi, \"Calabria Ulteriore\"). Dal punto di vista prettamente amministrativo, per\u00f2, la Valle di Crati e la Terra Giordana formavano un unico giustizierato, che era detto, appunto, \"Vallis Gratae et Terra Jordanae\". \nTale territorio corrispondeva all'area settentrionale della Calabria: pi\u00f9 precisamente, la Val di Crati comprendeva Cosenza ed il territorio occidentale del giustizierato, mentre la Terra Giordana abbracciava la parte orientale della provincia spingendosi a Sud sino ad includere parte del territorio di Catanzaro. Il giustizierato, dunque, confinava a Nord con la Basilicata, a oriente col Mar Ionio e ad occidente col Mar Tirreno e a Sud con la Calabria Ulteriore. \nDopo la conquista del Regno da Parte di Carlo I\u00b0 d'Angi\u00f2 la denominazione non muta, come risulta dall'Ordine di riscossione della sovvenzione generale del 7 dicembre 1266 inviato, tra gli altri, al giustiziere \"De Vallisgrate et Terra Jordani\" Girardo de Espiscia. \nQuest'ultimo confine sub\u00ec un'importante variazione nel 1280, allorquando il giustizierato \"meridionale\" della Calabria, la cui estensione era inferiore rispetto a quella della parte settentrionale, fu ampliato con l'annessione dei territori di Catanzaro, Taverna, Sellia, Simeri, Barbaro, Genicocastro, Mesoraca, Policastro, Tacina, Le Castella, Rocca Bernarda, Santa Severina, San Giovanni de Monaco, Cotrone, Strivillante, Gimigliano, San Mauro, Cutro, San Leone, Scandale, Magisano, Albi, San Giovanni di Genicocastro e San Martino di Genicocastro. \nI confini tra le due Calabrie venivano, dunque, individuati, a oriente, dal corso del fiume Neto e, ad occidente, dalla pianura di Decollatura. Il territorio del giustizierato settentrionale veniva, cos\u00ec, a corrispondere, grosso modo, a quello dell'attuale provincia di Cosenza.\nCalabria Citra.\nNel XVI secolo, le denominazioni dei giustizierati calabresi erano definitivamente mutate, essendosi affermati, oltre che nell'uso comune, anche in quello ufficiale, i nomi di \"Calabria Citra flumen Nethum\", in luogo di Valle di Crati e Terra Giordana, e di \"Calabria Ultra flumen Nethum\", in luogo di Giustizierato di Calabria. \nPertanto, le terre a settentrione del fiume Neto saranno identificate come Calabria citeriore per circa quattrocento anni, ovvero fino al XIX secolo, allorquando, con la conquista sabauda del Regno delle Due Sicilie e l'annessione dei suoi territori al neonato Regno d'Italia, le provincia verr\u00e0 identificata con il nome del proprio capoluogo.\nDal 1582, inoltre, l'amministrazione della Calabria Citeriore e della Calabria Ulteriore, fino ad allora affidata ad un unico Maestro Giustiziere, divenne indipendente l'una dall'altra con l'insediamento di due distinti governatori, uno in Cosenza e l'altro in Reggio.\nLa provincia.\nCon la legge 132 del 1806 \"Sulla divisione ed amministrazione delle province del Regno\", varata l'8 agosto, da Giuseppe Bonaparte, la ripartizione territoriale del Regno di Napoli venne riformata sulla base del modello francese e fu soppresso il sistema dei Giustizierati. Negli anni successivi (tra il 1806 ed il 1811), una serie di regi decreti complet\u00f2 il percorso d'istituzione del nuovo ente provinciale con la specifica dei comuni che in esso rientravano e la definizione dei limiti territoriali e delle denominazioni di distretti e circondari in cui veniva organizzata la provincia stessa.\nDal 1\u00ba gennaio 1817 l'organizzazione amministrativa venne definitivamente regolamentata con la \"Legge riguardante la circoscrizione amministrativa delle Provincie dei Reali Domini di qua del Faro\" del 1\u00ba maggio 1816.\nLa sede degli organi amministrativi era ubicata a Cosenza nell'attuale \"palazzo della provincia\".\nSuddivisione amministrativa.\nLa provincia era suddivisa in successivi livelli amministrativi gerarchicamente dipendenti dal precedente. Al livello immediatamente successivo alla provincia individuiamo i \"distretti\" che, a loro volta, erano suddivisi in \"circondari\". I circondari erano costituiti dai \"comuni\", l'unit\u00e0 di base della struttura politico-amministrativa dello Stato moderno, ai quali potevano far capo i \"rioni\", centri a carattere prevalentemente rurale.\nLa provincia di Calabria Citra, dunque, venne suddivisa nei seguenti distretti:\nIl totale dei circondari della provincia ammontava a 43, mentre il totale dei comuni assommava a 151.\nSociet\u00e0.\nLingue e dialetti.\nNonostante i confini delle aree linguistiche non corrispondano esattamente a quelli amministrativi, \u00e8 possibile affermare che parte dei dialetti parlati nella Calabria Citeriore sia simile agli altri vernacoli meridionali quali la lingua napoletana e si differenzia dal calabrese parlato nella parte \"Ulteriore\", che \u00e8 considerato una variante della lingua siciliana: \u00e8, infatti, assente e sconosciuto il passato remoto nella coniugazione vernacolare dei verbi. I dialetti della Calabria Ulteriore manifestano, secondo l'opinione del filologo e linguista Gerhard Rohlfs, fenomeni riflessi di un lungo bilinguismo greco-latino.\nNelle parlate della Calabria settentrionale il passato prossimo [es.: \"haju pigliatu\" o \"signu jutu\" - letteralmente, \"ho preso\" e \"sono andato\"] \u00e8 la forma comune, specialmente nella provincia di Cosenza. Il passato remoto \"pigghiai\" (\"presi\") o \"ivi\" (\"andai\"), quest'ultimo di chiara derivazione latina (cfr. perfetto latino), \u00e8, invece, la forma dominante nella parte centro-meridionale della Calabria che corrisponde appunto alla Calabria Ulteriore."}
{"id": "330724", "revid": "2184720", "url": "https://it.wikipedia.org/wiki?curid=330724", "title": "Oliviero Toscani", "text": "Biografia.\nOliviero Toscani nasce a Milano nel 1942. Il padre, Fedele Toscani \u00e8 uno dei fotoreporter storici del \"Corriere della Sera.\" Sua sorella, Marirosa Toscani sar\u00e0 insieme al futuro marito, Aldo Ballo, parte dello studio Ballo&amp;Ballo, uno dei pi\u00f9 importanti studi fotografici di architettura, interni e design.\nPubblica la sua prima foto sul \"Corriere\" a 14 anni. Come lui stesso racconta nel libro \"Caro Avedon\", accompagna suo padre a Predappio per la tumulazione di Mussolini. Mentre Fedele Toscani fotografa la cerimonia nel suo intero, lui si sofferma sul volto dolente di Rachele Mussolini ed il ritratto finisce sul \"Corriere\". Dopo gli studi al liceo Vittorio Veneto di Milano, nel 1965 si diploma in fotografia alla Kunstgewerbeschule di Zurigo, dove \u00e8 allievo di Serge Stauffer, specialista di Marcel Duchamp e dell'artista Karl Schmid.\nInizia quasi subito a lavorare nella pubblicit\u00e0, la sua prima campagna \u00e8 per il cornetto Algida. Presenta una proposta con una prova scattata alla buona, tre ragazze che vanno su un tandem gustando il gelato. La proposta piace moltissimo, ottiene la commissione e il giovane Toscani pretende per lo scatto definitivo modelle da Parigi, stylist e truccatori di alto livello.\nInizia presto a lavorare per riviste come \"Elle\", \"Vogue\", \"GQ\", \"Harper's Bazaar\", \"Esquire\", \"Stern\", \"l'Uomo Vogue\" e \"Donna\", e a realizzare foto per le campagne di alcuni tra i pi\u00f9 importanti marchi di moda come Valentino, Chanel, Fiorucci, Esprit e Pr\u00e9natal. Nel 1979 in occasione del festival \"Venezia 79 la fotografia\" tiene un corso sulla fotografia di moda con la partecipazione di Franca Sozzani, all'epoca vicedirettrice della rivista \"Lei\", Edizioni Cond\u00e8 Nast.\n\u00c8 difficile separare il lavoro redazionale di moda di Toscani da quello pubblicitario. La grande novit\u00e0 del suo approccio alla fotografia pubblicitaria, infatti, consiste nell'attingere a piene mani alle problematiche sociali del momento e inserirle nelle pagine patinate della pubblicit\u00e0. Questo suo nuovo approccio trova il coronamento nel rapporto, iniziato nel 1982, con l'azienda Benetton. Toscani cura lo scatto ed il \"concept\" delle campagne pubblicitarie: temi come l'uguaglianza razziale, la mafia, la lotta all'omofobia, il contrasto al diffondersi dell'Aids, la ricerca della pace, l'abolizione della pena di morte vengono per la prima volta proposti sui cartelloni stradali e sulle pagine pubblicitarie. Se una volta nella fotografia di moda tradizionale la vita di ogni giorno era un pretesto per parlare di un marchio di moda, adesso il marchio di moda diventa il pretesto per promuovere campagne di sensibilizzazione sociale. \nNel 1991, sotto l'egida di Benetton, lancia la rivista \"Colors\", e nel 1994 \"Fabrica\", centro internazionale per le arti e la ricerca della comunicazione moderna, la cui sede \u00e8 stata progettata dall'architetto giapponese Tadao And\u014d. Fabrica ha prodotto progetti editoriali, libri, mostre ed esposizioni. Dal 1999 al 2000 \u00e8 direttore creativo del mensile \"Talk Miramax\" a New York diretto da Tina Brown. Nel 2000 interrompe la collaborazione con il gruppo Benetton in seguito ad una controversa campagna che utilizza foto reali di condannati a morte negli Stati Uniti e che provoca azioni di ritorsione verso la casa di moda. Negli anni 2000 si occupa delle campagne del marchio \"RaRe,\" che hanno come \"concept\" il tema dell'omofobia, e dell'azienda \"Nolita Pocket\". Queste campagne vanno spesso incontro a conflitti con l'Istituto dell'autodisciplina pubblicitaria.\nNel 2004 crea il centro di ricerca della comunicazione moderna \"La Sterpaia\". Il centro, situato all'interno della riserva naturale del Parco di San Rossore (Pisa), \u00e8 un laboratorio dove, seguendo la metodologia del workshop, gli allievi vengono orientati dai tutor esperti della materia. I corsi, della durata di 3 o 6 mesi, sono aperti ad un numero molto limitato di fotografi, grafici, scrittori e registi. Nello stesso anno coordina la pubblicazione di \"30 ans de Lib\u00e9ration\", volume che ripercorre gli ultimi trent'anni di storia sulla base degli articoli del quotidiano francese \"Lib\u00e9ration\".\nAncora 2004 cura la campagna sulla sicurezza stradale \"Non uccidere\" in collaborazione con la Polizia di Stato e Genertel.\nNel 2007 realizza per il marchio \"Nolita\" una campagna choc contro l'anoressia nervosa fotografando la modella e attrice francese Isabelle Caro, malata di anoressia, del peso 31 chili per 1,64 m di altezza. A causa della crudezza delle immagini la campagna divide il pubblico ed i critici, fra chi la ritiene formativa per i giovani e chi un episodio di sciacallaggio pubblicitario. La modella \u00e8 morta il 17 novembre 2010.\nSempre 2007 l'agenzia Saatchi &amp; Saatchi premia Oliviero Toscani come \"Creative Hero\", durante la serata dei Clio Awards a Miami. Il 2007 \u00e8 anche l'anno in cui Toscani inaugura il progetto \"Razza Umana\", una ricognizione fotografica sulle diverse morfologie e condizioni umane, per censire tutte le espressioni e le caratteristiche somatiche, sociali e culturali del genere umano, iniziando da pi\u00f9 di 100 comuni italiani, lo Stato di Israele, la Palestina ed il Guatemala.\nNel 2010 l'accademia di belle arti di Firenze lo ha nominato Accademico di onore. Nel 2016 partecipa come giudice a \"Master of photography\", talent show riservato ai fotografi amatoriali e professionisti. Nel 2017 l'accademia di belle arti di Brescia conferisce a Toscani la laurea \"ad honorem\". Nel 2019 vince il premio alla carriera dell'Art director's club tedesco.\nDal 2018 al 2020 Toscani lavora nuovamente per Benetton, curando le campagne fotografiche dell'azienda e tornando a ricoprire il ruolo di direttore artistico di Fabrica, lanciando in questo contesto il progetto \"Fabrica Circus\", che prevede la creazione di una fucina di artisti rinascimentali dove la creazione non ha limiti o etichette. In questa stagione, Toscani rilancia con Benetton alcuni dei temi cari al suo operato, come quello dell'integrazione, attraverso una campagna fotografata all'interno di una scuola del quartiere Giambellino di Milano, raffigurante 28 bambini di tredici nazionalit\u00e0 diverse. Toscani terminer\u00e0 il suo rapporto con l'azienda nel Luglio del 2020, venendone licenziato in seguito alle sue dichiarazioni sul crollo del Ponte Morandi.\nVita privata.\nOliviero Toscani ha avuto tre mogli e sei figli; il legame con l'attuale compagna Kirsti Moseng dura da pi\u00f9 di 40 anni. Vive a Casale Marittimo, in provincia di Pisa, in una tenuta dove alleva cavalli e produce vino e olio.\nAltre notizie.\nNel 1972 Oliviero Toscani partecipa nelle vesti di testimonial, ai caroselli pubblicitari dell'azienda di abiti da uomo Facis. Assieme a Toscani appaiono il cognato Aldo Ballo, Sergio Libis ed Alfa Castaldi.\nNel settembre 2006 assume la direzione artistica di Music Box, canale interattivo della piattaforma Sky.\nI videoclip musicali (scelti dal pubblico da casa tramite e-mail o sms) vengono \"disturbati\" da \"pillole virali\" create dal gruppo di creativi de La Sterpaia con la supervisione di Toscani.\nSulla stessa emittente Toscani conduce il talk show \"Camera Oscura\".\nNel 2008, durante la 61\u00aa edizione del Festival del cinema di Locarno viene presentato il film \"Anorexia, storia di un'immagine\" del regista argentino Leandro Manuel Emede, documentario che narra la storia della fotografia \"No Anorexia\" realizzata da Toscani (vedi sopra): il documentario narra non solo la concezione della foto, ma illustra in modo travolgente tutto ci\u00f2 che successe dopo la sua uscita, non solo rassegne stampa ma anche interviste a critici e giornalisti.\nNel 2011 cura la mostra \"funcooldesign\", retrospettiva dello studio JoeVelluto (JVLT).\nNell'ottobre 2014 lancia un nuovo progetto radiofonico insieme con Nicolas Ballario: \"Non Sono Obiettivo\". In onda ogni venerd\u00ec su Rai Radio 1, chiunque pu\u00f2 partecipare alla trasmissione inviando il proprio contributo.\nImpegno politico.\nToscani, da sempre vicino alle posizioni dei Radicali, \u00e8 presidente d'onore di Nessuno tocchi Caino, associazione per la moratoria universale della pena di morte federata al Partito Radicale Transnazionale.\n\u00c8 stato candidato per la Camera dei deputati nelle file Radicali nel 1996 per la Lista Marco Pannella e nuovamente nel 2006 per la Rosa nel Pugno. Dal 2007 al 2009 ha curato una trasmissione sull'emittente Radio Radicale dal titolo \"Paura genera censura\", insieme con uno dei suoi pi\u00f9 stretti collaboratori, l'addetto culturale del collettivo La Sterpaia e dirigente radicale Nicolas Ballario. Ha sostenuto la candidatura dell'ex terrorista Sergio D'Elia alle elezioni europee del 2009.\nDal 2008 \u00e8 stato assessore alla creativit\u00e0 del comune di Salemi con Vittorio Sgarbi sindaco sostenuto dall'Unione di Centro. A Salemi propone la vendita delle vecchie abitazioni del paese alla cifra simbolica di 1 euro a in modo da ottenere un rapido restauro e l'attenzione della stampa. Uno tra i primi a rispondere all'appello \u00e8 stato l'imprenditore Massimo Moratti. Nel 2010 Toscani si \u00e8 dimette dalla carica di assessore per un forte \"contrasto\" con il sindaco Sgarbi e l'ex deputato siciliano Giuseppe Giammarinaro.\nNel 2013 torna a Radio Radicale con la trasmissione \"Fatto in Italia\" sempre in coppia con Nicolas Ballario. Nel 2021 ha contestato e denigrato la presa di posizione del leader della Lega, Matteo Salvini, contro lo Ius soli proposto da Enrico Letta."}
{"id": "330725", "revid": "196390", "url": "https://it.wikipedia.org/wiki?curid=330725", "title": "Area Grecanica", "text": ""}
{"id": "330727", "revid": "1318658", "url": "https://it.wikipedia.org/wiki?curid=330727", "title": "Inseguimento", "text": "L'inseguimento \u00e8 una specialit\u00e0 del ciclismo su pista. Due ciclisti o due team si sfidano su una distanza prefissata partendo da due punti diametralmente opposti sui due rettilinei della pista: vince chi per primo raggiunge l'avversario o, caso molto pi\u00f9 frequente, chi copre la distanza nel minor tempo.\nNella versione a squadre competono, sia in campo maschile che femminile, formazioni formate ciascuna da quattro ciclisti.\nSia nella disciplina individuale che in quella a squadre, la lunghezza del tracciato \u00e8 di 4\u00a0km.\nDescrizione.\nSvolgimento delle gare.\nLe competizioni di inseguimento si aprono in genere con una prima \"manche\" nella quale i ciclisti scendono in pista a due a due per stabilire, analogamente ad una comune gara a cronometro, il loro tempo di qualifica. Il formato \u00e8 lo stesso per le gare a squadre, con l'unica differenza che, se la pista del velodromo \u00e8 lunga meno di 400 metri, le formazioni scendono in gara a una a una. Gli autori dei quattro migliori tempi in assoluto affrontano le prove ad eliminazione diretta: vengono cio\u00e8 accoppiati per le semifinali e le finali, ove gareggiano secondo le modalit\u00e0 proprie di una sfida di inseguimento. Ai Giochi olimpici invece gli otto migliori accedono ad un secondo turno: in tale fase gli otto atleti (o team) gareggiano ancora soltanto contro il cronometro, e i migliori due approdano direttamente alla finale.\nLe gare si tengono sempre con partenza da fermo e su una distanza fissa, diversa a seconda delle categorie. Nell'individuale, le competizioni maschili sono sulla distanza dei quattro chilometri per gli Elite e dei tre per gli juniores, mentre quelle femminili sono sui tre chilometri per le Elite e sui due per le juniores. Nella prova a squadre le gare vengono invece disputate su una distanza di quattro chilometri sia per gli uomini che per le donne, e il tempo finale viene preso sulla ruota anteriore del terzo atleta al traguardo. Si osservi che prima delle modifiche al regolamento UCI apportate in data 25 febbraio 2013, le gare femminili a squadre si svolgevano tra formazioni di sole tre atlete sulla distanza di tre chilometri.\nIl momento pi\u00f9 importante della gara \u00e8, se avviene, il ricongiungimento: in quel momento la gara si considera conclusa (questo non vale per le fasi di qualificazione, dove conta solo il tempo al traguardo). Nelle competizioni individuali l'inseguimento \u00e8 completo per regolamento se la corona della bicicletta del ciclista che insegue riesce ad affiancare quella del ciclista inseguito; nelle prove a squadre, invece, al fine di evitare collisioni, \u00e8 sufficiente che il team che tenta il ricongiungimento (purch\u00e9 composto da almeno tre atleti) arrivi a meno di un metro di distanza dalla formazione rivale.\nStoria e record.\nIn campo maschile aveva una grande tradizione nella specialit\u00e0 soprattutto l'Italia, con campioni quali Fausto Coppi, Antonio Bevilacqua, Guido Messina, Leandro Faggin, Francesco Moser e l'olimpionico Andrea Collinelli. Negli ultimi anni si sono messi invece in evidenza soprattutto ciclisti tedeschi, come Jens Lehmann e Robert Bartko, britannici, come Chris Boardman, Graeme Obree e Bradley Wiggins, e australiani, come Bradley McGee e Jack Bobridge.\nIl record del mondo individuale maschile sui 4 chilometri, 3'59\"930, appartiene all'americano Ashton Lambie, che l'ha fissato il 18 agosto 2021 in altura ad Aguascalientes; quello a squadre \u00e8 invece appannaggio del quartetto italiano formato da Consonni, Ganna, Lamon e Milan, che il 4 agosto 2021 ai Giochi olimpici di Tokyo ha fermato il cronometro sul tempo di 3'42\"032, migliorando quello di 3'42\"307 ottenuto il giorno prima in semifinale. Prima di Tokyo, il record precedente l'aveva segnato la Danimarca che nel 2020 aveva corso in 3'44.672. Il primato individuale tra le donne sui 3 chilometri \u00e8 della statunitense Chlo\u00e9 Dygert, 3'20\"060, stabilito ad Apeldoorn il 3 marzo 2018; quello per i quartetti femminili sui 4 chilometri risale invece al 3 agosto 2021, 4'04\"242, stabilito ai Giochi olimpici di Tokyo dalle tedesche Brausse, Brennauer, Klein e Kr\u00f6ger."}
{"id": "330728", "revid": "256896", "url": "https://it.wikipedia.org/wiki?curid=330728", "title": "CONISMA", "text": ""}
{"id": "330732", "revid": "118962482", "url": "https://it.wikipedia.org/wiki?curid=330732", "title": "Guyver (manga)", "text": " \u00e8 un manga di Takaya Yoshiki pubblicato in Giappone dal 1985 e ancora in corso di pubblicazione.\nStoria editoriale.\nGuyver ha debuttato il 18 febbraio del 1985 sulle pagine della rivista Shonen Captain dell\u2019editore Tokuma Shoten e successivamente alla chiusura della rivista nel 1997 nel 1999 la serie venne ripresa dall'editore Kadokawa Shoten che la pubblic\u00f2 inizialmente sulla rivista Ace Next, poi dal 2002 su Shonen Ace e quindi dal 2009 su Young Ace.\nIn Italia venne pubblicato dal 1994 dall'editore Star Comics sulla collana Techno e poi dal 1997 con il n\u00b0 26 la serie viene spostata sulla collana Storie di Kappa.\nAltri media.\nHome video.\nIl manga ha ispirato una serie di 13 OAV ovvero film di animazione realizzati direttamente per il mercato home video dal 1986 e il 1992 pubblicati anche in Italia.\nSerie televisive animate.\nSerie di 26 episodi prodotta nel 2005.\nCinema.\nDue lungometraggi dal vivo nel 1991 e nel 1994.\nTrama.\nL'organizzazione segreta Cronos \u00e8 in possesso dell'eredit\u00e0 di una razza aliena che in un lontano passato ide\u00f2 un progetto per sviluppare soldati invincibili. Lo studente Sho Fukamachi entra suo malgrado in possesso di una delle unit\u00e0 Guyver trafugate all'organizzazione, un dispositivo in grado di dotare un essere umano di un'armatura biologica. Attivandola involontariamente diventer\u00e0 a partire da quel momento Guyver I. Cronos cerca di rientrare in possesso delle unit\u00e0 Guyver scatenando una caccia all'uomo che provocher\u00e0 molte vittime e che coinvolger\u00e0 le Dodici Divinit\u00e0 o Zoalord a capo dell'organizzazione che ha ramificazioni in tutte le attivit\u00e0 politiche e economiche del mondo al fine di conquistarlo. Poco tempo dopo Cronos prende il controllo del pianeta sbarazzandosi facilmente di tutte le resistenze militari instaurando un governo mondiale dando inizio a una nuova era nella quale spariscono le disparit\u00e0 economiche tra paesi e la tecnologia di Cronos provoca grandi balzi in avanti in vari campi. Cronos permette ai singoli di scegliere volontariamente se sottoporsi alla trasformazione in zoanoide acquisendone cos\u00ec i vantaggi e i privilegi. La dittatura \u00e8 ormai instaurata ma una rete clandestina di resistenza utilizza il potere dei Guyver trafugati per creare scompiglio nelle basi zoanoidi cercando di abbattere il regime."}
{"id": "330733", "revid": "62004", "url": "https://it.wikipedia.org/wiki?curid=330733", "title": "Corsa a cronometro (ciclismo su pista)", "text": "La corsa a cronometro \u00e8 una specialit\u00e0 del ciclismo su pista: ciascun corridore, partendo da fermo e gareggiando individualmente, deve coprire una distanza prefissata nel minor tempo possibile; nella versione maschile la distanza \u00e8 di un chilometro, e per questo la gara \u00e8 anche nota come \"\"chilometro a cronometro\" o \"chilometro da fermo\"\"; nella versione femminile la distanza \u00e8 ridotta a 500 metri.\nI ciclisti scendono in pista secondo l'ordine stabilito dai commissari di gara, e hanno a disposizione un solo tentativo; la classifica finale verr\u00e0 stilata quando tutti hanno disputato la prova. In caso di falsa partenza o caduta, l'atleta coinvolto ha comunque la possibilit\u00e0 di ricominciare la prova. I ciclisti partono, come detto, da fermi: un tempo erano dei commissari di gara a sostenerli al momento della partenza, mentre oggi si utilizzano degli appositi blocchi.\nQuesta specialit\u00e0, una delle pi\u00f9 veloci del programma su pista, esalta la forza esplosiva dei ciclisti, che nel breve spazio di un minuto (trenta secondi circa se si coprono i 500 metri) completano il percorso di gara nonostante la partenza da fermi. Le velocit\u00e0 finali arrivano a superare i 70 chilometri orari. Queste punte di velocit\u00e0, tuttavia, vengono realizzate con rapporti in genere non lunghissimi: si renderebbe altrimenti troppo difficoltosa la partenza (le biciclette da pista sono infatti a scatto fisso per ridurre gli attriti).\nIl record del mondo maschile sul chilometro, 56\"303, \u00e8 stato stabilito il 7 dicembre 2013 ad Aguascalientes dal francese Fran\u00e7ois Pervis; quello dei 500 metri femminili, 32\"268, \u00e8 stato realizzato dalla messicana Jessica Salazar il 7 ottobre 2016 sempre ad Aguascalientes."}
{"id": "330736", "revid": "2086778", "url": "https://it.wikipedia.org/wiki?curid=330736", "title": "Calabria Ulteriore", "text": "Gi\u00e0 in et\u00e0 medievale nel territorio dell'attuale regione Calabria erano individuabili due distinte aree che nel corso dei secoli avrebbero assunto le denominazioni di Calabria Ulteriore (o Calabria greca) e di Calabria Citeriore (o Calabria latina).\nLa Calabria greca corrisponde all'area centro-meridionale della regione e costitu\u00ec, dal 1147, una unit\u00e0 amministrativa prima del Regno di Sicilia, poi del Regno di Napoli e, infine, solo per poche settimane, del Regno delle Due Sicilie.\nGiustizierato di Calabria.\nIn epoca normanno-sveva, il territorio della Calabria era suddiviso in 3 regioni geografico-amministrative: la Valle di Crati, la Terra Giordana e la Calabria propriamente detta (che sar\u00e0 definita, poi, \"Calabria Ulteriore\"). Dal punto di vista prettamente amministrativo, per\u00f2, furono istituiti due soli giustizierati, entrambi dipendenti da un Maestro Giustiziere: il \"Giustizierato di Calabria\" (che comprendeva tutti i territori a Sud di Catanzaro e della pianura di Decollatura) ed il \"Giustizierato di Valle di Crati\" (che comprendeva Cosenza, che ne era il capoluogo, ed il territorio Nord-occidentale della Calabria) \"e Terra Giordana\" (che abbracciava la parte orientale della regione spingendosi a Sud sino ad includere Catanzaro).\nIl confine tra le due Calabrie sub\u00ec un'importante variazione nel 1280, allorquando il \"giustizierato meridionale\", la cui estensione era inferiore rispetto a quella della parte settentrionale, fu ampliato con l'annessione dei territori di Catanzaro, Taverna, Sellia, Simeri, Barbaro, Genicocastro, Mesoraca, Policastro, Tacina, Le Castella, Rocca Bernarda, Santa Severina, San Giovanni de Monaco, Cotrone, Strivillante, Gimigliano, San Mauro, Cutro, San Leone, Scandale, Magisano, Albi, San Giovanni di Genicocastro e San Martino di Genicocastro.\nI confini tra la Calabria greca e la Calabria latina venivano, dunque, individuati, a oriente, dal corso del fiume Neto e, ad occidente, dalla pianura di Decollatura. Il territorio del Giustizierato di Calabria veniva, cos\u00ec, a corrispondere, grosso modo, a quello delle odierne province di Crotone (per il territorio a sud del fiume Neto), Catanzaro, Vibo Valentia e Reggio di Calabria.\nNel 1443, Alfonso il Magnanimo d'Aragona conquistando i territori degli Angioini spost\u00f2 il capoluogo da Reggio a Catanzaro, poich\u00e9 Reggio aveva appoggiato il suo avversario Renato d'Angi\u00f2. Nel 1465, per\u00f2, Ferrante d'Aragona riassegn\u00f2 il titolo di capoluogo a Reggio.\nCalabria Ultra.\nNel XVI secolo, le denominazioni dei giustizierati calabresi erano definitivamente mutate, essendosi affermati, oltre che nell'uso comune, anche in quello ufficiale, i nomi di \"Calabria Citra flumen Nhetum\", in luogo di Valle di Crati e Terra Giordana, e di \"Calabria Ultra flumen Nhetum\", in luogo di Giustizierato di Calabria. Pertanto, le terre a meridione del fiume Neto acquisiscono definitivamente l'appellativo di Calabria Ulteriore.\nVa specificato, per\u00f2, che l'inclusione di parte del territorio della Terra Giordana all'interno dei confini del Giustizierato di Calabria nel 1280, ha indotto diversi autori ad estendere tale toponimo a tutta la Calabria centro-meridionale.\nDal 1582, l'amministrazione delle province calabresi divenne indipendente l'una dall'altra con la creazione di due regie udienze . Monteleone fu scelta come sede della regia udienza della Calabria Ulteriore da Filippo II di Spagna, ma il sovrano dovette desistere perch\u00e9 la presenza di una regia udienza nella citt\u00e0 non era accettata dal Duca di Monteleone. La regia udienza fu collocata cos\u00ec a Reggio, ma undici anni pi\u00f9 tardi, nel 1593, la citt\u00e0 perse tale ruolo in favore di Catanzaro pi\u00f9 centrale della citt\u00e0 dello stretto. Tuttavia tutte le regie amministrazioni della Calabria Ulteriore, come la tesoreria erano a Monteleone e tali uffici erano in Monteleone ancor prima che la Calabria fosse suddivisa. Tra l'altro Monteleone era la principale citt\u00e0 commerciale non solo della Calabria Ultra ma di entrambe le Calabrie.\nLa provincia.\nCon la legge 132 del 1806 \"Sulla divisione ed amministrazione delle province del Regno\", varata l'8 agosto di quell'anno, Giuseppe Bonaparte riform\u00f2 la ripartizione territoriale del Regno di Napoli sulla base del modello francese e soppresse il sistema dei giustizierati. Il territorio della Calabria restava organizzato in due province: quella settentrionale, denominata \"Calabria Citra\" (con capoluogo Cosenza) e quella centro-meridionale denominata \"Calabria Ultra\" (con capoluogo che passava da Catanzaro a Monteleone, l'odierna Vibo Valentia). Negli anni successivi (tra il 1806 ed il 1811), una serie di regi decreti complet\u00f2 il percorso d'istituzione delle province con la specifica dei comuni che in esse rientravano e la definizione dei limiti territoriali e delle denominazioni di distretti e circondari in cui veniva suddivisa ciascuna provincia.\nSuddivisione amministrativa.\nOgni provincia, infatti, era suddivisa in successivi livelli amministrativi gerarchicamente dipendenti dal precedente. Al livello immediatamente successivo alla provincia individuiamo il \"distretto\".\nLa Calabria Ultra comprendeva i seguenti distretti:\nOgni distretto era ripartito in circondari. I circondari erano costituiti dai comuni, l'unit\u00e0 di base della struttura politico-amministrativa dello Stato moderno, ai quali potevano far capo i casali, centri a carattere prevalentemente rurale.\nDivisione della provincia di Calabria Ulteriore.\nCon la legge n. 360 del 1\u00ba maggio 1816 riguardante la \"Circoscrizione amministrativa delle Provincie dei Reali Domini al di qua del Faro\" (in vigore dal 1\u00ba gennaio 1817), il territorio della \"Calabria Ulteriore\" venne frazionato in due province:\nSociet\u00e0.\nLingue e dialetti.\nNel dialetto calabrese della Calabria Ulteriore \u00e8 quasi sconosciuto l'uso del passato prossimo, sostituito dall'equivalente del perfetto latino. Inoltre dopo i verbi modali viene escluso l'infinito.\nSecondo il filologo e linguista Gerhard Rohlfs questi due fenomeni si rivelano come manifesti riflessi di una lunga bilinguit\u00e0 greco-latina."}
{"id": "330739", "revid": "640277", "url": "https://it.wikipedia.org/wiki?curid=330739", "title": "EADS Astrium Space Transportation", "text": "EADS Astrium Space Transportation \u00e8 la branca di EADS che si occupa dello sviluppo di sistemi di trasporto spaziale. Le sedi di EADS Space Transportation sono in Francia a Les Mureaux (gi\u00e0 A\u00e9rospatiale, gi\u00e0 EADS Launch Vehicles) e in Germania a Brema (gi\u00e0 MBB Erno, gi\u00e0 DASA, gi\u00e0 Daimler Benz Aerospace, gi\u00e0 Astrium Space Infrastructures).\nLa denominazione EADS Space Transportation risale al 2003 ed \u00e8 stata introdotta contemporaneamente per le sedi di Les Mureaux e Brema, che gi\u00e0 facevano parte dello stesso gruppo (EADS-Astrium) ma che fino allora rimanevano soggetti indipendenti. Con la ridenominazione, le sedi francese e tedesca sono state riunite sotto lo stesso management, che nel 2004 ha attuato un piano di riorganizzazione (SARA 2) che ha portato al licenziamento o al ricollocamento all'interno del gruppo di un terzo dei circa 900 impiegati di Brema nel giro di pochi mesi. Il piano di riorganizzazione ha gravato sulla sede di Les Mureaux in modo minore ed ha interessato quasi esclusivamente personale esterno residente.\nIn seguito ai licenziamenti del 2004 il team che ha sviluppato Phoenix \u00e8 stato praticamente disperso. Attivit\u00e0 in ambito GNC (algoritmi di guida, navigazione e controllo), in cui Brema vantava una grande tradizione, sono ora quasi solamente condotte alla sede di Les Mureaux."}
{"id": "330741", "revid": "1543377", "url": "https://it.wikipedia.org/wiki?curid=330741", "title": "Marmalade Boy", "text": " \u00e8 un manga \"sh\u014djo\" scritto e disegnato da Wataru Yoshizumi, pubblicato in Giappone sulla rivista \"Ribon\" di Sh\u016beisha dal maggio 1992 all'ottobre 1995. In Italia \u00e8 stato pubblicato da Planet Manga dal settembre 1998 al settembre 1999.\nDal manga \u00e8 stato tratto un anime di 76 episodi, prodotto da Toei Animation e andato in onda in Giappone su TV Asahi tra il marzo 1994 e il settembre 1995; in Italia \u00e8 stato trasmesso, con il titolo Piccoli problemi di cuore, su Canale 5 e Italia 1 dal gennaio all'aprile 1997. Tra il 1994 e il 1996 sono uscite delle light novel, mentre il 4 marzo 1995 \u00e8 uscito un mediometraggio d'animazione, conosciuto anche come \"capitolo 0\" che fa un po' da preludio a quella che sar\u00e0 poi la trama nella serie.\nTra il 2001 e il 2002 \u00e8 stata trasmessa una serie televisiva live action (dorama) prodotta a Taiwan, dal titolo \"J\u00fa z\u01d0 ji\u00e0ng n\u00e1nh\u00e1i\" (). Anche se la base della trama \u00e8 simile, molti dei personaggi non compaiono e la vicenda del triangolo amoroso viene molto semplificata. Un film live action basato sulla storia \u00e8 uscito il 27 aprile 2018.\nTra maggio 2013 e settembre 2018 \u00e8 stato pubblicato un sequel intitolato , incentrato su Rikka Matsuura e Saku Koishikawa, fratelli di Miki e Y\u016b dell'et\u00e0 di 13 anni, figli delle coppie ricombinate formatesi a seguito dello scambio di partner.\nTrama.\nMiki Koishikawa \u00e8 una ragazza che frequenta il secondo anno di scuola superiore, vivendo una vita normale. La ragazza \u00e8 per\u00f2 sconvolta, quando apprende l'annuncio dell'improvviso divorzio dei suoi genitori, i quali si scambieranno i partner con una coppia incontrata alle Hawaii; durante una cena, Miki incontra l'altra coppia e, quindi, anche il loro figlio Y\u016b Matsuura, di circa la sua stessa et\u00e0. Inizialmente Miki non approva questa situazione, soprattutto per via di Y\u016b che la prende continuamente in giro, ma a poco a poco i due diventano amici e finiscono con l'innamorarsi.\nIl legame tra Miki e Y\u016b diventa sempre pi\u00f9 complicato a causa delle precedenti relazioni che avevano e sviluppato con gli altri: questi includono Ginta Su\u014d, compagno di classe di Miki con cui lei condivide la passione per il tennis, e l'ex fidanzata di Y\u016b, Arimi Suzuki. Inoltre, la migliore amica di Miki, Meiko Akizuki, comincia ad avere problemi a causa del rapporto affettivo che ha con uno degli insegnanti, Shin'ichi Namura.\nDurante la serie il rapporto tra Miki e Y\u016b viene ulteriormente sviluppato e messo alla prova, influenzato da altri intorno a loro e le relazioni che si sviluppano con questi.\nManga.\nIl manga \u00e8 stato pubblicato sulla rivista \"Ribon\" dal maggio 1992 all'ottobre 1995 e successivamente \u00e8 stato serializzato in 8 tank\u014dbon per conto della Sh\u016beisha, pubblicati tra l'8 dicembre 1992 e il 15 febbraio 1996. Due ristampe, una in sei volumi e una in cinque, sono state distribuite rispettivamente tra il marzo e agosto 2004 e il maggio e agosto 2008.\nIn alcune pagine dei tank\u014dbon vi sono disegni dell'autrice, che sostituiscono le pubblicit\u00e0 presenti nella rivista \"Ribon\". Essa ha utilizzato questi spazi per scrivere note e pensieri (detti \"free talk\") a lato pagina. Nel secondo volume, in occasione della partita di Ginta e Y\u016b contro Tsutomu, \u00e8 presente un capitolo extra intitolato \"From Wataru to You II\", dove l'autrice, appassionata di tennis, spiega le regole del gioco. Nell'ultimo volume, l'autrice ha inserito come bonus dei brevi annunci della \"Ribon\" e due capitoli extra intitolati \"L'altro Marmalade I\" e \"II\", in cui viene spiegata la prima idea di \"Marmalade Boy\". Tutti i personaggi avevano i sessi invertiti: il protagonista (che sarebbe diventato Miki) era un ragazzo timido e tranquillo che si trovava a convivere con una ragazza molto bella e dispettosa (Y\u016b), che non perde l'occasione per infastidirlo; il ragazzo ha un amico di infanzia (Meiko) ed una specie di ex-fidanzata (Ginta). \u00c8 per questo motivo che il manga \u00e8 intitolato \"Marmalade Boy\", ma l'editore di \"Ribon\", visto che la rivista era letta quasi esclusivamente da ragazze, impose all'autrice di cambiare il sesso al protagonista e la storia si trasform\u00f2 in quella che \u00e8 stata poi pubblicata. Tuttavia, il titolo \u00e8 rimasto lo stesso, abbinandolo in modo un po' forzato a Y\u016b.\nDurante la stesura dell'opera, il finale progettato inizialmente dall'autrice differisce molto da quello che \u00e8 stato poi pubblicato: sarebbe stato di tipo aperto, lasciando al lettore il dubbio su cosa realmente sarebbe accaduto ai personaggi. Ginta e Arimi non diventavano una coppia, n\u00e9 Meiko ritornava assieme al professor Namura. L'idea di partenza era di rendere davvero Miki e Y\u016b fratelli da un lato, e quindi destinati a lasciarsi. In seguito sarebbe stato Ginta a prendersi cura di Miki, promettendole di aspettare fino a che non avrebbe dimenticato Y\u016b. Quest'ultimo avrebbe rincontrato Meiko quattro anni dopo e i due si sarebbero avvicinati per via della delusione con i rispettivi amori. Tuttavia, scrivendo il terzo capitolo, la Yoshizumi divent\u00f2 meno certa su quest'idea, pensando che i genitori dei protagonisti sarebbero state delle persone terribili a fare una cosa del genere ai loro figli e preoccupandosi di come i lettori avrebbero reagito al triste epilogo. Il suo editore, infatti, fu contrario e le consigli\u00f2 di cambiarlo in un finale pi\u00f9 lieto, che \u00e8 quello che \u00e8 stato poi pubblicato.\nIn Italia il manga \u00e8 stato pubblicato dalla Planet Manga in 16 volumetti dal 10 settembre 1998 al 16 settembre 1999 e successivamente nel 2002 in otto volumi collection; in tali edizioni, \u00e8 stato ribaltato in modo che si leggesse \"all'occidentale\", ovvero da sinistra a destra. Nel 2009 \u00e8 stata ristampata una nuova edizione, denominata Gold, in otto volumi e due diverse versioni: una da edicola e una da fumetteria, che si differenzia dall'altra per la sola presenza della sovraccopertina. Nel 2015, in occasione della pubblicazione di \"Marmalade Boy little\", \u00e8 uscita una riedizione, sempre in otto volumi; per tali edizioni \u00e8 stato ripristinato il senso di lettura originale (da destra a sinistra) e, a detta della casa editrice, \u00e8 stata rivista la traduzione.\nAnime.\nL'anime, prodotto dalla Toei Animation, \u00e8 composto da 76 episodi, andati in onda su TV Asahi dal 13 marzo 1994 al 3 settembre 1995. \u00c8 diviso in due stagioni, sebbene vengano considerate come parte di un'unica serie. L'anime risulta molto simile al manga nella prima parte, differenziandosi pi\u00f9 marcatamente nella seconda, come la parte in cui Y\u016b \u00e8 in America, poich\u00e9 si \u00e8 voluto concludere il manga e l'anime in contemporanea in modo che quest'ultimo non svelasse il finale prima che l'autrice lo disegnasse. Questo ha permesso agli sceneggiatori di narrare nuove situazioni e di far maturare i personaggi: nella seconda stagione \u00e8 presente ad esempio una Miki pi\u00f9 determinata, uno Y\u016b meno introverso e un Kei meno egocentrico. L'autrice stessa ha dichiarato di non aver mai voluto osteggiare il lavoro degli sceneggiatori dell'anime, curando per\u00f2 il character design di alcuni personaggi non presenti nel fumetto come Anju (una vecchia amica di Y\u016b, malata di cuore) oppure Brian, Will, Jinny, Doris (tutti personaggi conosciuti da Y\u016b in America). Tuttavia si oppose fermamente alla loro decisione di far morire i personaggi di Anju e del prof. Namura.\nIn Italia \u00e8 stato acquistato da Mediaset ed \u00e8 stato trasmesso in prima visione sull'emittente televisiva Canale 5 con il titolo \"Piccoli problemi di cuore\", in un'edizione completamente reinventata che differisce parecchio da quella originale, a partire dal 27 gennaio 1997, all'interno del contenitore \"Bim Bum Bam\". Nonostante questo, riscosse un enorme successo con uno share del 20%, appassionando grazie alle sue tematiche. Successivamente, il 31 marzo 1997, l'anime ha traslocato su Italia 1 fino alla sua conclusione il 10 aprile seguente.\nSigle.\nLa sigla italiana, scritta da Alessandra Valeri Manera con la musica di Franco Fasano ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura. Il brano \u00e8 stato poi incluso in alcuni album della cantante, ovvero \"Cristina D'Avena e i tuoi amici in TV 10\", \"Greatest Hits\", \"Cristina D'Avena e i tuoi amici in TV 18\", \"Cartoonlandia Girls\" e \"#le sigle pi\u00f9 belle\". L'autore Fasano, nel 2012, ha pubblicato una versione cantata da lui nella sua raccolta \"fff - FORTISSIMISSIMO\", mentre nel 2017 \u00e8 stata inclusa nell'album di duetti \"Duets - Tutti cantano Cristina\" della D'Avena, con un nuovo arrangiamento e cantata insieme ad Ermal Meta.\nAdattamento italiano.\nL'adattamento italiano \u00e8 composto da 63 episodi contro i 76 della serie originale che in Italia non \u00e8 mai stata trasmessa e risulta tuttora inedita. \"Piccoli problemi di cuore\", questo il titolo della versione italiana, \u00e8 infatti un cartone animato made in Italy, creato dagli adattatori italiani con il benestare e la collaborazione dell'autrice e della casa di produzione giapponese, al fine di ottenere un prodotto che potesse essere venduto e trasmesso in Italia. La serie differisce parecchio da quella giapponese dalla quale sono stati eliminati tutti gli innumerevoli elementi ritenuti inadatti al pubblico televisivo di riferimento, quindi censurati. Questo nuovo cartone, inoltre, \u00e8 stato a sua volta venduto sul mercato internazionale col titolo di \"A little love story\". Il trattamento fatto al materiale originale andrebbe quindi considerato non come una censura ma come una sua totale reinvenzione, tale che \"Piccoli problemi di cuore\" \u00e8 da considerarsi a tutti gli effetti una serie totalmente diversa da \"Marmalade Boy\", dal quale \u00e8 solo liberamente tratto.\nPoich\u00e9 la maggior parte del pubblico ignora questi aspetti tecnico-giuridici dell'edizione italiana, tende a considerare erroneamente \"Piccoli problemi di cuore\" un semplice caso di censura conferendogli il titolo di \"cartone pi\u00f9 censurato mai trasmesso sulla televisione italiana\". Tecnicamente parlando, si pu\u00f2 dire che in realt\u00e0 esso non sia censurato affatto, dato che il prodotto, cos\u00ec come \u00e8 stato concepito dagli adattatori italiani che lo hanno creato, non ha subito alcuna censura seppur sia stato pesantemente tagliato. In totale sono stati rimossi ben 152 minuti, 114 nella prima stagione e 38 nella seconda, e questo ha comportato brusche interruzioni tra la fine e l'inizio di ogni episodio; alcune parti, infatti, sono state unite ad altre per portare la durata dell'episodio riadattato ai consueti 24 minuti. Sono state apportate modifiche anche alle musiche: alcune canzoni cantate sono state sostituite dalla rispettiva versione strumentale, altre invece sono state scritte ed interpretate da Nicola Bartolini Carrassi, principale creatore dell'adattamento, altre sono state cantate assieme ad Emanuela Pacotto (voce di Meiko/Meri), a Simone D'Andrea (voce di Y\u016b/Yuri) e a Nadia Biondini.\nA causa del grande successo ottenuto, che arriv\u00f2 a toccare punte anche del 21% di share nelle sperimentali ed occasionali messe in onda serali (poi abbandonate proprio a causa degli ascolti troppo alti che disturbavano i TG in concorrenza) e del 14% in quelle pomeridiane, Mediaset decise di produrre con lo stesso metodo della precedente una nuova serie che si sarebbe intitolata \"Miki e Yuri questo \u00e8 amore\", di 26 episodi e che avrebbe contenuto anche materiale video rimasto inedito fino ad allora. Venne vagliata, e poi scartata, anche l'idea di farne un seguito con attori dal vivo come gi\u00e0 avvenuto anni prima per le serie televisive di \"Licia\" con Cristina D'Avena, e si arrivarono a fare anche alcuni casting per scegliere gli attori. Poi, come detto, si abbandon\u00f2 questa via e si prefer\u00ec produrre la nuova serie col gi\u00e0 collaudato metodo del montaggio video di materiale originale. La lavorazione era gi\u00e0 avviata e si era arrivati a produrre 4 episodi, con il quinto in lavorazione, e doppiarne 3 quando il progetto naufrag\u00f2 definitivamente a causa dei diversi progetti personali delle varie persone che ci lavoravano, facendo s\u00ec che esso non potesse mai pi\u00f9 vedere la luce. I tre episodi gi\u00e0 finiti sono tuttavia comunque circolati in qualche modo in internet per un periodo e sono dunque numerosi gli appassionati che hanno avuto modo di visionarli.\n\"A Little Love Story\".\nCon il titolo di \"A Little Love Story\", la versione \"made in Italy\" dell'anime fu rivenduta ad altri 12 paesi, dove ebbe un discreto successo.\nFilm.\nNel 1995 \u00e8 stato prodotto un film, diretto da Akinori Yabe, intitolato . Uscito il 4 marzo 1995, \u00e8 stato poi distribuito in VHS, LD e DVD. Il film, che per l'anime funge da prequel alla storia, racconta brevemente cosa accadde a Y\u016b il giorno prima della cena in cui Miki conosce per la prima volta Y\u016b e i Matsuura. Tutto questo per la prima volta visto non dalla parte di Miki, ma dagli occhi di Y\u016b. Si capisce un dettaglio interessante della storia in questo film, ovvero che Y\u016b aveva gi\u00e0 visto e si era gi\u00e0 preso una cotta per Miki.\nIn questa giornata, il ragazzo incontra una buffa ragazza, Miki, che disturbata da cinque monelli si mette a giocare con loro, facendo finta di essere \"il mostro salvietta Koishikawa\", causando l'ilarit\u00e0 di Y\u016b. In quest'occasione, il ragazzo raccoglie un polsino dimenticato da Miki; successivamente per caso la vede camminare con un'amica, Meiko, e decide di seguirle, ma quando rischia di essere scoperto, si dilegua. Il giorno dopo ha la conferma di quello che immaginava: il \"mostro salvietta Koishikawa\" \u00e8 la ragazza con cui sarebbe andato a vivere. Ripromettendosi di restituirle il polsino, manterr\u00e0 la sua decisione anche se non \u00e8 concesso conoscerne le modalit\u00e0, poich\u00e9 negli episodi 63 e 64 Miki ha effettivamente il polsino.\nL'edizione italiana, arrivata nel 1998, \u00e8 stata curata da Yamato Video e diretta da Nicola Bartolini Carrassi, stavolta esente da censure o modifiche (infatti vengono usati i nomi della versione originale), anzi, con un avviso all'inizio del film dove lui stesso si dichiara felice che la \"vera\" storia sia finalmente arrivata in Italia. I doppiatori sono gli stessi della serie animata e le canzoni \"Egao ni aitai\" e \"Moment\" sono state ricantate in italiano da Carrassi, da Nadia Biondini, da Emanuela Pacotto e da Simone D'Andrea, con rispettivamente i titoli \"Come foglie d'autunno\" e \"Di nuovo insieme\" e una traduzione abbastanza libera.\nCD e DVD.\nTra il 1994 e il 2003 sono stati pubblicati diversi CD e raccolte, sia di image song che di OST; oltre a questi, sono usciti anche VHS, LD e DVD. Molte canzoni contenute negli album possono essere trovate anche in CD non strettamente legati alla serie, come nella raccolta \"Anime Song Best Selection '96\" e nelle discografie personali delle doppiatrici dell'anime. Il disco \"Marmalade Chara Oshaberi-Time\" veniva regalato a chi acquistava i primi 3 album; altri 3 CD, \"Sweet Bitter\", erano in allegato con ciascuno dei DVD-BOX.\nVideogiochi.\nNel 1995 sono usciti in Giappone dei videogiochi di \"Marmalade Boy\", basati sull'anime da Bandai Entertainment. In uno dei giochi, il giocatore interpreta il ruolo di Miki che prova a fidanzarsi con uno dei tre personaggi maschili principali della serie (Y\u016b, Ginta e Kei). Questo gioco \u00e8 stato altamente criticato per il fatto di essere un'imitazione della famosa serie Konami \"Tokimeki Memorial\".\nLibri e romanzi.\nLight novel.\nSono state pubblicate una serie di light novel da Yumi Kageyama, con Wataru Yoshizumi in qualit\u00e0 di illustratrice. Composta da 10 volumi, sono state pubblicate con l'etichetta \"Cobalt Bunko\" di Sh\u016beisha da luglio 1994 a marzo 1996.\nArt book.\nIl primo di essi, contenente illustrazioni e schizzi preparatori disegnati dall'autrice, \u00e8 stato pubblicato anche in Italia nel 2003 dalla Planet Manga.\nSerie televisiva.\nNel 2001 \u00e8 stata prodotta una serie televisiva live action (dorama) taiwanese dal titolo \"J\u00fa z\u01d0 ji\u00e0ng n\u00e1nh\u00e1i\" (), andata in onda per 30 episodi sull'emittente televisiva CTS. La sigla d'apertura della serie \u00e8 \"W\u0113nsh\u00ec de hu\u0101\" () cantata da Stella Huang, mentre quella di chiusura \u00e8 \"W\u01d2 h\u01ceo xi\u01ceng\" () cantata da Ch\u014d Shintetsu. La trama della serie parte da un punto di partenza simile a quello dell'opera, ma lo sviluppa in maniera molto pi\u00f9 semplificata e non tutti i personaggi dell'originale sono presenti.\nFilm live action.\nUn film live action basato sulla storia \u00e8 uscito il 27 aprile 2018, prodotto dalla Warner Bros. Japan LLC. Diretto da Ry\u016bichi Hiroki con la sceneggiatura di Taeko Asano, i due protagonisti sono interpretati da Hinako Sakurai e Ryo Yoshizawa.\nLa sigla, intitolata , \u00e8 dei GReeeeN."}
{"id": "330743", "revid": "4", "url": "https://it.wikipedia.org/wiki?curid=330743", "title": "Intel 80x86", "text": ""}
{"id": "330750", "revid": "599013", "url": "https://it.wikipedia.org/wiki?curid=330750", "title": "Ceri Sweeney", "text": "Ha indossato la maglia della Nazionale gallese per la prima volta il 15 febbraio 2003 contro l'Italia (30-22 per gli italiani).\nNel 2005 ha vinto con il Galles il torneo delle Sei Nazioni.\nAttualmente gioca nella squadra gallese Newport Gwent Dragons."}
{"id": "330751", "revid": "122619110", "url": "https://it.wikipedia.org/wiki?curid=330751", "title": "Gaetano Mosca", "text": "Biografia.\nSi laure\u00f2 in Giurisprudenza a Palermo nel 1881. Fu libero docente di diritto costituzionale nell'universit\u00e0 di Palermo nel 1885 e di Roma nel 1888, dove era arrivato nel 1887 come funzionario della Camera dei deputati (ruolo esercitato per quasi un decennio, periodo in cui fu anche, fuori ruolo, segretario particolare di Antonio Starabba, marchese di Rudin\u00ec).\nDal 1896 fu professore di diritto costituzionale all'Universit\u00e0 di Torino, dove fu anche Preside della Facolt\u00e0 di giurisprudenza (1907-1909). \nDal 1902 insegn\u00f2 anche diritto costituzionale e amministrativo e storia delle dottrine politiche all'Universit\u00e0 Bocconi di Milano. Dal 1923 al 1933 fu professore di storia delle dottrine e delle istituzioni politiche alla facolt\u00e0 di scienze politiche dell'Universit\u00e0 di Roma.\nNel 1909 fu eletto deputato al Parlamento con la Destra nel collegio di Caccamo che era stato del Di Rudin\u00ec, e riconfermato alla Camera nel 1913, fino al 1919. Nel 1914 fu sottosegretario di stato per le Colonie fino al giugno 1916 nei governi Salandra, e nel 1919 fu nominato senatore del Regno.\nDopo il delitto Matteotti nel 1924, fu avverso al fascismo, e nel 1925 fu tra i firmatari del Manifesto degli intellettuali antifascisti di Benedetto Croce. Tra i senatori del Regno fu uno dei pochi a opporsi negli anni Venti alla fascistizzazione dello Stato.\nCollabor\u00f2 al Corriere della Sera dal 1900 al 1924. Dal 1927 fu Accademico dei Lincei.\nTeoria del potere politico.\nInsieme a Robert Michels e Max Weber, Gaetano Mosca \u00e8 classificato tra i pi\u00f9 importanti esponenti della corrente di pensiero dell'elitismo. \nPi\u00f9 precisamente, \u00e8 il fondatore della \"Teoria delle classi politiche\" , definito come \"il maggiore contributo italiano alla storia del pensiero politico\".\nL'elitismo.\nMosca, nella sua analisi sul potere politico, critica la tripartizione aristotelica delle forme di governo (monarchia, oligarchia, democrazia). Egli sostiene che esiste una sola forma di governo e di classe politica, cio\u00e8, l'oligarchia. Mosca fa tale affermazione perch\u00e9 sostiene che in ogni societ\u00e0 vi sono due classi di persone: i governanti (che sono le \u00e9lite che hanno il potere politico) e i governati (il resto della societ\u00e0). Secondo Mosca l'\u00e9lite al potere \u00e8 organizzata in modo tale da mantenere a lungo la propria posizione e tutelare i propri interessi, anche utilizzando i mezzi pubblici a sua disposizione.\nPer questi motivi egli ritiene che la democrazia, il parlamentarismo, il socialismo siano solo delle utopie, delle teorie politiche per legittimare e mantenere un potere che \u00e8 sempre in mano a pochi uomini. Infine, egli sostiene che vi \u00e8 una riproduzione del potere per via democratica quando l'oligarchia permette, ai membri di qualsiasi classe sociale, l'ingresso al suo interno; vi \u00e8 una riproduzione del potere per via aristocratica quando il ricambio avviene sempre all'interno della \u00e9lite. Questo ricambio dipende anche dalla situazione dello stato in quel preciso momento: infatti in una condizione di guerra, l'accesso alla classe politica sar\u00e0 facilitato a generali, comandanti etc.\nMosca fu senatore durante il periodo liberale e, essendo la carica vitalizia, anche durante il fascismo, ideologia con cui non si trov\u00f2 assolutamente d'accordo e che lo fece riflettere sul valore di quel parlamentarismo tanto criticato nelle sue prime opere.\nMosca si occup\u00f2 esclusivamente delle \u00e9lite politiche, anche se non ricorse al termine \"\u00e9lite\" ma al termine \"classe politica\": il ruolo di conduzione della societ\u00e0 \u00e8, infatti, eminentemente politico.\nNel suo pensiero, ci sono due casi ricorrenti della vita politica i quali sono solo fenomeni apparenti:\nNel primo caso l'autocrazia si basa su una classe politica, chi \u00e8 a capo del governo non pu\u00f2 muovere contro la classe politica: principio dell'organizzazione.\nNel secondo caso, la massa, nonostante creda di poter scalzare definitivamente un'\u00e9lite, emaner\u00e0 di nuovo una ristretta classe politica, perch\u00e9 senza classe politica non si governa.\nDice Mosca: \"\u00c8 vero, come ci ha insegnato Karl Marx che la storia dell'umanit\u00e0 \u00e8 una storia di lotta, ma non si tratta di lotta economica, bens\u00ec di lotta politica.\n\u00c8 lotta tra una minoranza che vuole continuare ad essere classe politica e un'altra minoranza che aspira a diventarlo\".\nMa per Mosca questa lotta non avviene tra pi\u00f9 gruppi diversi per pensiero o per censo, ma tra due tipologie cos\u00ec individuabili:\nChi detiene il potere \"intellettuale\" aspirerebbe ad ottenere quello \"materiale\".\nA sua volta, chi detiene il potere \"materiale\" necessita giustificarlo \"merc\u00e9 il sussidio di qualcuna almeno delle forze intellettuali o morali\", e quindi mediante compromessi e concessioni al gruppo \"intellettuale\".\nL'insieme di questi due gruppi viene da lui definita come \"classe politica\".\nLa teoria delle classi politiche.\nSecondo Mosca, in ogni sistema politico \u00e8 possibile individuare:\nLa regola fondamentale proposta dalla \"Teoria della classi politiche\" di Mosca \u00e8 che alla modifica della \"formula politica\" consegue una modifica dell'organizzazione della classe politica.\nIn altre parole, qualunque sistema politico si basa su di un consenso di fondo. Quando questo decade, ne consegue prima di tutto una modifica della \"formula politica\", atta ad un nuovo consenso. Parallelamente, avverranno adeguamenti sia nella composizione dei gruppi intellettuali e burocratici che formano la classe politica, sia nella sua forma organizzativa.\nDa questa regola consegue anche una conseguenza storicista. Dice Mosca \"\u00c8 impossibile studiare la storia delle dottrine politiche senza studiare contemporaneamente quella delle istituzioni politiche\"."}
{"id": "330777", "revid": "4", "url": "https://it.wikipedia.org/wiki?curid=330777", "title": "80x86", "text": ""}
{"id": "330781", "revid": "339392", "url": "https://it.wikipedia.org/wiki?curid=330781", "title": "Locomotiva FS E.633", "text": ""}
{"id": "330792", "revid": "1784425", "url": "https://it.wikipedia.org/wiki?curid=330792", "title": "Teseo Tesei", "text": "Maggiore del Genio navale della Regia Marina, brevettato palombaro, prest\u00f2 servizio come operatore della X\u00aa Flottiglia MAS durante la seconda guerra mondiale, venendo decorato con la medaglia d'oro al valor militare alla memoria per il coraggio dimostrato durante l'ultima missione.\nBiografia.\nNacque a Marina di Campo, sull'isola d'Elba, il 3 gennaio 1909, ultimo degli otto figli di Ulisse, armatore di una piccola flotta dedita al trasporto di vini oltreoceano, e di Rosa Carassale. Dopo aver frequentato il ginnasio del Collegio degli Scolopi di Firenze, entr\u00f2 nella Regia Accademia Navale di Livorno nel corso del 1925.\nNel 1930 frequent\u00f2 il Corso Normale del Corpo del genio navale presso l'Accademia di Livorno, uscendone l'anno successivo con il grado di Tenente G.N. Nel 1933 consegu\u00ec a pieni voti la laurea alla Scuola di Ingegneria Navale di Napoli, ottenendo il brevetto da palombaro l'anno successivo presso la Regia scuola palombari di La Spezia.\nAssegnato alla 1\u00aa Flottiglia sommergibili di La Spezia, ebbe numerosi incarichi su unit\u00e0 subacquee e di superficie. Promosso Capitano G.N., partecip\u00f2 alla guerra civile spagnola come volontario.\nAllo scoppio della seconda guerra mondiale, venne assegnato alla V Squadriglia della 1\u00aa Flottiglia MAS, di stanza a La Spezia. Nell'agosto dello stesso anno, come riconoscimento dei suoi studi sui mezzi d'assalto, ricevette la Medaglia d'Oro di 1\u00aa Classe per aver ideato invenzioni utili alla Marina.\nA fine agosto del 1940 partecip\u00f2 alle operazioni di recupero dell'equipaggio del sommergibile \"Iride\", affondato da aerosiluranti inglesi nel Golfo di Bomba mentre era in missione nel tentativo di portare mezzi d'assalto in prossimit\u00e0 della base inglese di Alessandria d'Egitto con l'intento di violarla. Per l'ardimento dimostrato durante l'operazione di salvataggio, fu insignito della Medaglia d'argento al valor militare e promosso al grado di Maggiore G.N. nel dicembre dello stesso anno.\nL'attacco a Malta.\nNella notte fra il 25 e il 26 luglio 1941 prese parte all'operazione Malta Due, nome assegnato dalla Regia Marina all'azione di forzamento della base navale inglese di La Valletta a Malta: in azione congiunta, due SLC dovevano far saltare le reti di protezione del porto, in modo tale da consentire a sei barchini esplosivi di dirigersi sulle navi indifese, poste in rada.\nTuttavia, a causa di guasti tecnici non ben definiti accaduti sull'altro SLC, venne accumulato, nelle operazioni di collocazione delle cariche, un ritardo che rischiava di far saltare l'intera operazione; per non compromettere quindi la missione dei barchini esplosivi, il Tesei decise deliberatamente di \u00abspolettare a zero\u00bb, rinunciando cio\u00e8 ad allontanarsi dall'arma prima che esplodesse sotto l'obiettivo, sacrificandosi in tal modo insieme con il 2\u00ba capo palombaro Alcide Pedretti\nPer tale atto eroico fu insignito della medaglia d'oro al valor militare alla memoria. Nel 1942 l'Universit\u00e0 di Padova lo onor\u00f2 conferendogli la laurea ad \"honorem alla memoria\".\nIl vicegovernatore di Malta, sir Edward Jackson, ricordando l'episodio il 4 ottobre 1941 scrisse: \"Nel luglio scorso gli italiani hanno condotto un attacco con grande decisione per penetrare nel porto, impiegando MAS e \"siluri umani\" armati da \"squadre suicide\" (\u2026). Questa impresa ha richiesto le pi\u00f9 alte doti di coraggio personale.\"\nIl siluro a lenta corsa.\nDurante gli studi all'Accademia Navale di Livorno, il Tesei cominci\u00f2 a pensare, insieme con l'amico Italo Piccagli, a come si potesse ammodernare e rinnovare il progetto della \"mignatta\" (torpedine semovente) realizzata da Raffaele Rossetti e Raffaele Paolucci durante la prima guerra mondiale. Nel 1935, con l'ausilio dell'ingegnere navale Elios Toschi, ide\u00f2 un siluro a bassa velocit\u00e0 (siluro a corsa lenta), che consentisse a due operatori muniti di respiratori di pilotarlo navigando sott'acqua, in modo tale che potessero dirigersi indisturbati sotto il bersaglio per attaccarlo; a causa della sua forma tozza, il siluro a lenta corsa venne ribattezzato \"maiale\".\nTuttavia, per riuscire nell'intento di guidare con efficacia il siluro, era necessario progettare un respiratore che consentisse ai sommozzatori di restare sott'acqua per lunghi periodi. In quegli anni esisteva gi\u00e0 un autorespiratore a ossigeno a ciclo chiuso, denominato \"maschera di Davis\", che veniva utilizzato per uscite di emergenza dagli equipaggi da sommergibili in avaria; tale dispositivo si era comunque dimostrato nel tempo scarsamente affidabile e dotato di ridotta autonomia.\nAll'epoca stava lavorando da tempo sul problema della \"maschera di Davis\" il comandante Angelo Belloni, abile tecnico e autore di studi sulla subacquea; unendo le forze, il Tesei e Belloni riuscirono ad incrementare l'autonomia del respiratore da 20 minuti ad alcune ore, aumentandone nel contempo l'affidabilit\u00e0. Il nuovo respiratore, denominato modello 49/bis, venne approvato nel luglio del 1936.\nRiconoscimenti.\nA Tesei sono stati intitolati l'aeroporto di Marina di Campo dell'isola d'Elba, una scuola media di Livorno e il COMSUBIN (Comando subacquei e incursori), il cui nome ufficiale \u00e8 \"Raggruppamento subacquei e incursori Teseo Tesei\". Si tratta del raggruppamento della Marina Militare incaricato di svolgere le operazioni di guerra non convenzionale in ambiente acquatico. Assieme al reggimento \"Col Moschin\" dell'Esercito, al GIS dei Carabinieri e agli Incursori del 17\u00ba Stormo dell'Aeronautica militare costituiscono una delle forze speciali italiane."}
{"id": "330802", "revid": "1347902", "url": "https://it.wikipedia.org/wiki?curid=330802", "title": "FESTIP", "text": "FESTIP (Future European Space Transportation Investigations Programme) fu un programma inaugurato nella met\u00e0 degli anni novanta (15 febbraio 1994) dall'Agenzia Spaziale Europea (ESA) per preparare l'Europa allo sviluppo di una nuova generazione di lanciatori successiva all'Ariane 5. La motivazione centrale era la riduzione dei costi di operazione attraverso l'introduzione della tecnologia riusabile come per lo Space Shuttle. Come la maggior parte di programmi ESA su sistemi di trasporto spaziale, gli obbiettivi dichiarati per il programma erano molto ottimistici e ben al di l\u00e0 di ogni possibilit\u00e0 di realizzazione (vedansi per esempio i casi Hermes e S\u00e4nger). Il programma, come il successivo FLPP, \u00e8 servito soprattutto a finanziare il settore aerospaziale europeo. I finanziamenti sono stati ripartiti (al netto dei costi di overhead dell'ESA) fra le industrie dei paesi partecipanti in modo proporzionale allo sforzo finanziario di ciascun paese e cio\u00e8 nel modo seguente:"}
{"id": "330803", "revid": "842", "url": "https://it.wikipedia.org/wiki?curid=330803", "title": "Set di istruzioni", "text": ""}
{"id": "330804", "revid": "729019", "url": "https://it.wikipedia.org/wiki?curid=330804", "title": "Sojuz 6", "text": "Sojuz 6 \u00e8 la denominazione di una missione della navicella spaziale Sojuz sovietica. Si tratt\u00f2 del quinto volo equipaggiato di questa capsula nonch\u00e9 del quattordicesimo volo nell'ambito del programma Sojuz sovietico.\nMissione.\nSojuz 6 fu una parte della missione eseguita contemporaneamente alle missioni Sojuz 7 e Sojuz 8. Tutte le tre navicelle spaziali sovietiche si trovavano nello spazio allo stesso momento portando in orbita contemporaneamente sette cosmonauti. L'equipaggio della Sojuz 6, cio\u00e8 Heorhij \u0160onin e Valerij Kubasov, aveva l'incarico di fotografare la manovra di aggancio eseguita dalle altre due navicelle spaziali. I sistemi e gli strumenti per la manovra rendezvous di tutte le tre navicelle non funzionarono a perfezione ed incontrarono diversi problemi.\nLa causa di questi problemi non \u00e8 stata chiarita definitivamente a tutt'oggi. Si suppone che i problemi erano principalmente dovuti al fatto che i contenitori elettronici, riempiti di elio non furono del tutto impermeabili, causando diverse perdite di questo gas. Il modello del velivolo spaziale Sojuz in uso durante questa missione (7K-OK) era dotato di un contenitore a pressione a forma di toro montato intorno al gruppo motore, posizionato in fondo al modulo di servizio, il quale conteneva tutta la strumentazione elettronica. Questo contenitore era riempito di elio per garantire una regolarizzazione di temperatura per tutta la strumentazione elettronica. L'anello veniva staccato, insieme a tutto il modulo di servizio, durante la fase di rientro in atmosfera. Per questo motivo non fu mai possibilie accertare per quale ragione l'elettronica di tutte le tre navicelle spaziali non avesse funzionato correttamente.\nL'equipaggio esegu\u00ec comunque importanti esperimenti per eseguire delle saldature nello spazio. Infatti eseguirono tre diversi tipi di saldatura: la prima a getto di elettrodi, la seconda mediante plasma a bassa pressione e la terza nella pi\u00f9 classica delle maniere, cio\u00e8 la saldatura ad arco mediante arco voltaico. La saldatrice era stata progettata e costruita dall'Istituto per la saldatura elettronica \"Evgenij Oskarovi\u010d Paton\" di Kiev, Ucraina (al tempo RSS Ucraina). La qualit\u00e0 delle saldature effettuate nello spazio con i tre sistemi descritti non risult\u00f2 superiore a quelle analoghe eseguite sulla Terra.\nIl nomignolo della missione era \u0410\u043d\u0442\u0435\u044f - \"Anteja\", un nome che fa riferimento alla mitologia greca Anteo. Contemporaneamente il nomignolo risulta essere un diminutivo di un nome russo. \"Anteja\" fu pure lo pseudonimo con cui ai tempi della missione veniva chiamato l'aereo da trasporto pi\u00f9 grande in funzione: la Antonov An-22. Evidentemente il nomignolo non ebbe nulla a che fare con un'unit\u00e0 d'addestramento dell'Armata sovietica come fu invece per la Sojuz 7 e Sojuz 8 che erano coinvolte in questa missione."}
{"id": "330805", "revid": "466539", "url": "https://it.wikipedia.org/wiki?curid=330805", "title": "Orano", "text": "Orano (; in berbero: \u2d61\u2d30\u2d40\u2d54\u2d3b\u2d4f, \"Wahran\" - leone -; in francese: \"Oran\") \u00e8 una citt\u00e0 dell'Algeria nordoccidentale, capoluogo della provincia omonima. Sede prefetturale al tempo della colonizzazione francese e importante porto sul Mar Mediterraneo, \u00e8 la seconda citt\u00e0 dell'Algeria per popolazione, con circa 610 000 abitanti.\nPosta nel nord-ovest del paese, 432\u00a0km a ovest di Algeri, \u00e8 un cruciale snodo ferroviario e un centro culturale di rilievo del paese algerino nonch\u00e9 dell'intero Maghreb. L'area metropolitana della citt\u00e0 raggiunge una popolazione di 1,5 milioni di abitanti e si propaga a partire da una baia aperta a nord e dominata a ovest dal monte A\u00efdour (o Murdjajo), alto 429 metri.\nFondata nel 902 dagli andalusi, fu poi governata da una successione di dinastie arabo-berbere. Nel 1509 fu occupata dagli spagnoli e nel 1792 fu definitivamente riconquistata dal bey Mohamed el Kebir, divenendo sede del beylikato dell'ovest. Durante l'epoca della colonializzazione francese conobbe un rapido sviluppo economico e demografico, fino a collocarsi al secondo posto dopo Algeri tra le citt\u00e0 pi\u00f9 popolate del paese. Dopo l'indipendenza dell'Algeria \u00e8 divenuta la capitale economica dell'Algeria occidentale, nonch\u00e9 il principale centro commerciale e industriale.\nStoria.\nNonostante le tracce di insediamenti umani risalgano molto addietro nel tempo, come dimostrano le ricerche archeologiche, le origini di Orano come citt\u00e0 araba risalgono al X secolo, come insediamento di mercanti Mori andalusi, quale centro dei relativi traffici tra il Medio Oriente e la Spagna islamica, ma anche tra il Mediterraneo e le citt\u00e0 dell'entroterra come Tlemcen.\nNel 1509 fu presa dalle truppe spagnole del cardinale Francisco Jim\u00e9nez Cisneros: sotto la corona di Spagna rimase fino al 1708, quando, seguendo le sorti del Maghreb centrale, pass\u00f2 sotto gli Ottomani. L'ammiraglio spagnolo Blas de Lezo e il generale Montemar riconquistarono la citt\u00e0 nel 1732, ma nell'ottobre del 1790 un violento terremoto devast\u00f2 la citt\u00e0. Nei mesi a seguire il governo spagnolo apparve sempre meno propenso a sostenere le spese per la ricostruzione della citt\u00e0, considerato inoltre che il sisma ne aveva provocato una notevole perdita d'importanza. Fu cos\u00ec che il 6 marzo 1792 re Carlo IV cedette Orano all'Impero ottomano. La nuova amministrazione ottomana non si preoccup\u00f2 pi\u00f9 di tanto di restituire l'antico lustro alla citt\u00e0, che di fatto cadde in rovina.\nNel 1831 i francesi presero Orano e ne fecero il capoluogo dell'omonimo dipartimento algerino.\nIntenzione della Francia fu quella di porre Orano di nuovo al centro dei traffici commerciali mediterranei. L'amministrazione francese oper\u00f2 proficuamente, permettendo una grande espansione della citt\u00e0 che si dot\u00f2 di un aspetto moderno, di illuminazione pubblica e di strade asfaltate. La ripresa di Orano fece ivi confluire genti di ogni luogo: sul finire del XIX secolo la citt\u00e0 era di fatto il centro nordafricano dalla pi\u00f9 alta percentuale di popolazione europea (che comprendeva francesi, spagnoli e italiani).\nPassata sotto il governo collaborazionista di Vichy, dopo l'invasione tedesca del nord della Francia, gli Alleati cercarono ripetutamente di liberarla fin dal 1940. Quell'anno la flotta britannica si avvicin\u00f2 al porto e ordin\u00f2 alla flotta di Vichy, ormeggiata nel porto di Orano, di consegnarsi ad essa. La mancata risposta condusse le cannoniere britanniche ad aprire il fuoco sulle navi francesi. Nel 1942, durante l'Operazione Torch, Orano fu definitivamente liberata e al termine della guerra la giurisdizione fu restituita al governo francese.\nIl sentimento indipendentista degli algerini fece di Orano una dei principali centri nella guerra contro la Francia. Il 3 luglio 1962 l'Algeria divenne indipendente, e Orano segu\u00ec da allora fino a oggi le sorti dello Stato africano.\nTrasporti.\nPosta 440\u00a0km a ovest di Algeri, \u00e8 collegata con la capitale algerina per mezzo di una linea ferroviaria. Fondamentale porto sul Mar Mediterraneo, Orano \u00e8 ottimamente allacciata via mare con l'Europa e con gli altri scali portuali del Nordafrica. L'aeroporto di Orano-Ahmed Benbella dista circa 9\u00a0km dalla citt\u00e0.\nEconomia.\nNelle vicinanze della citt\u00e0 vi sono alcuni giacimenti di minerali ferrosi. Essendo un importante scalo portuale, Orano \u00e8 centro di traffici commerciali. Vi hanno sede industrie siderurgiche, chimiche, vetrarie, tessili, alimentari e del tabacco.\nCultura.\nOrano \u00e8 sede universitaria. La citt\u00e0 \u00e8 inoltre stata sede del famoso festival di musica ra\u00ef, attualmente trasferito per volont\u00e0 del Ministero della Cultura ad Algeri.\nIl Centro nazionale per la ricerca in antropologia sociale e culturale ha sede a Orano.\nLetteratura.\nLo scrittore francese Albert Camus ha ambientato il suo famoso romanzo \"La peste\" proprio ad Orano, citt\u00e0 che egli ben conosceva in quanto vi era nata la seconda moglie Francine Faure e lui stesso vi soggiorn\u00f2 a lungo."}
{"id": "330807", "revid": "21371", "url": "https://it.wikipedia.org/wiki?curid=330807", "title": "Dec Alpha", "text": ""}
{"id": "330812", "revid": "171091", "url": "https://it.wikipedia.org/wiki?curid=330812", "title": "Maurice Garin", "text": "Professionista dal 1893 al 1911, vinse la prima edizione del Tour de France nel 1903 e due Parigi-Roubaix. \u00c8 fratello di C\u00e9sar e Ambroise Garin.\nCarriera.\nMaurice-Fran\u00e7ois Garin nasce a Arvier, nella frazione Chez-les-Garin, dove ben 7 famiglie portavano questo cognome, figlio di Maurice-Cl\u00e9ment Garin e Maria Teresa Ozello. A quattordici anni emigra con la sua famiglia in Francia, svolgendo la professione di \"ramoneur\" (spazzacamino) e assumendo poi la nuova cittadinanza per ragioni lavorative; con il tricolore transalpino conquist\u00f2 molte delle sue vittorie.\nUn documento datato 23 gennaio 1905 e trovato negli archivi del municipio di Chalons-sur-Marne (dal 1995 Ch\u00e2lons-en-Champagne), ricostruisce la vicenda della nazionalit\u00e0: gli annali del ciclismo riportano come alla maggior et\u00e0 avesse optato per la cittadinanza francese, ma in realt\u00e0 fu naturalizzato solo nel 1901; Garin gareggi\u00f2 quindi come cittadino italiano per due terzi della sua carriera. Cos\u00ec un italiano sal\u00ec sul podio della Roubaix gi\u00e0 nella prima edizione, il 19 aprile 1896, quando Garin fin\u00ec terzo dietro al tedesco Josef Fischer e al danese Charles Meyer.\nFu tra i protagonisti dell'epoca eroica del ciclismo, con vittorie nelle corse di lunga durata. Dopo essersi classificato terzo alla prima edizione della Parigi-Roubaix nel 1896, la vinse per due anni di seguito, nel 1897 e 1898. Si aggiudic\u00f2 anche corse di minor prestigio, come la Parigi-Brest-Parigi del 1901 e la Bordeaux-Parigi del 1902.\nIl suo anno di gloria fu il 1903, con il successo nel primo Tour de France, corso fra il 1\u00ba luglio e il 19 luglio. Oltre alla tappa inaugurale, vinse altre due tappe, su un totale di sei. Nel successivo ripet\u00e9 l'exploit dell'anno precedente, ma fu squalificato insieme agli altri tre in testa alla classifica (compreso il fratello C\u00e9sar, classificatosi terzo) per aver preso il treno durante la corsa. Squalificato per due anni, riprese poi a correre, ed a 40 anni chiuse decimo la Parigi-Brest-Parigi.\nGarin \u00e8 stato sepolto nel Cimitero di Sallaumines."}
{"id": "330820", "revid": "1652635", "url": "https://it.wikipedia.org/wiki?curid=330820", "title": "Carambola (biliardo)", "text": "La carambola \u00e8 una specialit\u00e0 del biliardo che comprende diverse modalit\u00e0 di gioco. \u00c8 conosciuta in tutto il mondo, principalmente col nome anglosassone \"carom billiard\", o brevemente \"caroms\", oppure con il termine francese \"carambolage\".\nSi gioca sul tavolo da biliardo di tipo internazionale, vale a dire 284 x 142 cm di misura privo di buche, e si usano tre biglie del diametro di 61,5 mm e del peso di 210 g circa, frequentemente nei colori bianco, giallo e rosso. Ad ogni giocatore viene assegnata una delle due biglie (gialla o bianca), mentre la funzione del pallino \u00e8 espressa dalla biglia avversaria e sempre dal pallino rosso. I set di biglie utilizzati per giocare a carambola possono variare nel colore.\nScopo del gioco.\nUna delle due biglie battenti si dispone a uno dei due acchiti mentre l'altra ad una distanza di 20\u00a0cm circa sulla stessa linea parallela alla sponda corta, il pallino viene posizionato all'acchito opposto. Generalmente si apre il gioco colpendo il pallino.\nIn genere il gioco consiste nel far \"carambolare\" la propria biglia usando la stecca, sulle due biglie rimanenti ottenendo un punto (o una \"carambola\"); a seconda delle specialit\u00e0 di gioco, la propria biglia deve toccare da una a tre sponde prima di colpire le biglie. Solitamente, per far carambolare la propria biglia, \u00e8 necessario colpire la biglia avversaria e poi il pallino, o viceversa.\nSe il giocatore riesce nello scopo ottiene un punto, e pu\u00f2 rigiocare allo stesso modo partendo dalla posizione di arrivo delle biglie finch\u00e9 non sbaglia. In conseguenza ad un fallo (se non \u00e8 riuscito a colpire tutte e due le biglie o se le colpisce in modo errato), passa il turno all'avversario e cos\u00ec via. Nel caso la specialit\u00e0 venisse giocata sul biliardo con buche strette (probabilmente usato in precedenza anche per questo gioco), se viene imbucata una delle tre biglie, in conseguenza all'ottenimento di un punto, viene ceduto all'avversario.\nA carambola si possono giocare diversi tipi di partita tra cui:\nCarambola libera.\nPer ottenere un punto, il giocatore deve far carambolare la propria biglia sulle altre due biglie in qualsiasi modo, sia direttamente che indirettamente. A causa della semplicit\u00e0 del meccanismo di gioco, questa variante non \u00e8 disputata per le gare internazionali.\nCarambola a tre sponde.\n\u00c8 la pi\u00f9 nota, diffusa e disputata delle specialit\u00e0 di carambola. Il giocatore, per guadagnare un punto, pu\u00f2 giocare la sua bilia battente in quattro differenti modalit\u00e0:\nSolitamente per decidere chi \"acchitare\" (tirare il primo colpo), entrambi i giocatori steccano sulle biglie (uno la biglia gialla, l'altro con la bianca) facendole attraversare sulla sponda lunga, colpire la sponda corta opposta, e farle avvicinare il pi\u00f9 possibile alla sponda di partenza, chi arriva pi\u00f9 vicino colpir\u00e0 per primo.\nMolto importanti in questo gioco sono le medie, ossia il rapporto tra giocate effettuate (una giocata pu\u00f2 essere di uno o pi\u00f9 tiri), e carambole realizzate, spesso i grandi campioni arrivano a medie superiori ad 1, per cui ad esempio, in una partita su 15 carambole, si impiegano 15 o meno giocate per completare il numero previsto.\nSi tratta di una specialit\u00e0 di gioco molto praticata nel nord Europa, ma conosciuta in tutto il mondo. In Italia in questa specialit\u00e0 il bolzanino Marco Zanetti, classe 1962, \u00e8 stato campione del mondo di specialit\u00e0 nel 2002 e nel 2008. In Europa e nel mondo, \u00e8 impossibile non ricordare campioni del calibro di Raymond Ceulemans (Belgio), Torbjorn Blomdahl (Svezia), Dick Jaspers (Paesi Bassi).\nIn Italia la federazione che organizza e gestisce la carambola ed altre specialit\u00e0 del biliardo \u00e8 la FIBIS (Federazione Italiana Biliardo Sportivo), affiliata al CONI.\nCarambola a una sponda.\nDiversamente dalla carambola libera, questa variante consiste nel far toccare una sponda alla biglia battente durante il suo percorso. La biglia battente per ottenere una carambola deve toccare la biglia avversaria, poi rimbalzare su una sponda e toccare il pallino, oppure pu\u00f2 toccare prima il pallino, rimbalzare su una sponda e toccare la biglia avversaria.\nUn punto si ottiene anche facendo prima rimbalzare la propria biglia su una sponda e poi toccare le due biglie. Ogni carambola vale un punto. Per molti anni si sono disputati campionati Europei e mondiali ed ancora oggi campionati nazionali il molti stati europei. Giocatori come Ceulemans Dielis Connession ed attualmente Caudron hanno fatto la storia di questa specialit\u00e0.\nCarambola quadro.\nin questa variante del gioco il biliardo \u00e8 suddiviso in quadrati segnati sul tavolo con una matita di gesso bianco.quadri di 47\u00a0cm o di 71\u00a0cm a seconda della specialit\u00e0 che si gioca. Le specialit\u00e0 sono 47/1 47/2 e 71/2. Il giocatore pu\u00f2 realizzare solo un punto 47/1 o due punti 47/2 e 71/2 nel quadrato dove in quel momento si trovano biglia avversaria e pallino, dopo di che dovr\u00e0 far uscire almeno una delle due dal quadrato. Se non vi riesce il gioco passa all'avversario.\nCarambola artistica.\nQuesta variante consiste in una competizione con tiri in posizioni obbligate ad alta difficolt\u00e0 e spettacolarit\u00e0, in questo caso vince chi riesce a completare prima e con maggior precisione la serie di colpi obbligati. \u00c8 usata per le gare di esibizioni."}
{"id": "330832", "revid": "124960690", "url": "https://it.wikipedia.org/wiki?curid=330832", "title": "Monodon monoceros", "text": "Il narvalo (\"Monodon monoceros/narv\u00e0lo\" o \"n\u00e0rvalo)\"; dal norvegese \"narhval\", (letteralmente \"balena cadavere\") \u00e8 un cetaceo appartenente alla famiglia dei monodontidi o delfinatteri. Simile al beluga, presenta tuttavia la peculiarit\u00e0 di avere un dente, simile a una vite, con avvolgimento da destra verso sinistra, nella forma tipica che ha dato origine al mitico unicorno. Gli adulti di ambo i sessi presentano un solo paio di denti nella mascella superiore. Solitamente nel maschio un dente fuoriesce dal labbro superiore per formare una zanna della lunghezza di 2,4-2,7\u00a0m. Dato per\u00f2 l'enorme sviluppo dell'unico dente, anche il cranio \u00e8 asimmetrico. Inoltre molto raramente i due denti si sviluppano in misura tale da costituire altrettante zanne e, ancora, in rari casi, si ha la loro presenza in esemplari di sesso femminile.\nI narvali raggiungono in genere la lunghezza di circa 4\u20135\u00a0m, esclusa la zanna. La testa \u00e8 arrotondata, e la pinna dorsale \u00e8 alta circa 4\u20135\u00a0cm e si estende lungo il dorso per 60\u201390\u00a0cm. Le pinne natatorie infine sono piccole e rotonde. I narvali adulti sono per lo pi\u00f9 di un bianco-grigiastro con macchie nerastre sul dorso. I giovani invece sono in genere pi\u00f9 scuri, mentre gli esemplari pi\u00f9 anziani possono assumere talvolta un colore quasi bianco.\n\u00c8 raro che i narvali si allontanino dal Mare Artico. Sono stati avvistati a breve distanza dal Polo Nord e il limite meridionale della loro area di diffusione si aggira intorno al 70\u00b0 Nord, grosso modo al livello del Capo Nord, in Norvegia, e da Barrow, nell'Alaska. I narvali, tuttavia, si spostano di tanto in tanto verso sud; se ne sono talvolta arenati sulle coste della Gran Bretagna e dei Paesi Bassi.\nAbitudini di vita.\nI narvali sono abbastanza comuni, in quanto non sottoposti a una caccia serrata come quella alle balene, per l'estrema difficolt\u00e0 ad accedere alla regione artica. Generalmente vivono in piccoli gruppi, a volte fino a 50 unit\u00e0, ma questi si possono ancora associare per dare origine, qua e l\u00e0, a dei numerosissimi gruppi, di diverse migliaia di unit\u00e0. Questi, a loro volta, possono essere misti o divisi per sesso. I narvali sono in grado di nuotare abbastanza rapidamente e, quando vengono alla superficie, respirano emettendo un fischio acuto, e quindi restano immobili sul pelo dell'acqua per alcuni minuti prima di rituffarsi.\nD'estate i narvali si spostano verso le baie e risalgono talvolta i fiumi. Uno di essi \u00e8 stato trovato perfino a 1000\u00a0km circa dalla foce del fiume Yukon. Talvolta, per\u00f2, restano intrappolati nelle baie ostruite dal ghiaccio che progressivamente ricopre l'intera insenatura. I narvali allora cercano di aprire dei grossi fori per poter respirare e, quando rimangono catturati in gruppo, forniscono agli eschimesi l'opportunit\u00e0 di disporre di carne e di grasso per tutto l'inverno, perch\u00e9 le \u00absacssat\u00bb, come gli eschimesi chiamano queste \u00abcelle\u00bb, possono contenere fino a 1000 narvali ciascuna.\nI narvali in genere si nutrono essenzialmente di seppie, di molluschi cefalopodi e di crostacei. Non hanno per\u00f2 denti funzionali, per cui afferrano la preda con le solide estremit\u00e0 delle possenti mandibole e la ingoiano intera.\nCos\u00ec come per molte altre balene, si sa pochissimo sulle abitudini riproduttive dei narvali; i pochi dati che si conoscono \u00e8 possibile ottenerli solo quando sono tenuti in cattivit\u00e0 negli \u00aboceanari\u00bb. Si sa che la femmina partorisce uno o due piccoli, che misurano alla nascita 1,5\u00a0m. Stando a una leggenda groenlandese pare che la coda del piccolo esca dal corpo della madre quattro-sei settimane prima del parto. Questo accenno \u00e8 stato fatto anche in alcuni testi scientifici, ma per dimostrarne la veridicit\u00e0 occorrerebbero osservazioni pi\u00f9 ravvicinate e approfondite, che fino a oggi sono state molto limitate.\nLa caccia.\nI narvali sono predati normalmente dalle orche o dagli orsi polari e, secondo alcuni racconti, anche il tricheco \u00e8 capace di ucciderne. Gli eschimesi e le altre popolazioni che vivono nei pressi del Mare Artico catturano i narvali, con gli arpioni o le reti, per la loro carne, il grasso, la pelle e le zanne. La pelle, chiamata \u00abnuktuk\u00bb in eschimese, \u00e8 pregiata per farne cinghie, in quanto resta elastica sia da bagnata sia da gelata; inoltre, la si mangia anche cruda per il suo contenuto di vitamina C, della quale la normale dieta degli eschimesi \u00e8 piuttosto carente.\nIl dente.\nLa zanna serve per stordire le prede, spesso merluzzi, come dimostrato da un filmato del WWF Canada del 2017.\nIn passato erano state avanzate numerose ipotesi circa l'uso della zanna del narvalo. Si \u00e8 ritenuto che potesse essere usata come arma per attaccare altri narvali, o persino imbarcazioni, oppure per praticare fori di respirazione nel ghiaccio o per arpionare pesci. Queste due ultime ipotesi possono essere confutate facilmente poich\u00e9, se la zanna fosse adibita a tale scopo, anche le femmine dovrebbero possederle. Inoltre, \u00e8 piuttosto improbabile che la zanna rappresenti un'arma, perch\u00e9 i narvali non sono affatto aggressivi. \u00c8 pi\u00f9 probabile che si tratti semplicemente di una peculiarit\u00e0 legata al sesso, tipica dei maschi, come i palchi di un cervo o i lobi carnosi del becco di un gallo. Gli studiosi non sono riusciti ancora a dare una risposta definitiva a questo quesito in mancanza di studi approfonditi al riguardo. Recenti studi che hanno analizzato a livello anatomico la struttura della zanna del Narvalo hanno suggerito che essa possa fungere da organo sensoriale, al fine di rilevare informazioni dall'ambiente, come ad esempio la concentrazione salina nell'acqua.\nLe zanne del narvalo furono portate in Europa dai Vichinghi e dalle popolazioni siberiane. Alcuni storici ritengono che una importante fonte di ricchezza dell'Islanda in epoca vichinga fosse proprio questo pregiato prodotto, richiesto in tutta Europa (nella Basilica di San Marco a Venezia, per esempio, si conservano tre zanne di narvalo; una \u00e9 conservata nel museo della Contrada del Leocorno a Siena). \nNel Medioevo le zanne di narvalo erano commercializzate come avorio pregiato e anche come farmaco, perch\u00e9 si credeva che, se assunte polverizzate e disciolte in acqua, potessero neutralizzare i veleni e aumentare la potenza sessuale maschile. Non \u00e8 difficile immaginare come il dente ritorto del narvalo abbia potuto alimentare la leggenda dell'unicorno: \u00e8 verosimile che la storia sia stata escogitata da mercanti che, ben conoscendo la reale origine delle zanne, cercavano in tal modo di aumentarne l\u2019attrattiva e quindi il prezzo. Fu solo verso la met\u00e0 del XVII secolo che si afferm\u00f2 la consapevolezza della reale natura dei reperti in questione."}
{"id": "330859", "revid": "287204", "url": "https://it.wikipedia.org/wiki?curid=330859", "title": "Concerto per pianoforte e orchestra n. 25 (Mozart)", "text": "Il concerto per pianoforte e orchestra n. 25 in Do maggiore K 503 fu composto da Mozart alla fine del 1786.\nIl concerto si colloca alla fine di un periodo nel quale Mozart si era assiduamente occupato di questo tipo di composizione. Il musicista aveva composto ben quattordici concerti per pianoforte dal 1782 alla fine del 1786, mentre ne comporr\u00e0 solo altri due (K 537 e K 595) nei cinque anni che precederanno la sua morte. In qualche modo questo corrisponde anche al declino dell'interesse del pubblico per le opere del musicista. Mozart tuttavia vedeva nei concerti il tramite per farsi conoscere e imporsi nel campo dell'opera lirica ed \u00e8 proprio in questo periodo Mozart scrive alcune delle sue opere pi\u00f9 importanti.\nNel campo concertistico, a partire dal 1784, a Vienna la moda cambia e prende piede il concerto virtuosistico. Ruolo di spicco rivestono i pianisti compositori il cui scopo era quello di esaltare le proprie doti solistiche che si appoggiavano a musiche di facile comprensione. Mozart non tralasciava mai di inserire nella propria musica passaggi complessi, non seguiva regole fisse e tutto ci\u00f2 rendeva la propria musica meno accessibile.\nNel concerto K 503 sono presenti pi\u00f9 momenti virtuosistici ma non a scapito delle esigenze espressive che cominciavano ad emergere anche nelle opere e nelle pagine cameristiche; ci troviamo di fronte ad un concerto sinfonico e non ad un concerto \"brillante\". La contrapposizione tra solista ed orchestra \u00e8 dialettica e non si risolve a favore dello strumento solista. Ci troviamo di fronte ad un gioco di rimandi che fanno emergere ora l'orchestra ora il pianoforte. Non ci troviamo di fronte alla lotta che troveremo nei concerti della maturit\u00e0 beethoveniana ma ad una interazione ed a una collaborazione tra le parti.\nIl primo movimento \"(allegro maestoso)\" si apre con un piccolo frammento melodico che riaffiorer\u00e0 pi\u00f9 volte in tono vivace ed energico. Il secondo tema presenta forti analogie con la Marsigliese ma ci\u00f2 \u00e8 del tutto casuale considerato che la \"Marsigliese\" \u00e8 con ogni probabilit\u00e0 nata attorno al 1792 (al contrario, \u00e8 stata avanzata l'ipotesi che sia stata la musica della Marsigliese a essere stata ispirata da questo concerto). Il secondo movimento \"andante\" \u00e8 scritto secondo i criteri della forma-sonata sebbene le melodie possano considerarsi aperte a sviluppi non prevedibili. L\"allegretto\" del terzo movimento \u00e8 costruito in forma di rond\u00f2 ed il tema iniziale che sembra riprendere una gavotta (e quindi di una danza popolare) presente nell\"Idomeneo\", verr\u00e0 elaborato da Mozart in modo colto con un uso del contrappunto e di cromatismi innovativi."}
{"id": "330864", "revid": "1259603", "url": "https://it.wikipedia.org/wiki?curid=330864", "title": "Parco nazionale del Circeo", "text": "Il parco nazionale del Circeo \u00e8 un parco nazionale istituito nel 1934 in una delle pi\u00f9 antiche aree naturali protette d'Italia, ubicato lungo la costa tirrenica del Lazio storico, lungo il tratto di litorale tirrenico compreso tra Anzio e Terracina, coprendo una superficie di 8.917 ettari e prendendo il nome dall'omonimo promontorio; la superficie totale del Parco \u00e8 composta dal valore inserito sull'Elenco Ufficiale per il parco stesso, sommato a quello delle diverse riserve naturali che ne fanno parte, che nell'elenco compaiono separate.\nStoria.\nFu istituito, nel 1934, dall'Amministrazione Forestale del tempo, per volere di Benito Mussolini, dietro suggerimento del Sen. Raffaele Bastianelli, al fine di tutelare gli ultimi resti delle Paludi Pontine che proprio in quegli anni venivano bonificate. Natale Prampolini, il senatore e l'ingegnere che progett\u00f2 la bonifica dell'Agro pontino, fu infatti premiato da Vittorio Emanuele III col conferimento del titolo di conte del Circeo nel 1941. \nIl parco nazionale del Circeo \u00e8 inoltre una \u201criserva della biosfera\u201d dell'UNESCO dal 1997, ed \u00e8 stato candidato al titolo di \"patrimonio dell'umanit\u00e0\".\nGi\u00e0 previsto dalla legge quadro sulle Aree Protette (L. 394/1991), solo nel 2005 il DPR 155/2005 ha dato il via all'istituzione dell'Ente Parco, iter conclusosi nel 2007 con la nomina del Presidente e del Consiglio Direttivo; primo presidente \u00e8 stato Gaetano Benedetto, primo direttore Giuliano Tallone; in precedenza il Parco \u00e8 stato retto da un Commissario Straordinario, il Gen. Salvatore Armando Bellassai, gi\u00e0 sindaco di Sabaudia, e da un Direttore f.f. del Corpo Forestale dello Stato, Pietro Oieni.\nTerritorio.\nIl Parco tutela un ricco insieme di biomi. Vi sono cinque habitat fondamentali che si riportano qui di seguito\n\u00c8 la cima montuosa del Monte Circeo che tocca i 541 m e che ha dato il nome all'intero Parco Nazionale. Geologicamente parlando, si tratta di un massiccio calcareo-dolomitico del Mesozoico formatosi per sedimentazione in una zona non ben definita dell'attuale Tirreno e successivamente scorso su strati di flysch, per circa 200 chilometri, fino a occupare la posizione attuale.\nSecondo la leggenda, sul Circeo viveva la maga Circe che, dopo aver tentato di trasformare Ulisse e i suoi compagni in porci, come narrato nell'Odissea, li accolse per un anno e diede loro preziose informazioni. Visto da lontano, il Circeo assomiglia ad una donna addormentata o ad un ippopotamo, \nIl promontorio, dal punto di vista naturalistico, si divide in due versanti completamente diversi tra di loro. Il versante nord, detto anche \"Quarto freddo\", caratterizzato da un clima umido, \u00e8 ricoperto da una fitta macchia alta di leccio, associata, a quote pi\u00f9 basse, al frassino minore, al carpino nero, alla roverella e al farnetto. Nel sottobosco si trovano erica, ginestra e corbezzolo mentre, verso la foresta di pianura, nella zona di \u201cMezzomonte\u201d, si trova una sughereta di circa 25 ha.\nL'altro versante, il \"Quarto caldo\", si affaccia verso sud e gode dunque, per tutto l'anno, di un'esposizione soleggiata. Vi prospera una vegetazione rupestre mediterranea con leccio, ginepro fenicio, euforbia arborea, mirto, lentisco, rosmarino, erica; tra i bassi cespugli troviamo invece il finocchio marino, l'elicriso, l'euforbia, lo statice e la centaurea di Circe \"(Centaurea cineraria subsp. circae)\".\nLa presenza pi\u00f9 interessante \u00e8 per\u00f2 quella della palma nana, l'unica palma spontanea in Europa, relitto di epoche pi\u00f9 calde.\nLa fauna, invece, oltre che dal cinghiale, dal tasso, dalla faina e dal moscardino, \u00e8 rappresentata da numerosi uccelli, in particolare rapaci come il falco pellegrino, il gheppio e i numerosi altri che vi nidificano o che sorvolano la zona durante le migrazioni.\nIl promontorio del Circeo rappresenta inoltre una zona di notevole interesse speleologico dal momento che, alla sua base, si aprono numerose grotte, le quali hanno mantenuto la traccia delle variazioni climatiche e delle oscillazioni del livello del mare nelle passate ere geologiche e hanno restituito preziose testimonianze di un'antichissima occupazione umana di questo luogo, gi\u00e0 a partire dal Paleolitico. In tal senso, la pi\u00f9 conosciuta \u00e8 la grotta Guattari, al cui interno, nel 1939, fu rinvenuto un cranio di tipo neanderthaliano. Altra grotta interessante, facilmente raggiungibile via terra, \u00e8 la grotta delle Capre, in prossimit\u00e0 della quale si trovano anche la grotta dell'Impiso e la grotta del Fossellone. \nInteressante, dal punto di vista archeologico, anche grotta Breuil.\nAltre grotte sono: la grotta Azzurra, celebre per i suoi riflessi di colore; la grotta del Presepe, cos\u00ec chiamata per le sue caratteristiche colate stalagmitiche che, viste dal mare, sembrano statuine inginocchiate; le \"Cinque grotte\" o \"Cattedrale\", cos\u00ec chiamate per la forma che ricorda quella delle cattedrali gotiche, piene di guglie; la grotta Barbara; la grotta della Maga Circe, che la leggenda vuole sia stata indicata dalla maga Circe a Ulisse affinch\u00e9 egli vi ricoverasse la propria barca.\nLa foresta.\nSi tratta di ci\u00f2 che rimane della vecchia \"Selva di Terracina\", ricoperta da macchia mediterranea e da alberi tipici delle aree marine, come pini, lecci e querce da sughero.\n, estendendosi per 3.300 ha circa. \nLa foresta, oggi, \u00e8 ancora un vasto ecosistema; caratteristiche, ad esempio, sono le \"piscine\", ovvero aree paludose che si formano principalmente nella stagione autunnale per l'accumulo di acqua piovana, e le \"lestre\", zone in cui, un tempo, gli abitanti stagionali edificavano i loro precari villaggi.\nNella foresta esistono tre aree di Riserva Naturale Integrale: la Piscina delle Bagnature, la Piscina della Gattuccia e la Lestra della Coscia.\nTutta la foresta \u00e8 visitabile tramite una fitta rete di sentieri, sia pedonali che ciclabili. Percorrendoli, si incontrano specie vegetali tipiche di aree continentali, quali il cerro, il frassino, la farnia e specie tipicamente mediterranee quali il leccio, l'alloro, la sughera: la foresta del Circeo, infatti, \u00e8 un punto d'incontro di specie vegetali appartenenti a realt\u00e0 climatiche diverse. Il sottobosco \u00e8 assai ricco di specie, che producono bacche e piccoli frutti, come biancospino, prugnolo, melo e pero selvatico, corbezzolo, erica arborea, pungitopo ecc.. La presenza di bacche e frutti attira inoltre numerose specie di uccelli canori. Particolarmente ricca e pregiata \u00e8 la presenza di funghi, la cui raccolta \u00e8 regolamentata e controllata. \nDal punto di vista della fauna, troviamo, oltre alle varie specie di uccelli: mammiferi tipici dell'area mediterranea, quali cinghiale, lepre, tasso, riccio, volpe, donnola, ecc..; rettili: biacco, natrice, vipera, testuggine di terra e palustre; anfibi: tritone, rospo, rana. I daini, introdotti nel Parco nel 1953 nell\u2019ambito dei programmi di allevamento della selvaggina da ripopolamento, svolti dall\u2019ex Azienda di Stato delle Foreste Demaniali e mantenuti all\u2019interno di un grande recinto di 400 ettari, sono fuggiti dalla cattivit\u00e0 e hanno dato origine alla popolazione che occupa attualmente l\u2019intera Foresta, con densit\u00e0 variabili. Per le sue particolari caratteristiche, la foresta del Circeo, nel 1977, \u00e8 stata dichiarata \"riserva della biosfera\", ed inserita nel programma \"MAB\" (\"Man and biosphere\").\nLa duna litoranea.\nNel territorio del parco \u00e8 compresa una fascia costiera sabbiosa che si estende, in lunghezza, per circa 22\u00a0km, partendo dalla scogliera calcarea del promontorio del Circeo, appena sotto torre Paola, proseguendo oltre il territorio del parco (che termina in localit\u00e0 Capoportiere) fino al capo d'Astura.\nLa spiaggia \u00e8 formata da sabbie sottili e, alle spalle di essa, si innalza il cordone dunale che raggiunge una altezza massima di 27 m e le cui sabbie presentano una rigogliosa vegetazione. Le Dune ospitano diverse specie di piccole piante, come arbusti e cespugli, i quali offrono un habitat ideale per molte specie animali tra cui tassi, volpi, conigli, lucertole, coleotteri.\nIn autunno \u00e8 possibile osservare le cosiddette \u201cbarchette di San Pietro\u201d, meduse simili a piccole barche a vela, che rendono la spiaggia di colore azzurrino.\nL'ambiente costiero dunale \u00e8 particolarmente difficile: le alte temperature, le lunghe siccit\u00e0, il terreno poco fertile e i forti venti rendono difficile la sopravvivenza delle specie vegetali, che si sono cos\u00ec dovute adattare: troviamo cos\u00ec piante con foglie piccole, o addirittura aghiformi. Queste piccole piante, pi\u00f9 vicine al mare, all'apparenza poco significative, sono invece fondamentali per la sopravvivenza della duna: giglio marino, gramigna delle spiagge \"(Agropyron junceum)\", camomilla marina, carpobroto o unghia di strega, ecc., con la loro stessa presenza attenuano la forza del vento; le loro radici riescono a formare un fitto reticolo sotterraneo che blocca la sabbia e rafforza la duna, permettendo cos\u00ec anche ad altre specie di sopravvivere. \nTali piante, che sono riuscite ad adattarsi a vivere in questo luogo inospitale, sono dette \u201cpioniere\u201d perch\u00e9, come veri e propri coloni, sono state i primi abitanti di questi luoghi difficili e hanno creato un ambiente ospitale per altri organismi viventi. \nProcedendo dal mare verso l'interno troviamo, man mano, specie sempre pi\u00f9 sviluppate, come il ginepro coccolone e il lentisco.\nSul retroduna, le condizioni cambiano: l'azione del vento, schermata, si attenua progressivamente e il suolo diventa pi\u00f9 profondo e pi\u00f9 fertile. Possono cos\u00ec crescere veri e propri alberi: il pino marittimo e il leccio, per esempio, che vengono per\u00f2 sostituiti, sulle sponde dei laghi, da ontani, frassini, pioppi e salici.\nOnde evitare danni causati dal calpestio dei frequentatori della spiaggia, sono state predisposte passerelle in legno che consentono di accedere alla spiaggia senza danneggiare la vegetazione; la sommit\u00e0 della duna \u00e8 invece percorsa da una strada che, per un tratto, in corrispondenza del lago dei Monaci, \u00e8 percorribile solo a piedi o in bicicletta. Sulla duna litoranea una serie ininterrotta di ville e relative recinzioni ha per\u00f2 deturpato l'antica bellezza naturale del sito.\nLe zone umide.\nSi tratta dei quattro laghi costieri di Paola, Caprolace, Monaci e Fogliano, piccoli bacini d'acqua salmastra e ideale rifugio per molte specie di uccelli acquatici. \nI laghi sono in realt\u00e0 degli stagni costieri, con acque poco profonde (in media circa due metri) che comunicano con il mare attraverso una serie di canali che assicurano il ricambio idrico.\nOltre che per gli uccelli, tali zone sono fondamentali per tutta una serie di specie, che, anche se meno visibili e conosciute, rivestono un ruolo determinante per l'equilibrio ecologico. Nei canali di acqua dolce, ad esempio, troviamo la testuggine palustre \"(Emys orbicularis)\", specie a rischio d'estinzione in Italia, oltre a una serie di pesci considerati importanti indicatori della qualit\u00e0 dell'ambiente. Altri animali di cui facilmente troviamo le tracce sono il tasso e l'istrice, oltre a volpe, donnola, cinghiale e riccio. Le sponde dei laghi ospitano, dal punto di vista della flora, una vegetazione composta prevalentemente da salicornie, inule e tamerici.\nNumerosissimi sono gli uccelli, che possono facilmente essere osservati presso la zona di Pantani dell'Inferno, di fronte al lago di Caprolace: qui, la presenza delle acque salmastre del lago e di quelle dolci degli acquitrini, favorisce la sosta di specie diverse.\nNelle acque salmastre dei laghi, ricche di vita, vengono inoltre praticate attivit\u00e0 di pesca con sistemi compatibili con le esigenze di tutela, garantendo, cos\u00ec, il rispetto dell'ambiente, l'occupazione e il mantenimento di attivit\u00e0 tradizionali. Oltre ai quattro laghi costieri vi sono poi zone acquitrinose e pascoli destinati prevalentemente all'allevamento dei bufali allo stato semi-brado; qui troviamo aironi guardabuoi, gru, oche, pavoncelle, allodole, chiurli. Data la rilevanza delle zone umide del Circeo, nel 1976 queste vennero dichiarate \"Zona Umida di Interesse Internazionale\".\nL'isola di Zannone.\nZannone \u00e8 una piccola isola entrata a far parte del Parco nel 1979; \u00e8 disabitata e ricoperta da boschi di lecci e querce. Tra le isole ponziane, \u00e8 l'unica ad aver conservato intatta la propria copertura vegetale. Presenta motivi di interesse in ogni stagione: dalle spettacolari fioriture dell'erica, durante il periodo autunnale, alle migliaia di uccelli che vi sostano durante i periodi di passo (migrazioni), alle attrattive paesaggistiche e marine.\nDal punto di vista della flora troviamo: sulla scogliera l'elicriso che, salendo, viene sostituito dal lentisco, dal mirto e dall'erica; pi\u00f9 in alto la ginestra, la fillirea, l'euforbia arborea che, man mano, lasciano il posto al corbezzolo e al leccio; a settentrione, invece, troviamo boschi di lecci, con eriche e allori. Tra gli animali selvatici, \u00e8 presente il muflone, introdotto sull'isola negli anni venti del XX secolo e ora specie protetta.\nLe Riserve naturali.\nAll'interno del territorio del Parco nazionale del Circeo si trovano alcune riserve naturali statali:\nIl clima\nIl clima del parco \u00e8 tipico mediterraneo.\nPunti d'interesse.\nCerasella.\nSituata nel cuore della foresta, \u00e8 un'area attrezzata in cui \u00e8 presente un recinto faunistico con daini e cinghiali.\nCocuzza.\nOspita il Centro di documentazione sull'Istruzione Scolastica e sull'Opera Sanitaria nelle Paludi Pontine.\nLa villa di Domiziano.\nIn localit\u00e0 Palazzo, sulla sponda orientale del lago di Sabaudia, si trova il pi\u00f9 grande complesso monumentale dell'intero comprensorio del Circeo: la villa di Domiziano (I secolo d.C.). L'estensione notevole del complesso antico \u00e8 di poco inferiore alla superficie attualmente occupata dall'area di Riserva naturale Rovine di Circe, nella quale la villa \u00e8 quasi interamente compresa.\nIl borgo di Villa Fogliano.\nSulle rive dell'omonimo lago, nel settore settentrionale del Parco, nel territorio del comune di Latina, si trova l'area del Borgo di Fogliano. La sua rilevanza non \u00e8 solo naturalistica, ma anche storica ed architettonica: in questa zona sono state infatti rinvenute numerose testimonianze della presenza dell'uomo a partire della preistoria. Dopo un periodo di abbandono, l'area di Fogliano rifiorisce con Papa Bonifacio VIII, sotto il quale Sermoneta, Ninfa e i laghi costieri di Fogliano costituiscono un unico fiorente possedimento, affidato alla famiglia Caetani. Il borgo di Villa Fogliano \u00e8 celebre per il suo giardino botanico, nato a fine Ottocento come giardino esotico; venne poi abbandonato negli anni '20 e, a causa della mancata manutenzione, inizi\u00f2 spontaneamente a crearsi un processo tale per cui piante tipiche della macchia mediterranea (leccio, palma nana, alloro) sono affiancate da palme, eucaliptus e araucarie.\nStrutture ricettive.\nIn localit\u00e0 Pantalone, in via Carlo Alberto, all'ingresso di Sabaudia, vi \u00e8 una struttura di accoglienza e di orientamento alla visita al Parco. In essa si trovano il museo naturalistico, il servizio informazioni, la biblioteca, la sala audiovisivi e la sala convegni. \u00c8 presente inoltre, nel vicino lembo di foresta, un percorso didattico con tabelle informative e le ricostruzioni di carbonaie e lestre, esempio di villaggio pre-bonifica."}
{"id": "330870", "revid": "73936", "url": "https://it.wikipedia.org/wiki?curid=330870", "title": "Cloruri", "text": ""}
{"id": "330871", "revid": "10929", "url": "https://it.wikipedia.org/wiki?curid=330871", "title": "Nikolaj Ry\u017ekov", "text": ""}
{"id": "330872", "revid": "10929", "url": "https://it.wikipedia.org/wiki?curid=330872", "title": "Ry\u017ekov", "text": ""}
{"id": "330874", "revid": "10929", "url": "https://it.wikipedia.org/wiki?curid=330874", "title": "Ryzhkov", "text": ""}
{"id": "330875", "revid": "10929", "url": "https://it.wikipedia.org/wiki?curid=330875", "title": "Nikolaj Ryzhkov", "text": ""}
{"id": "330876", "revid": "464129", "url": "https://it.wikipedia.org/wiki?curid=330876", "title": "Francesco Cilea", "text": "Biografia.\nNato a Palmi, in provincia di Reggio Calabria, Francesco Cilea - stando ai suoi ricordi - decise ancora fanciullo di dedicarsi alla musica dopo aver ascoltato il finale della \"Norma\" di Bellini eseguito dalla banda cittadina.\nAvviato agli studi musicali presso il Conservatorio San Pietro a Majella di Napoli sotto la guida di Beniamino Cesi, si distinse per diligenza e precoce ingegno, meritando una medaglia d'oro dal Ministero della Pubblica Istruzione e una nomina di \"primo alunno maestrino\".\nCome prova finale, al termine degli studi nel 1889, Cilea present\u00f2 l'opera \"Gina\", che fu rappresentata con successo nel teatrino del conservatorio. Questa piccola opera fu apprezzata dall'editore Sonzogno, che commission\u00f2 a Cilea \"Tilda\", un'opera verista in tre brevi atti, sulla falsariga di \"Cavalleria rusticana\". Su libretto di Angelo Zanardini, \"La Tilda\" debutt\u00f2 con successo il 7 aprile 1892 al teatro Pagliano di Firenze. Rappresentata in numerosi teatri italiani, approd\u00f2 al teatro dell'Esposizione di Vienna il 24 settembre dello stesso anno, insieme alle altre opere di casa Sonzogno.\nIl compositore manifest\u00f2 sempre scarsa simpatia per quest'opera, il cui soggetto accett\u00f2 di musicare a malincuore, solo per compiacere Sonzogno e non gettare all'aria una rara opportunit\u00e0 professionale. La perdita della partitura d'orchestra non ha consentito di riproporre in tempi moderni quest'opera, le cui melodie fresche e orecchiabili si possono tuttavia conoscere nella riduzione per canto e pianoforte. Una recente orchestrazione del musicologo e compositore Giancosimo Russo ha permesso di ridare una veste orchestrale all'opera, con esecuzione di alcuni estratti da parte della Filarmonica \"Arturo Toscanini\" di Parma diretta da Yves Abel, nel giugno 2021, trasmesso a dicembre su Radio RaiTre.\nLa sera del 27 novembre 1897 al Teatro Lirico di Milano debutt\u00f2 la terza opera di Cilea, \"L'Arlesiana\", dal dramma di Alphonse Daudet, su libretto di Leopoldo Marenco. Nel cast spicca il nome del giovanissimo Enrico Caruso, che esegu\u00ec con gran successo \"Il lamento di Federico\", la romanza destinata a mantenere ancora oggi vivo il ricordo di quest'opera.\nIn realt\u00e0 \"L'Arlesiana\" fu un insuccesso a cui Cilea, convinto del valore dell'opera, tent\u00f2 di rimediare a pi\u00f9 riprese, subito dopo la \"prima\" fino agli ultimissimi anni, intervenendo in modo drastico e al tempo stesso, almeno nelle revisioni novecentesche, capillare. Nella partitura che ascoltiamo oggi \u00e8 difficile trovare una sola battuta completamente uguale all'originale. Il rilancio dell'opera non ebbe tuttavia successo, se non per un breve periodo durante gli anni trenta, grazie alle sanzioni imposte all'Italia dalla Societ\u00e0 delle Nazioni in seguito alla conquista dell'Etiopia, il che fece s\u00ec che Mussolini in persona ordinasse ai teatri di eseguire opere italiane, escludendo quelle dei paesi che avevano aderito alle sanzioni. \"In questa occasione ebbi fortuna\" furono le precise parole del compositore.\nDi nuovo al Teatro Lirico di Milano, il 6 novembre 1902, il compositore riscosse vivi applausi con \"Adriana Lecouvreur\", un'opera in quattro atti su libretto di Arturo Colautti ambientata nel Settecento francese e basata su una \"pi\u00e8ce\" di Eug\u00e8ne Scribe. \"Adriana Lecouvreur\" \u00e8 oggi l'opera di Cilea pi\u00f9 nota al pubblico mondiale e rappresenta il punto di incontro pi\u00f9 felice tra la spontaneit\u00e0 di un melodismo di scuola napoletana e una scrittura armonica e timbrica aggiornata sui recenti modelli francesi.\nL'ultima opera di Cilea, rappresentata al Teatro alla Scala di Milano la sera del 15 aprile 1907 sotto la direzione di Arturo Toscanini, \u00e8 la tragedia in tre atti \"Gloria\", ancora su libretto di Colautti, basata su una \"pi\u00e8ce\" di Victorien Sardou. Quest'opera mostra il notevole aggiornamento compositivo di Cilea rispetto ai suoi contemporanei (Puccini escluso), ma fu proprio questo lato di per s\u00e9 interessante e notevole a rendere l'opera difficile per il pubblico. Nonostante il suo grande valore e una buona serie di successi, nel complesso il risultato totale pot\u00e9 definirsi un insuccesso. L'insuccesso di quest'opera, in seguito sempre difesa dal compositore, e un boicottaggio teatrale dell'editore Ricordi all'Adriana, non contrastato in modo efficace da Sonzogno, fu tale da spingerlo ad abbandonare definitivamente il teatro d'opera. Non mancano per altro notizie di alcuni progetti operistici successivi, di cui sopravvivono abbozzi di libretto, come \"Il ritorno dell'amore\" di Renato Simoni, \"Malena\" di Ettore Moschino e \"La Rosa di Pompei\", ancora di Moschino (datato Napoli, 20 maggio 1924).\nIl compositore calabrese continu\u00f2 invece a comporre musica da camera, vocale e strumentale, e musica sinfonica. Al 1913 risale un poema sinfonico in onore di Giuseppe Verdi su versi di Sem Benelli, eseguito al Teatro Carlo Felice di Genova. Diresse inoltre il Conservatorio Vincenzo Bellini di Palermo e il Conservatorio San Pietro a Majella di Napoli, dove concluse la sua carriera di didatta.\nCilea mor\u00ec il 20 novembre 1950 a Varazze, comune ligure che gli offr\u00ec cittadinanza onoraria e nella quale trascorse gli ultimi anni della sua vita. \nLa sua salma riposa nella sua citt\u00e0 natale, Palmi, alla quale lasci\u00f2 i suoi ricordi, le testimonianze di musicista e la sua biblioteca, conservati nella \"Casa della Cultura\", ed \u00e8 custodita nel sacello del Mausoleo elevato in suo onore, inaugurato il 28 novembre 1962, nel quale \u00e8 riportato, in caratteri di bronzo, il suo ultimo pensiero alla citt\u00e0, scritto in una lettera diretta al Sindaco: \"Vi prego di dire alla nostra diletta Palmi tutta la mia filiale riconoscenza e tutto il mio amore. Ditele che essa rester\u00e0 sempre nel mio cuorecon un attaccamento sempre pi\u00f9 vivo e tenace, quanto pi\u00f9 il cumulo degli anni affretta il mio distacco dalla vita.\"\nConsiderazioni sull'artista.\nMusicista colto e raffinato, Cilea riusc\u00ec a fondere l'esperienza del verismo musicale italiano con la tradizione operistica francese, caratterizzandosi per la ricca vena melodica, la finezza di orchestrazione e il colorismo orchestrale, influenzate soprattutto dall'esempio di Jules Massenet. Le sue opere quindi, pur ricollegandosi alla scuola verista, se ne distinguono per una pi\u00f9 raccolta liricit\u00e0 e per le sfumature elegiache e sentimentali, talvolta un po' manierate: di conseguenza Cilea si esprime al meglio nei momenti di struggente e dolce malinconia, immersi in un'atmosfera di meditazione e rimpianto.\nIntitolazioni.\nAlla sua memoria sono stati intitolati il conservatorio e il teatro di Reggio Calabria, mentre il suo paese natale, Palmi, gli ha eretto un Mausoleo oltre ad una via del centro storico cittadino.\nI comuni di Milano, Trani, Padova, Casalecchio di Reno e Pistoia, gli hanno intitolato una via. Il comune di Torino gli ha intitolato una via nel quartiere Barriera di Milano, nella zona detta \"dei musicisti\"; anche il comune di Varazze, dove Cilea trascorse gli ultimi anni della sua vita, ha intitolato una via al compositore. Anche il comune di Napoli gli ha intitolato una via, nel quartiere Vomero, in una zona densa di strade intitolate a musicisti, perlopi\u00f9 legati alla scuola napoletana; infatti via Cilea \u00e8 la prosecuzione di via Scarlatti. Si trova a Napoli anche un teatro a lui intitolato, purtroppo non dedito alla musica lirica. Anche il comune di Palermo gli ha intitolato una via. Il comune di Trieste ha dedicato al musicista una via in una zona della citt\u00e0 con varie strade dedicate a musicisti celebri; stessa cosa accade a Sassari che ha dedicato una via al compositore nel quartiere di Santa Maria di Pisa. Il comune di Soverato ha intitolato al compositore calabrese una via. Invece Latina gli ha dedicato una via e un largo, nel Quartiere Nuova Latina. Il Comune di Legnago gli ha dedicato una via. Nel comune di Paola (Cosenza), ancora nel decennio 2000-2010 non pi\u00f9 in attivit\u00e0, \u00e8 esistito un cinema con il suo cognome, in esercizio da met\u00e0 Novecento, e oggi uno spazio vuoto. Il comune di Roccabernarda (Crotone) gli ha intitolato una delle sue bande musicali. La citt\u00e0 di Savona ha intitolato all'illustre musicista una via in uno dei quartieri a mare del capoluogo ligure.\nComposizioni.\nNumerose sono le composizioni di Cilea, oltre ai cinque melodrammi qui di seguito elencati:"}
{"id": "330877", "revid": "80339", "url": "https://it.wikipedia.org/wiki?curid=330877", "title": "Nikolai Tikhonov", "text": ""}
{"id": "330886", "revid": "767487", "url": "https://it.wikipedia.org/wiki?curid=330886", "title": "Herman D\u00fcne", "text": "Gli Herman D\u00fcne sono una band indie rock francese nata nel 1999.\nLa band \u00e8 formata da due fratelli francesi, Andr\u00e9 Herman D\u00fcne (chitarra e voce solista) e David Ivar Herman D\u00fcne (chitarra e voce solista), e da Neman Herman D\u00fcne, batterista svizzero che ha sostituito il precedente batterista Om\u00e9 agli inizi del 2001. Spesso vengono considerati erroneamente svedesi a causa della nazionalit\u00e0 della madre.\nLou Barlow, The Mountain Goats, Cat Power e i Silver Jews possono essere considerati alcuni dei musicisti che hanno influenzato la musica degli Herman D\u00fcne. Nella loro carriera hanno collaborato con molte altre band e musicisti tra i quali possiamo ricordare Julie Doiron, Leah Hayes e Laura Hoch.\nLa band pu\u00f2 contare non solo sette album ufficiali al proprio attivo, ma anche su numerosi progetti paralleli tra i quali ricordiamo Kungen, Ben Haschish, Ben Dope, John Trawlings, Fountain Boats, Satan's Fingers e Fast Ganz. Gli Herman D\u00fcne hanno anche partecipato, come musicisti, alla registrazioni di dischi di Julie Doiron (ex Eric's Trip) e Kimia Dawson (ex Moldy Peaches). Andr\u00e9 e David Ivar hanno anche pubblicato numerosi CD solisti (molti dei quali autoprodotti su CDR) e hanno partecipato alla registrazione della canzone Une Saison Vol\u00e9e, inserita nel disco di Fran\u00e7oiz Breut uscito nel 2006."}
{"id": "330887", "revid": "767487", "url": "https://it.wikipedia.org/wiki?curid=330887", "title": "Filtro (ottica)", "text": "Un filtro ottico \u00e8 uno strumento che trasmette, ovvero \"lascia passare\" selettivamente la luce con particolari propriet\u00e0 come una o pi\u00f9 lunghezza d'onda, una gamma di colore, una polarizzazione, o ne attenua l'intensit\u00e0.\nSono comunemente usati in fotografia e in molti strumenti ottici. Quando sono usati in teatro, nelle luci di scena, sono detti gelatina.\nFiltri ad \"assorbimento\".\nI \"filtri ad assorbimento\" sono di solito fabbricati in vetro a cui sono stati aggiunti vari materiali o inorganici o organici. Questi componenti assorbono alcune lunghezze d'onda della luce lasciandone passare altre.\nA volte si utilizzano materiali plastici (spesso policarbonato o acrilico) per produrre filtri di gel, pi\u00f9 leggeri e meno costosi di quelli vitrei.\nFiltri a \"riflessione\".\nI \"filtri a riflessione\" come i dicroici sono fabbricati rivestendo una lastra di vetro con uno strato otticamente attivo. Questi filtri riflettono le porzioni di luce non volute trasmettendo le altre.\nSono particolarmente indicati per lavori scientifici ad alta precisione, dato che la banda del filtro pu\u00f2 essere selezionata con estrema precisione. Sono per\u00f2 meccanicamente molto pi\u00f9 delicati e costosi dei filtri ad assorbimento.\nDi solito ci si riferisce a questi filtri come dicroici, e possono essere utilizzati in strumenti come i prismi dicroici per separare un fascio di luce in un singolo componente cromatico.\nFiltri \"monocromatici\".\nI \"filtri monocromatici\" consentono il passaggio di una sola lunghezza d'onda, e quindi di un solo colore. Sono, oggi, in genere del tipo dicroico.\nCon i filtri dicroici erano equipaggiati anche gli scanner a tamburo rotante. Servivano per ottenere le quattro separazioni CIAN, MAGENTA, YELLOW &amp; BLACK da un originale a colori. Ogni separazione era corrispondente ad un inchiostro di stampa.\nFiltri \"infrarosso\".\nI \"filtri infrarosso (IR)\" o ad \"assorbimento di calore\" sono pensati per bloccare le lunghezze d'onda nell'area dell'infrarosso e lasciar passare la luce visibile. Vengono spesso utilizzati in strumenti o apparecchiature con lampade ad incandescenza (ad esempio proiettori) per evitare il surriscaldamento. Vi sono anche filtri \"vicino all'infrarosso\" che sono usati per compensare l'alta sensibilit\u00e0 di alcuni CCD a queste lunghezze d'onda.\nIn ambito fotografico i filtri infrarosso possono essere utilizzati per ottenere particolari effetti grafici, non replicabili tramite programmi di photo editing. I filtri pi\u00f9 utilizzati per questa tipologia di fotografia hanno tipicamente la caratteristica di bloccare tutta la luce visibile fino ai 600nm, 750nm oppure 900nm.\nDa notare che, assorbendo le lunghezze d'onda \"termiche\" tali filtri, se sottoposti a forte irraggiamento, si surriscaldano molto pi\u00f9 degli altri, e possono necessitare di particolari accorgimenti per il raffreddamento, pena la rottura o danni alle apparecchiature ed all'operatore.\nFiltri \"ultravioletto\".\nI \"filtri ultravioletto (UV)\" bloccano le radiazioni ultraviolette lasciando passare la luce visibile. Dato che le pellicole fotografiche e i sensori digitali sono sensibili all'ultravioletto (che abbonda nella luce diurna) mentre l'occhio umano non lo \u00e8, questo tipo di luce, non filtrata, pu\u00f2 generare un'immagine finale differente da quanto osservato all'atto della ripresa; portando, ad esempio, aberrazioni delle superfici maggiormente riflettenti o a soggetti lontani \"nebbiosi\".\nFiltri \"neutri\".\nI \"filtri a densit\u00e0 neutrale\" (di colore grigio o leggermente riflettenti) hanno un'attenuazione costante sulle lunghezze d'onda visibili, e sono usati per ridurre l'intensit\u00e0 della luce riflettendone o assorbendone una porzione. Sono specificati dalla densit\u00e0 ottica del filtro, che \u00e8 il negativo del logaritmo base 10 del coefficiente di trasmissione.\nSono utilizzati per effettuare esposizioni pi\u00f9 lunghe, ad esempio per \"eliminare\" i soggetti in movimento durante l'esposizione o rendere omogeneamente liscia e \"velata\" l'acqua di una cascata o di uno specchio d'acqua fotografati in piena luce.\nFiltri \"passa-basso\", \"passa-alto\", \"passa-banda\".\nUn filtro passa-alto \u00e8 un filtro di vetro colorato che attenua le lunghezze d'onda inferiori e lascia passare le superiori. La lunghezza d'onda di taglio (formula_1) \u00e8 quella lunghezza d'onda per cui la luce \u00e8 attenuata di 1/e (\u224836%).\nLa formula_1 dipende dalle caratteristiche fisiche (spessore e indice di rifrazione) dello strato sottile di materiale depositato (coating) sulla superficie del vetro. Questo tipo di filtro viene spesso utilizzato per eliminare la componente ultravioletta della luce, come nei filtri per macchine fotografiche, oppure nel caso di formula_1 maggiori per trasmettere solo la componente infrarossa della luce, come nei filtri dei telecomandi per gli elettrodomestici.\nI filtri passa-basso si comportano in modo esattamente opposto, lasciando passare solamente le lunghezze d'onda inferiori e bloccando le superiori. Questo tipo di filtro viene spesso utilizzato per eliminare la componente infrarossa della luce oppure nel caso di formula_1 inferiori per fare passare solo gli ultravioletti ed eliminare la componente visibile, come nel caso dei filtri per lampade UV.\nI filtri passa-banda coniugano le prime due caratteristiche lasciando passare, ad esempio, solo la banda centrale della luce filtrata.\n\"Polarizzatori\".\nUn \"polarizzatore\" \u00e8 un filtro che lascia passare solo la luce a con una certa polarizzazione. \nSono spesso di materiali compositi come nei filtri polaroid, utilizzati per gli occhiali da sole e in fotografia. \nSono per lo pi\u00f9 composti da materiali contenenti lamelle spaziate tra loro dell'ordine della lunghezza d'onda della luce incidente, e i pi\u00f9 utilizzati al di fuori dell'ambito scientifico arrestano o attenuano la luce riflessa lungo la direzione ad esse ortogonale. La riflessione, specialmente per gli specchi d'acqua e le superfici bagnate, \u00e8 parzialmente polarizzata, e parte di questa luce riflessa viene bloccata, consentendo ad esempio ad un pescatore di vedere sotto la superficie dell'acqua. Due filtri polarizzatori sovrapposti ed orientati ortogonalmente danno un effetto di quasi totale oscuramento dell'immagine.\nAnche la luce del cielo \u00e8 in parte polarizzata, specie da alcune direzioni, vengono quindi utilizzati filtri polarizzatori per scurire il colore del cielo senza per\u00f2 aggiungere altri colori agli altri oggetti. Nelle fotografie bianco-nero o colore, per controllare la riflessione degli oggetti e dell'acqua, tali filtri sono spesso utilizzati."}
{"id": "330888", "revid": "2208709", "url": "https://it.wikipedia.org/wiki?curid=330888", "title": "Anthology (Michael Jackson)", "text": "Anthology \u00e8 una raccolta della Motown del cantante statunitense Michael Jackson, contenente diversi successi e alcuni pezzi inediti e rari, sia di Michael Jackson che dei Jackson 5, risalenti al periodo 1969-1975. L'album fu originalmente pubblicato nel 1986 e poi ristampato nel 1995 con il titolo \"\" e una scaletta leggermente diversa, oltre che con l'aggiunta di alcuni brani in versioni rare e mai pubblicate risalenti al periodo 1972/1973. Nel 2008, per celebrare i 50 anni dell'artista, la compilation \u00e8 stata nuovamente edita, ma questa volta con il titolo \"Gold\" e una scaletta sensibilmente diversa."}
{"id": "330890", "revid": "106872", "url": "https://it.wikipedia.org/wiki?curid=330890", "title": "Farman 14", "text": ""}
{"id": "330891", "revid": "110157", "url": "https://it.wikipedia.org/wiki?curid=330891", "title": "Serie A1 1994-1995 (pallacanestro maschile)", "text": "Il campionato di Serie A1 di pallacanestro maschile 1994-1995 \u00e8 stato il settantatreesimo organizzato in Italia.\nLe squadre partecipanti sono 14, due in meno rispetto alla stagione precedente. Le prime 10 classificate della stagione regolare disputano i play-off scudetto; le ultime due retrocedono direttamente in Serie A2."}
{"id": "330894", "revid": "226295", "url": "https://it.wikipedia.org/wiki?curid=330894", "title": "Isisaurus colberti", "text": "Isisaurus (il cui nome significa \"lucertola dell'Indian Statistical Institute (ISI)\") \u00e8 un genere estinto di dinosauro sauropode titanosauro vissuto nel Cretaceo superiore, circa 70 milioni di anni fa (Maastrichtiano), in quella che oggi \u00e8 l'attuale India.\nL'esemplare tipo di \"Isisaurus\", ISI R 335/1-65 , venne originariamente descritto e nominato come \"Titanosaurus colberti\" da Sohan Lal Jain e Saswati Bandyopadhyay nel 1997. Il nome specifico onora Edwin Harris Colbert. Il genere venne assegnato ad un proprio genere solo nel 2003, dai paleontologi Wilson e Upchurch. L\u2019\"Isisaurus\" aveva un collo corto e orientato verticale, lunghe zampe anteriori, rendendolo considerevolmente diverso da altri sauropodi. L'omero \u00e8 lungo 148 centimetri. Sulla base di questo esemplare, l\u2019\"Isisaurus\" poteva raggiungere anche i 18 metri di lunghezza per un peso di circa 14.000 kg (15 tonnellate).\nL\u2019\"Isisaurus\" \u00e8 noto da resti meglio conservati rispetto a molti titanosauri, difatti la maggior parte del suo scheletro postcranico \u00e8 conosciuta. Il materiale scheletrico Jain e Bandyopadhyay ritrovato tra il 1984 e il 1986 erano \"in condizioni associate e per lo pi\u00f9 articolati\"; incluse le vertebre cervicali, dorsali, sacrali e caudali, le costole, il bacino, la scapola, il coracoide, l'arto anteriore sinistro e altre ossa, anche se mancavano le ossa del cranio, degli arti posteriori e dei piedi. Le ossa sono state ritrovate nel sito di Dongargaon Hill, una cava di argilla risalente al Maastrichtiano, che forma la Formazione Lameta, dell'India.\nUn fungo rinvenuto in un coprolite forse appartenente ad \"Isisaurus\", indicherebbe che quest'ultimo si cibava di foglie da diverse specie di alberi, in quanto questi funghi sono noti per essere patogeni, infettando le foglie degli alberi."}
{"id": "330895", "revid": "110157", "url": "https://it.wikipedia.org/wiki?curid=330895", "title": "Serie A1 1995-1996 (pallacanestro maschile)", "text": "Il campionato di Serie A1 di pallacanestro maschile 1995-1996 \u00e8 stato il settantaquattresimo organizzato in Italia.\nLe squadre partecipanti sono 14. Le prime 10 classificate della stagione regolare disputano i play-off scudetto; l'ultima squadra in classifica retrocede direttamente in Serie A2."}
{"id": "330896", "revid": "174925", "url": "https://it.wikipedia.org/wiki?curid=330896", "title": "Pinza amperometrica", "text": "La pinza amperometrica \u00e8 uno strumento di misura portatile che si utilizza per misurare intensit\u00e0 di correnti elettriche su parti di un impianto che non possono essere messe fuori servizio. Viene usata per misure veloci di correnti di media/alta intensit\u00e0 (fino a 1000 A) rilevate \"in campo\", con una precisione accettabile, ma generalmente inferiore rispetto agli amperometri classici. \nDifferenze con l'amperometro classico.\nGli amperometri classici, per poter effettuare la misura, vanno inseriti in serie al circuito, il che implica la necessit\u00e0 di interrompere momentaneamente la linea per poi ripristinarla con lo strumento inserito. Ove questo non fosse consentito (carichi non interrompibili per motivi tecnici o esigenze di sicurezza), si pu\u00f2 ricorrere alla pinza amperometrica, la quale \u00e8 in grado di misurare correnti venendo semplicemente \"agganciata\" attorno al conduttore: questa infatti rileva l'intensit\u00e0 del campo elettromagnetico presente attorno al cavo e la trasforma in un segnale elettrico inviato al misuratore (di tipo analogico o digitale).\nPrincipio di funzionamento.\nL'anello apribile (detto anche \"ganasce\") che viene agganciato al conduttore sotto misura \u00e8 costruito con materiale ferromagnetico (pacco di lamierini o, nei modelli attuali, con ferrite), costituendo di fatto il nucleo di un trasformatore di corrente, il cui primario \u00e8 rappresentato dal cavo a cui viene agganciato, mentre il secondario \u00e8 costituito da una bobina avvolta intorno al nucleo (non visibile perch\u00e9 si trova all'interno dell'apparecchio). La tensione all'uscita della bobina viene inviata ad uno strumento di misura analogico (nei modelli classici, che pertanto non necessitano di alimentazione propria), oppure a un misuratore digitale con display LCD nei modelli recenti, che abbisognano pertanto di una batteria di alimentazione.\nUso corretto.\nPer quanto fin qui descritto, risulta evidente che la pinza pu\u00f2 dare una corretta misura della corrente solo se \"agganciata\" al solo conduttore in esame (uno dei tre nel sistema trifase, fase o neutro indifferentemente nel sistema monofase). Uno degli errori pi\u00f9 comuni commessi dagli utenti domestici non professionali \u00e8 la pretesa di misurare l'assorbimento di un dispositivo (ad esempio una stufa elettrica), agganciando l'intero cavo di alimentazione della stessa, col risultato di leggere 0, in quanto i campi elettromagnetici generati dai due conduttori presenti nel cavo si elidono vicendevolmente. Altro errore a volte commesso \u00e8 il tentativo di misurare una corrente continua con una economica pinza amperometrica standard. Per questi scopi deve essere usata una pinza dotata di apposito sensore (vedi paragrafo successivo)\nTipologie.\nI modelli attuali, sia per uso hobbistico che professionale, sono generalmente costruiti in tecnica digitale, alimentati a batterie, di semplice uso e facile lettura tramite display numerico. In genere integrano anche funzioni da tester pi\u00f9 o meno ricche di grandezze elettriche e portate di misura, per cui vengono forniti con la classica coppia di puntali rosso/nero. Le misure aggiuntive pi\u00f9 comuni presenti nei modelli economici sono: tensione AC/DC, resistenza e test di continuit\u00e0 (con cicalino).\nHanno in genere la forma di un dispositivo palmare terminante con un anello apribile a pinza, al cui interno viene collocato il filo in esame senza necessit\u00e0 di interrompere il circuito. Le pinze sono realizzate in materiale ferromagnetico. All'interno del dispositivo una bobina avvolta sul circuito magnetico genera ai suoi capi una tensione che pu\u00f2 essere misurata da uno strumento integrato. In pratica il sistema costituisce un trasformatore di corrente, e per questo pu\u00f2 misurare solamente una corrente alternata.\nPer correnti continue esistono apparecchi pi\u00f9 sofisticati che, grazie ad un sensore ad effetto Hall inserito nell'anello ferromagnetico, sono in grado di misurare anche correnti non variabili nel tempo (le quali non potrebbero generare alcuna tensione nella bobina). \nPer effettuare analisi e misure accurate della corrente circolante in un circuito elettronico in progetto o in manutenzione, si usano veri e propri sistemi di misura, costituiti da una sonda Hall (pinza), accoppiata al proprio amplificatore, il cui segnale \u00e8 trasferito ad un oscilloscopio. Il campo di frequenza misurabile pu\u00f2 spaziare dalla corrente continua a oltre 100 megahertz."}
{"id": "330898", "revid": "858648", "url": "https://it.wikipedia.org/wiki?curid=330898", "title": "Movimento per la Rifondazione Comunista", "text": ""}
{"id": "330900", "revid": "729019", "url": "https://it.wikipedia.org/wiki?curid=330900", "title": "Sojuz 7", "text": "Sojuz 7 \u00e8 la denominazione di una missione della navicella spaziale Sojuz sovietica. Si tratt\u00f2 del sesto volo equipaggiato di questa capsula nonch\u00e9 del quindicesimo volo nell'ambito del programma Sojuz sovietico.\nMissione.\nSojuz 7 fu una parte della missione eseguita contemporaneamente alle missioni Sojuz 6 e Sojuz 8. Tutte le tre navicelle spaziali sovietiche si trovavano nello spazio allo stesso momento portando in orbita contemporaneamente sette cosmonauti. L'equipaggio della Sojuz 7 aveva l'incarico di eseguire la manovra di aggancio con la Sojuz 8, mentre l'equipaggio della Sojuz 6 registrava le immagini fotografiche di questa manovra. I sistemi e gli strumenti per la manovra rendezvous di tutte le tre navicelle non funzionarono a perfezione ed incontrarono diversi problemi e pertanto la manovra non pot\u00e9 essere eseguita.\nFonti sovietiche dichiararono successivamente, che non fu previsto l'aggancio tra le due navicelle spaziali, per\u00f2 tali dichiarazioni vengono considerate come poco attendibili, dato che tutte le tre capsule spaziali lanciate nello spazio erano dotate degli appositi adattatori per la manovra di aggancio. Inoltre l'equipaggio della Sojuz 8 era composto da cosmonauti che potevano dimostrare precedenti esperienze con la manovra di aggancio. Questa missione congiunta fu l'ultima di una serie per testare l'equipaggiamento per un allunaggio. A quanto pare, l'insuccesso di questa missione ha contribuito in maniera abbastanza decisiva per porre fine ai programmi lunari sovietici, anche se la motivazione principale rimane senz'altro il fatto che gli Stati Uniti d'America avevano anticipato l'Unione Sovietica in questa corsa verso la Luna. Infatti al tempo del lancio di questa missione, gli americani erano gi\u00e0 allunati con l'Apollo 11 portando Neil Armstrong e Edwin Aldrin a camminare sul satellite terrestre. L'Apollo 12, che porter\u00e0 Pete Conrad e Alan Bean sulla Luna, verr\u00e0 lanciata a meno di un mese dall'atterraggio di questa missione (per la precisione il 14 novembre 1969).\nIl nomignolo per il contatto via radio \u0411\u0443\u0440\u0430\u043d - \"Buran\" (tempesta di neve) di questa missione venne successivamente usato quale nome per l'orbiter spaziale sovietico. Pare che il nome sia stato preso da una manovra militare di attacco dell'addestramento militare sovietico.\nInfatti, come per la Sojuz 4, la stessa doveva assumere la parte attiva nella manovra di aggancio, mentre la parte passiva era stata denominata con un'espressione del gergo militare sovietico per una manovra di difesa (\u0413\u0440\u0430\u043d\u0438\u0442 - \"Granit\" - granito). Un'ulteriore curiosit\u00e0 collegata con il nomignolo infine \u00e8 il fatto che lo stesso inizia con la seconda lettera dell'alfabeto cirillico russo, mentre il nomignolo della Sojuz 6 (\u0410\u043d\u0442\u0435\u044f - \"Anteja\" - Anteo) iniziava con la prima lettera di questo alfabeto."}
{"id": "330901", "revid": "4711", "url": "https://it.wikipedia.org/wiki?curid=330901", "title": "Operazione Catapult", "text": ""}
{"id": "330902", "revid": "305248", "url": "https://it.wikipedia.org/wiki?curid=330902", "title": "Giorgio Federico Ghedini", "text": "Biografia.\nDopo aver studiato organo, pianoforte e violoncello a Torino, si diplom\u00f2 in composizione a Bologna con Marco Enrico Bossi nel 1911. Inizi\u00f2 una carriera di direttore d'orchestra, anche se ben presto si dedic\u00f2 principalmente alla composizione ed alla didattica. Fu docente di composizione al Conservatorio di Torino dal 1918 al 1937, al Conservatorio di Parma dal 1937 al 1941, in seguito si trasfer\u00ec al Conservatorio Giuseppe Verdi di Milano, di cui fu anche direttore dal 1951 al 1962. A testimonianza di questa lunga attivit\u00e0 didattica vanno ricordati gli allievi Marcello e Claudio Abbado, Luciano Berio, Alberto Bruni Tedeschi, Niccol\u00f2 Castiglioni, Fiorenzo Carpi, Carlo Pinelli e Liliana Renzi.\nAutore estremamente prolifico, Ghedini lavor\u00f2 assiduamente fino alla sua morte, avvenuta a Nervi nel 1965. Al suo nome \u00e8 stato dedicato il Conservatorio di Cuneo ed intitolata una via a Torino, nel quartiere Barriera di Milano.\nLa musica.\nAppassionato di musica antica, trascrisse e rielabor\u00f2 composizioni di numerosi autori del Rinascimento e del Barocco, tra cui Claudio Monteverdi, Girolamo Frescobaldi, Andrea e Giovanni Gabrieli. Alla musica antica si ispir\u00f2 anche per le sue composizioni originali, tentando di combinarne gli stilemi con il linguaggio novecentesco. Il suo stile \u00e8 unico nel panorama musicale a lui contemporaneo e si esprime tramite l'eccelso magistero contrappuntistico e formale/costruttivo. Lo stesso Ghedini annotava al riguardo: \"La struttura della composizione nasce dallo spontaneo organizzarsi di valori puramente musicali, in una serie di edifici sonori a loro volta cementati l'un all'altro da una chiara logica tematica e costruttiva\".\nNella sua sterminata produzione cameristica e sinfonica vanno menzionati il \"Concerto per orchestra\" (dedicato alla memoria del direttore d'orchestra prematuramente scomparso Guido Cantelli), i concerti per violino \"Il Belprato\" e \"Concentus Basiliensis\", concerto per due violoncelli \"L'Olmeneta\", la \"Musica Notturna\", che spicca per la cura timbrica quasi ossessiva, e il \"Concerto dell'Albatro\" per violino, violoncello, pianoforte, voce recitante e orchestra, sul testo \"Moby Dick\" di Herman Melville la cui traduzione in lingua italiana \u00e8 opera dello scrittore Salvatore Quasimodo (prima esecuzione assoluta a Torino nel dicembre del 1945; prima esecuzione ad opera dello storico Trio di Trieste \u00e8 del 1951 con l'Orchestra da Camera di Basilea diretta da Paul Sacher) ed il \"Divertimento in Re maggiore\" per violino e orchestra (1959/60) dedicado alla violinista Wanda Luzzato (prima esecuzione assoluta, Torino 28 ottobre 1960 con l'Orchestra RAI diretta da Hilmar Schatz, ripreso il 28 febbraio 1962, alla RAI di Milano, da Franco Gulli sotto la direzione di Lovro von Matacic).\nI sette \"Ricercari\" per violino, violoncello e pianoforte sono stati invece espressamente dedicati da Giorgio Federico Ghedini al Trio di Trieste: il tema dell'ultimo dei \"Ricercari\" \u00e8 formato con le lettere, secondo la nomenclatura tedesca, dei nomi e cognomi dei componenti del Trio di Trieste e cio\u00e8:\nDario De Rosa = D, A, D, E, A (Re, La, Re, Mi, La)\nRenato Zanettovich = E, A, E, C, H (Mi, La, Mi, Do, Si)\nLibero Lana = B, E, A (Sib, Mi, La)\nNotevolissima, e pure quella sterminata, la sua produzione di musica vocale da camera, in particolare di liriche per voce e pianoforte.\nSi dedic\u00f2 anche all'elaborazione di canti popolari provenienti dalla tradizione arcaica, dedicando alcune sue composizioni al coro della SAT di Trento, e alla realizzazione di colonne sonore per film, documentari e cortometraggi (soprattutto per la Lux Film)."}
{"id": "330914", "revid": "1543377", "url": "https://it.wikipedia.org/wiki?curid=330914", "title": "Farewell My Summer Love", "text": "Farewell My Summer Love, come il precedente \"One Day in Your Life\", \u00e8 una raccolta di vecchie registrazioni del cantante statunitense Michael Jackson pubblicata dalla Motown nel 1984 come \"album perduto\" del Jackson solista, anche se \u00e8 considerato l'ultimo album in studio con questa casa discografica e numericamente il quinto.\nI nove brani dell'album furono registrati nel 1973, ma non soddisfacendo il produttore discografico Berry Gordy, che se ne occupava, non furono mai pubblicate prima e finirono tra gli scarti fino al 1984, anno in cui la Motown Records, approfittando del successo di \"Thriller\", decise di proporli sotto forma di \"album perduto\", e per incrementare maggiormente le vendite decise di aggiornare le sonorit\u00e0 a quelle anni Ottanta, affidando tale compito a Tony Peluso, Michael Lovesmith e Steve Barri. Insieme al batterista Mike Baird, questi registrarono per le canzoni nuove linee di chitarra, pianoforte e batteria. L'album non ottenne per\u00f2 il successo sperato, vendendo soltanto 2 milioni di copie.\nNel 2009 tutte e nove le tracce originali, senza il remixaggio del 1984, vennero pubblicate dalla Motown all'interno della raccolta/box set \"\"."}
{"id": "330915", "revid": "57342", "url": "https://it.wikipedia.org/wiki?curid=330915", "title": "Angelo Pasquini", "text": "Biografia.\nFondatore delle riviste satiriche \"Zut\" e \"Il Male\", di cui \u00e8 stato anche vicedirettore, dalla fine degli anni ottanta si \u00e8 completamente dedicato all'attivit\u00e0 di sceneggiatore cinematografico e televisivo, arrivando anche alla regia con il dramma carcerario Santo Stefano (1997), presentato alla Mostra del Cinema di Venezia.\nHa insegnato Teoria e tecnica della sceneggiatura presso la Facolt\u00e0 di lettere e filosofia della Sapienza. Ha tenuto per diversi anni un laboratorio di sceneggiatura al Centro Sperimentale di Cinematografia e attualmente \u00e8 uno dei docenti del master in Sceneggiatura \"Carlo Mazzacurati\" presso l'Universit\u00e0 di Padova. \u00c8 stato giurato del Premio Solinas.\nNel 2013, assieme a Roberto And\u00f2, \u00e8 stato premiato con il David di Donatello per la migliore sceneggiatura, il Nastro d'argento alla migliore sceneggiatura e il Ciak d'oro alla migliore sceneggiatura, per il film \"Viva la libert\u00e0\".\nNel 2019 ha curato la mostra \"Gli anni del Male. 1978-1982\" che ha rievocato l'esperienza creativa del pi\u00f9 popolare settimanale satirico italiano del dopoguerra."}
