{"id": "316064", "revid": "1784938", "url": "https://it.wikipedia.org/wiki?curid=316064", "title": "Gregory House", "text": "Gregory House \u00e8 il protagonista della serie televisiva statunitense \"Dr. House - Medical Division\", trasmessa dal 2004 al 2012. \u00c8 interpretato da Hugh Laurie e doppiato in italiano da Sergio Di Stefano e, a partire dalla settima stagione, Luca Biagini.\nMedico geniale ma misantropo, cinico e burbero (quest'ultima parola, in inglese \"curmudgeon\", \u00e8 stata scelta come una delle migliori della televisione nel 2006 in onore del personaggio), l'approccio a dir poco eterodosso che adotta nel suo lavoro \u00e8 stato pi\u00f9 volte causa di conflitto tra lui e i suoi colleghi cos\u00ec come la sua scarsissima empatia verso i propri pazienti, che non visita quasi mai per avere pi\u00f9 tempo per risolvere le loro patologie.\nHouse \u00e8 in realt\u00e0 un uomo complesso non abituato a convivere con le emozioni proprie e altrui, che liquida generalmente con pungente sarcasmo, e interessato solo a risolvere i \"puzzle\" medici che i pazienti presentano; altro suo tratto caratteristico \u00e8 il massiccio uso di Vicodin per gestire il dolore scaturito da un infarto al muscolo retto del quadricipite femorale della gamba destra verificatosi alcuni anni prima, infortunio che lo costringe a camminare col bastone nonostante i suoi colleghi James Wilson e Lisa Cuddy lo abbiano incoraggiato ad andare in riabilitazione varie volte. \nIl suo atteggiamento \u00e8 in parte ispirato a quello del geniale detective dei romanzi di Arthur Conan Doyle Sherlock Holmes, col quale condivide anche l'indirizzo di casa e la tossicodipendenza (il detective era infatti dipendente dalla cocaina e dalla morfina mentre il medico dal sopracitato antidolorifico).\nPer tutta la serie il personaggio ha ricevuto critiche positive e qualche sporadica negativa. Tom Shales del \"Washington Post\" ha definito House \"il pi\u00f9 elettrizzante personaggio che abbia colpito la televisione dopo anni\". Nel 2008 \u00e8 stato votato il secondo dottore di una serie TV pi\u00f9 sexy di sempre dietro a Doug Ross, interpretato da George Clooney in \"E.R. - Medici in prima linea\". Per la sua interpretazione Hugh Laurie ha vinto vari premi tra cui due Golden Globe per il miglior attore in una serie drammatica e uno Screen Actors Guild Award per il migliore attore in una serie drammatica. Laurie si \u00e8 anche guadagnato le nomination per il Primetime Emmy Award nel 2005, nel 2007 e nel 2008.\nDescrizione.\nGregory House \u00e8 il primario del reparto di medicina diagnostica del Princeton Plainsboro Teaching Hospital, ma \u00e8 anche un esperto in medicina interna; \u00e8 inoltre specializzato in nefrologia e malattie infettive.\nGrazie al suo innato talento potrebbe essere la punta di diamante del proprio ospedale, ma il suo carattere lo rende inviso ai suoi stessi pazienti e gli ha fatto rischiare pi\u00f9 volte il licenziamento; nonostante ci\u00f2 l'amministratrice dell'ospedale, la dottoressa Lisa Cuddy, ha sempre preso le sue difese rinunciando persino a un finanziamento di cento milioni di dollari offerto dal titolare di una casa farmaceutica ostile a House: la donna, infatti, pur non approvando l'approccio del suo sottoposto e cercando sempre di ricondurlo a metodi pi\u00f9 tradizionali, nutre una profonda stima per le sue capacit\u00e0 e sa che licenziarlo significherebbe aumentare drasticamente il numero di vittime.\nHouse \u00e8 un diagnosta geniale che riesce, spesso dopo diversi tentativi, a risolvere i casi clinici pi\u00f9 complessi con delle intuizioni eccezionali, legate tanto alla medicina vera e propria quanto al concreto comportamento dei pazienti, agendo quindi pi\u00f9 come uno scienziato della medicina che non come un medico tradizionale. Freddo, distaccato e analitico, \u00e8 molto spesso offensivo e provocatorio con colleghi e pazienti e risulta totalmente disinteressato al rispetto delle pi\u00f9 banali regole sociali (il suo psichiatra, nella sesta stagione, descrive alcuni suoi comportamenti come antisociali): questo cinismo, il sarcasmo, la pigrizia che spesso dimostra (si dedica al caso quasi esclusivamente in maniera intellettuale mentre i sottoposti agiscono, inoltre evita quasi sempre le ore di ambulatorio), il suo carattere apparentemente immaturo ed egocentrico e la tendenza a maltrattare le persone (sia per carattere sia per stimolarle) lo hanno fatto accostare anche a un altro detective letterario, Nero Wolfe.\nQuesta sua intrattabilit\u00e0 \u00e8 stata accentuata dall'incidente alla gamba, tanto \u00e8 vero che quando riesce ad attenuare o eliminare il dolore all'arto (come negli episodi \"Il significato\" e \"Il lato pi\u00f9 tenero\") risulta meno scontroso e pi\u00f9 gentile - lo stesso Wilson, notando questi sbalzi, giunge alla conclusione che tale dolore abbia anche cause psicosomatiche - e anche il suo aspetto fisico \u00e8 pi\u00f9 curato (mentre generalmente porta la barba incolta, non indossa il camice e veste di solito jeans, giacca e magliette legate alla musica rock). Come intuisce la Cuddy, e come confessa lui stesso nell'episodio \"Isolamento\", House tende a preferire la solitudine emotiva - a parte la particolare amicizia con Wilson - nonch\u00e9 a utilizzare antidolorifici e droghe per la sua difficolt\u00e0 ad amare e colpisce chiunque con il suo tagliente cinismo proprio perch\u00e9 non \u00e8 in grado di sopportare il dolore e le paure degli altri: in questo modo si difende alzando un muro, per evitare ogni sofferenza e coinvolgimento. Anticonformista e totalmente disinteressato a ci\u00f2 che gli altri pensano di lui, malgrado menta spesso ritiene che dire sempre la verit\u00e0, anche scomoda, faccia parte del suo lavoro.\nNell'episodio \"Linee sulla sabbia\" Wilson nota che House \u00e8 l'unico che ha stabilito un canale di comunicazione con il bambino autistico protagonista della puntata e, scherzando con la Cuddy, ipotizza che l'amico possa essere affetto dalla sindrome di Asperger (dato che lo stesso House, nel medesimo episodio, costringe la Cuddy a rimettere nel suo ufficio la moquette sporca del suo stesso sangue, risultato di un tentativo di omicidio); la Cuddy risponde che House non ha l'Asperger ma \u00e8 \"semplicemente un cretino\".\nCaratterizzazione.\nHouse \u00e8 un uomo cinico, disilluso, asociale, infelice, misantropo, eccentrico, burbero e sarcastico che si diverte a punzecchiare le persone e a prenderle in giro per le loro debolezze: in un episodio ammette apertamente di comportarsi come un bullo nei confronti del suo collaboratore Chris Taub, il quale tuttavia tiene molto a lavorare con lui data la sua genialit\u00e0. Fa ampio uso di battute di umorismo nero e riesce a decifrare accuratamente le motivazioni delle persone e le loro storie dalla loro personalit\u00e0 e dall'apparenza pensando sempre che abbiano secondi fini (il suo motto \u00e8 infatti \"tutti mentono\", in inglese \"everybody lies\").\nWilson afferma che mentre molti medici hanno il \"complesso del Messia\", ovvero si sentono in dovere di salvare il mondo, House ha il \"complesso di Rubik\", cio\u00e8 quasi l'ossessione di scoprire la verit\u00e0 dietro al quadro clinico dei suoi pazienti. Secondo il libro \"La filosofia del Dr. House\" del collettivo filosofico Blitris, risolvere il puzzle \u00e8 solo la prima tappa in quanto in realt\u00e0 House ritiene molto importante salvare la vita del paziente avendo una \"iper-etica\" verso cui tende con azioni spesso in apparenza sbagliate ma in realt\u00e0 \"al di l\u00e0 del bene e del male\"; questa teoria \u00e8 sostenuta dal suo comportamento in episodi come \"Sotterfugi\" e \"Sesso assassino\" nei quali, nonostante sapesse gi\u00e0 la diagnosi, ha rischiato la carriera per salvare la vita ai malati. In diversi casi rischia seriamente la propria vita per salvare il paziente (\"Aiutami\", \"La testa di House\", \"Il cuore di Wilson\", anche se in questi episodi il rischio si rivela inutile e il paziente muore, e in \"L'ultima risorsa\"). \nIn un episodio, \"97 secondi\", imitando un ragazzo conosciuto in ambulatorio House si spinge all'autolesionismo infilando un coltello in una presa elettrica per provocarsi un arresto cardiaco (sapendo che, essendo in un ospedale, verr\u00e0 rianimato come il ragazzo) e avere un'esperienza ai confini della morte come quella del paziente: House vorrebbe cos\u00ec verificare l'eventuale esistenza dell'aldil\u00e0, in cui non crede, ma durante l'incoscienza non vede nulla di rilevante. In un precedente episodio, \"Il caso House\", parla di un'esperienza extracorporea mentre era in arresto cardiaco a causa dell'incidente alla gamba dicendo che la \"luce bianca\" \u00e8 solo una reazione chimica dei neuroni ma che preferisce che sia cos\u00ec piuttosto che subire un ulteriore \"esame\"; in altri due, a causa dell'astinenza da Vicodin, si rompe una mano e si taglia al braccio per aumentare le endorfine. Nonostante i suoi comportamenti autodistruttivi, il suo cinismo e l'essere a favore dell'eutanasia per patologie dolorose e inguaribili, dimostra in molte occasioni di considerare la vita molto preziosa (come negli episodi \"Intrappolato\", \"Resistere\" e \"Senza dolore\") e considera stupida l'idea del suicidio: come dice in \"Una spiegazione semplice\" \"\u00e8 meglio vivere nell'infelicit\u00e0 che morirne\". Dopo aver considerato l'idea del suicidio nell'episodio finale sceglie di vivere per stare accanto a Wilson nei suoi ultimi anni di vita (l'oncologo infatti si ammaler\u00e0 anch'egli di cancro) e per la breve felicit\u00e0 che gli porta risolvere enigmi.\nSolitamente aspetta il pi\u00f9 possibile prima di visitare un paziente, con cui parla talvolta di problemi esistenziali come l'esistenza di Dio o il senso della vita. \u00c8 profondamente ateo e in molti episodi si dimostra estremamente critico e sarcastico verso tutte le religioni e credenze, ad esempio negli episodi \"House e Dio\", \"Angeli custodi\", \"Non cambiare mai\", \"Sul filo dell'errore\", \"Infedele\", \"Corpo e anima\" e \"Piccoli sacrifici\" particolarmente incentrati su tematiche di questo tipo. Questo tratto irreligioso \u00e8 in parte condiviso con il suo interprete Hugh Laurie. Ne \"Il lato pi\u00f9 tenero\" grazie al metadone \u00e8 riuscito a eliminare del tutto il dolore alla gamba: avendo tuttavia rischiato la vita e il posto all'ospedale ha smesso di assumerlo perch\u00e9, secondo lui, l'assenza di dolore \u00e8 stata la causa degli errori commessi durante l'episodio, sebbene la Cuddy ribatta sostenendo che House in realt\u00e0 ha solo paura dei cambiamenti.\nIl personaggio ha tratti talmente particolari e inconsueti per un medico \"eroe\" di una serie televisiva che ha travalicato il mezzo stesso per approdare nella cultura popolare e mediatica, come quella del web, oltre a destare l'attenzione di filosofi (come il citato collettivo), critici letterari, perfino politici. Per la sua irriverenza e il completo disprezzo per le regole sociali \u00e8 stato anche paragonato al filosofo cinico Diogene di Sinope. Varie definizioni tipologiche a lui attribuite sono state, di volta in volta (a parte quella di emulo - dichiarato - di Sherlock Holmes): \u00aberoe byroniano\u00bb, \u00abmaledetto\u00bb e \u00abromantico\u00bb (paragonato a personaggi come Heathcliff, Edmond Dant\u00e8s, Harold, Rochester), \u00abpersonaggio randiano\u00bb (sebbene nell'episodio \"Sindrome dello specchio\" si dimostri favorevole alla sanit\u00e0 per tutti e inciti i pazienti dell'ambulatorio senza assicurazione con il pugno chiuso), \u00abanarchico\u00bb o altre tipologie di burberi \"eroi solitari\", in lotta contro il mondo che non capisce il loro genio.\nStoria.\nInfanzia e adolescenza.\nGregory House \u00e8 figlio di John e Blythe House ma la sua data di nascita \u00e8 incerta: in \"Due storie\" risulta essere il 15 maggio 1959, come riportato sulla patente di guida, mentre in \"Mr. Jekyll e Dr. House\" il braccialetto da paziente indica l'11 giugno 1959, data di nascita di Hugh Laurie; in altri episodi viene rivelato che il suo compleanno cade tra la fine dell'autunno e l'inizio dell'inverno.\nIl padre era un pilota dei Marines, condizione che costringeva la famiglia a molti spostamenti: \u00e8 grazie a questi viaggi che House impar\u00f2 diverse lingue, dimostrando infatti di conoscere spagnolo, portoghese, cinese, giapponese, hmong e hindi. Uno dei trasferimenti li port\u00f2 in Egitto, dove svilupp\u00f2 un interesse particolare per l'archeologia e la caccia al tesoro mantenuto anche in et\u00e0 adulta; un altro soggiorno si svolse in Giappone, dove all'et\u00e0 di quattordici anni matur\u00f2 la decisione di diventare un medico spinto dall'ammirazione verso un medico buraku che, pur appartenendo alla casta pi\u00f9 bassa della societ\u00e0, veniva tenuto in grande considerazione al momento di risolvere difficili situazioni mediche nelle quali gli altri medici avevano fallito.\nHouse ama sua madre ma prova avversione verso suo padre: da adolescente matur\u00f2 la convinzione (dimostrata dalla prova del DNA molti anni pi\u00f9 tardi) di essere il frutto di un'unione adulterina della donna; dopo aver riferito al padre i propri sospetti, il rapporto tra i due si incrin\u00f2 irreparabilmente e per questo evita i contatti con loro. Nell'episodio \"Giorno nuovo... stanza nuova\" racconta di come i suoi genitori lo lasciassero spesso con sua nonna, le cui punizioni sconfinavano in maltrattamenti come farlo dormire all'addiaccio in cortile o fargli fare il bagno nel ghiaccio; confesser\u00e0 in seguito che era il padre a infliggergli tali punizioni, essendo un uomo fissato con le regole e la puntualit\u00e0, e Gregory, inconsciamente o meno, basa la sua vita su degli ideali del tutto opposti.\nIl college.\nHouse ha studiato all'Universit\u00e0 Johns Hopkins sotto Brightman e Gilmar. Studente brillante e ormai laureato, era candidato a vincere il Doyle internship, che gli avrebbe consentito l'internato alla Mayo Clinic, ma venne cacciato per avere copiato un test (tra l'altro errato) da un suo compagno \"spione\", Phillip Weber, che tuttora schernisce con l'appellativo di \"von Lieberman\". A seguito dell'espulsione, per conseguire il dottorato si trasfer\u00ec all'Universit\u00e0 del Michigan dove conobbe Lisa Cuddy, la quale gi\u00e0 conosceva la fama di \"leggenda\" di cui godeva nel campus. Weber vinse il Doyle internship.\nAmore e incidente alla gamba.\nDieci anni prima della serie House aveva intrapreso una relazione con Stacy Warner, un'avvocata costituzionalista, dopo che lei gli ebbe sparato durante una partita di paintball tra medici e avvocati. Cinque anni pi\u00f9 tardi, come narrato ne \"Il caso House\", mentre giocava a minigolf con lei House cominci\u00f2 a soffrire di dolori acuti improvvisi alla gamba destra, che non furono diagnosticati correttamente per tre giorni venendo sottovalutati dai medici (che giudicarono il collega come un tossico in cerca di una dose); lo stesso House non fu in grado all'inizio di capire la propria patologia. In realt\u00e0 si era verificato un coagulo, un trombo o un embolo a un vaso sanguigno periferico, il quale aveva generato un aneurisma che a sua volta aveva portato ad ischemia e a infarto della gamba; ci\u00f2 indusse alla necrosi i muscoli del quadricipite. \nHouse rifiut\u00f2 l'intervento che poteva portare all'amputazione della gamba per scongiurare la gangrena e chiese che gli venisse applicato un bypass periferico nell'arteria ischemizzata per ripristinare la circolazione della gamba, rischiando cos\u00ec danni agli altri organi e l'arresto cardiaco a causa della riperfusione e rivascolarizzazione, e dichiarando di essere disposto a sopportare il forte dolore post-operatorio pur di mantenere integro l'arto. L'intervento di bypass riusc\u00ec, evitando la necessit\u00e0 dell'amputazione, ma lasci\u00f2 House in preda a forti dolori a causa delle sostanze tossiche rilasciate dal tessuto necrotico; sub\u00ec anche un arresto cardiaco di un minuto. Non essendo in grado di tollerare dosi crescenti di morfina, House chiese di essere messo in coma farmacologico per superare la fase critica del dolore e fu accontentato; durante il coma, tuttavia, Stacy decise di esercitare la sua procura medica e ribalt\u00f2 la scelta del compagno per non fargli rischiare la vita: venne pertanto adottata, su suggerimento della Cuddy, una soluzione intermedia che consistette nell'asportare il solo muscolo necrotico e rimuovere il bypass. Questo diede luogo, per l'assenza del muscolo e il ritardo nell'eseguire l'intervento chirurgico con conseguente eccessiva rivascolarizzazione tossica dei tessuti vicini, alla perdita parziale dell'uso della gamba e lasci\u00f2 House con un dolore muscolare cronico di minore intensit\u00e0 ma ugualmente serio per il resto della vita. House non perdon\u00f2 Stacy: i due si lasciarono e dopo qualche anno lei spos\u00f2 un professore di liceo, Mark Warner, che diverr\u00e0 in seguito paziente di House. Da allora il medico non ha pi\u00f9 avuto una relazione stabile e sebbene, nella seconda stagione, sembrava che volesse ritornare a una relazione con Stacy alla fine cos\u00ec non \u00e8 stato.\nAmici e collaboratori.\nHouse ha un solo grande amico, l'oncologo James Wilson, l'unico in grado di tenergli testa e, insieme alla Cuddy, la sola persona di cui House si fidi oltre a Stacy.\nIl suo primo team di collaboratori \u00e8 composto da Eric Foreman (neurologo), Robert Chase (specializzato in terapia intensiva nonch\u00e9 chirurgo) e Allison Cameron (immunologa); alla fine della terza stagione, tuttavia, Foreman e Cameron si sono dimessi e House ha licenziato Chase trovandosi temporaneamente senza collaboratori.\nNella quarta stagione, forzato da Wilson e dalla Cuddy, House \u00e8 costretto a formare una nuova squadra e, dopo una sua personale selezione, assume Lawrence Kutner (specializzato in medicina sportiva), Remy Hadley (specializzata in medicina interna) e Chris Taub, un chirurgo plastico; la Cuddy gli impone inoltre Foreman come collaboratore-sorvegliante.\nNella quinta stagione Kutner si suicida, tornando quindi ad avere tre collaboratori, mentre nella settima assume, per sostituire temporaneamente Tredici, Martha Masters, una laureanda in medicina, dopo aver riassunto Chase. Nell'ottava stagione House deve nuovamente rivoluzionare il team assumendo le dottoresse Park e Adams.\nNemici.\nNel corso della serie, a causa del suo carattere e del suo atteggiamento, House finisce col farsi numerosi nemici.\nIl primo in ordine cronologico \u00e8 Edward Vogler, un imprenditore farmaceutico che viene messo a capo del consiglio di amministrazione dell'ospedale in cambio di cento milioni di dollari per la ricerca contro cancro e AIDS. Vogler si interessa subito a House e incomincia a criticarne i metodi poco ortodossi e il rifiuto delle regole, rappresentato dal fatto che il diagnosta non indossa mai il camice, e per punire la sua arroganza Vogler impone a House di licenziare uno dei suoi medici e di intervenire a una conferenza per lodare uno dei suoi farmaci. Dopo che il medico si rifiuta di fare entrambe le cose, Vogler ne propone il licenziamento al CDA ma la strenua opposizione di Wilson e Cuddy convince il consiglio a rifiutare e a rinunciare a Vogler e al suo finanziamento, per evitare che la sua presenza influisca sul salvataggio delle vite umane che rimane il principale obiettivo dell'ospedale.\nIn \"Mr. Jekyll e Dr. House\", episodio finale della seconda stagione, un uomo di nome Jack Moriarty (stesso cognome del principale avversario di Sherlock Holmes) spara a House: in seguito si scopre che questi era il marito di una donna, paziente del diagnosta, suicidatasi dopo che questi le aveva rivelato una scappatella del marito.\nUn altro dei principali antagonisti della serie \u00e8 il detective Michael Tritter: l'uomo appare per la prima volta nella terza stagione, nell'episodio \"Pazzi d'amore\", in cui si presenta all'ospedale per un controllo di routine e, dopo essere stato insultato per il suo atteggiamento insistente e fastidioso, viene umiliato con un termometro rettale. Il detective si vendica sul diagnosta facendolo arrestare per possesso illegale di Vicodin e indagando sulla dipendenza da quest'ultimo che ha sviluppato negli anni: in questo modo Tritter conduce House in tribunale con il tentativo di revocarne la licenza medica, ma una falsa testimonianza di Cuddy permetter\u00e0 ancora una volta al diagnosta di salvarsi e di vincere la sua personale crociata contro il detective, che dopo questa sconfitta si scuser\u00e0 finalmente con House per poi sparire definitivamente.\nUn ultimo caso di antagonismo pu\u00f2 essere rappresentato dalla dottoressa Amber Volakis, che appare nella quarta stagione tra i potenziali nuovi membri del team di House. Amber diventa subito oggetto di critiche e insulti da parte di House, che gi\u00e0 dal secondo episodio la ribattezza \"bastarda tagliagole\" a causa del suo atteggiamento e della sua ossessiva voglia di primeggiare, bench\u00e9 sia affascinato in un certo modo da lei. Dopo il fidanzamento della dottoressa con Wilson il rapporto tra i due si inasprisce: Amber, infatti, cerca di evitare il pi\u00f9 possibile l'incontro tra i due amici al punto da arrivare a dividere i giorni della settimana con House per permettere a entrambi di vederlo. Anche dopo la morte alla fine della quarta stagione (cosa che causa sensi di colpa ad House), Amber continua a tormentare House sotto forma di allucinazione al punto da costringerlo a frequentare una clinica di disintossicazione al termine della quinta stagione. Dopo la disintossicazione Amber \u00e8 sparita definitivamente dalla serie salvo nelle fotografie che Wilson tiene in casa e, come allucinazione, in una breve apparizione nel finale di serie mentre House \u00e8 sotto gli effetti dell'eroina.\nRelazione con la Cuddy.\nHouse intraprende una relazione con la Cuddy, con cui ha sempre avuto un particolare rapporto, a partire dalla fine della sesta stagione fino alla met\u00e0 della settima: i due si lasciano nell'episodio \"Hollywood, Hollywood\", quando lui torna a far uso di Vicodin per affrontare la paura che la dottoressa possa avere il cancro; per provocare la Cuddy House sposa Dominika Petrova, una ragazza dell'Europa dell'Est a cui serve la green card per restare negli Stati Uniti. \nNell'episodio \"Nella notte\" House sperimenta illegalmente un farmaco non testato per rigenerare i muscoli, ma si provoca dei tumori alla gamba; dopo aver tentato di asportarli da solo, \u00e8 costretto a chiedere aiuto alla Cuddy che lo fa operare d'urgenza in un altro ospedale: in seguito a ci\u00f2 House si illude di poter ricominciare il rapporto ma la Cuddy rifiuta.\nIn \"Andare avanti\", infine, un House in collera, fraintendendo le parole di Wilson, sfonda la facciata dell'abitazione dell'ex fidanzata con la sua macchina, entrando in soggiorno mentre lei \u00e8 in cucina con gli amici e la sorella, per poi lasciare il Paese, in quanto presumibilmente ricercato dalla polizia e rimane in latitanza per tre mesi su una spiaggia tropicale. Nell'ottava stagione House sconta in prigione una pena per danneggiamento ma dopo nove mesi Foreman, nuovo amministratore dell'ospedale al posto della Cuddy, che ha lasciato il lavoro e la citt\u00e0, lo fa uscire \"sulla parola\" alla fine del primo episodio perch\u00e9 ne ha bisogno per effettuare le diagnosi.\nLa partenza di House.\nNell'ultima stagione House rischia molte volte di tornare in prigione ma poi scopre che Wilson ha un cancro in fase terminale; nel frattempo tenta anche una convivenza con Dominika, che si conclude infelicemente a causa del fatto che House le ha nascosto la green card per farla rimanere pi\u00f9 a lungo con lui.\nIl diagnosta rimane poi completamente sconvolto dalla ormai prossima morte di Wilson: l'oncologo la giudica inevitabile (dato che l'operazione sarebbe inutile perch\u00e9 il tumore non si \u00e8 ridotto nemmeno con una dose pesante di chemioterapia) e non vuole cure per allungarsi la vita di un anno o poco pi\u00f9, avendo paura di soffrire troppo. A causa di questo House prima prova a convincere l'amico dicendogli che potrebbe vivere due o tre anni, poi prova vari espedienti e infine getta nel water i biglietti per l'hockey regalati da Foreman e arriva ad aggredire un paziente che voleva suicidarsi (nel quale vede un'analogia con Wilson); a causa dello scherzo i bagni dell'ospedale si intasano e crolla un soffitto, cos\u00ec che i pompieri avvertono la polizia e l'agente per la libert\u00e0 vigilata di House, che nel frattempo ha accettato la decisione di Wilson, ma dovr\u00e0 cos\u00ec scontare i sei mesi restanti della sua pena in prigione. Sapendo che all'amico restano circa cinque mesi di vita e lui non potr\u00e0 confortarlo e stare con lui, nonostante tutti i suoi sforzi, House \u00e8 disperato e scompare ritrovandosi poi in un edificio in fiamme in overdose di eroina. House viene coinvolto nell'incendio e viene dichiarato morto.\nSar\u00e0 il solo Wilson a sapere la verit\u00e0 (probabilmente intuita da Foreman), quando House gli manda un sms mentre l'oncologo sta tenendo, con gli altri, l'elogio funebre dello stesso House. Quindi, nella stessa puntata \"Tutti muoiono\", la serie si conclude con il medico che riesce a inscenare la sua morte, avendo scambiato le schede dentarie con quelle di un suo paziente eroinomane morto di overdose nello stesso palazzo, poi trovato carbonizzato e creduto lo stesso Greg. House, infine, parte in moto con l'amico, per stargli accanto negli ultimi mesi di vita, dopo aver affermato, in contrapposizione col passato (\u00abLe persone non cambiano\u00bb), che pu\u00f2 cambiare ed \u00e8 deciso a provarci. Wilson si preoccupa del cancro, ma House gli risponde che \"il cancro \u00e8 noioso\" prima di partire entrambi con le moto.\nLa dipendenza da Vicodin.\nGi\u00e0 dall'inizio della prima stagione House \u00e8 un accanito consumatore di Vicodin, un oppiaceo che gli permette di sopportare il dolore cronico dovuto alla gamba. \nIl primo episodio totalmente incentrato su questa caratteristica \u00e8 l'undicesimo, \"Disintossicarsi\", in cui House, per dimostrare alla Cuddy di poter sopravvivere una settimana senza il medicinale, soffre di crisi d'astinenza e arriva a rompersi da solo una mano pur di alleviare il dolore insopportabile.\nLa dipendenza da Vicodin torna protagonista nel corso della terza stagione, durante la quale il detective Michael Tritter cerca di far arrestare House per possesso illegale di stupefacenti, indagando sulla massiccia dose di oppiacei presenti nella sua casa.\nLa stagione in cui il medicinale diventa assoluto protagonista \u00e8 per\u00f2 la quinta, durante la quale l'assunzione esagerata porta House (a partire dagli episodi \"Salvatori\" e \"House diviso\") ad avere un episodio di psicosi dove perde parzialmente contatto con la realt\u00e0, con allucinazioni visive in cui comunica con il suo subconscio, rappresentato prima da Amber e poi da Kutner. House inoltre confonde le patologie dei pazienti e immagina cose mai avvenute come una disintossicazione dal Vicodin e l'essere andato a letto con la Cuddy (episodi \"Sotto la mia pelle\" e \"Ora ambedue le parti\").\nL'aggravarsi di tali problematiche finisce col preoccupare House al punto di decidere di affrontare un lungo e difficile processo di riabilitazione, narrato nei particolari durante il primo doppio episodio della sesta serie \"Piegato\". Durante la permanenza in ospedale psichiatrico, House fa insolitamente amicizia con alcuni pazienti e ha una relazione sentimentale con una donna tedesca, cognata di una paziente, ma alla fine lei decide di seguire il marito. Uscito dall'istituto, House \u00e8 disintossicato e vive temporaneamente a casa di Wilson. \nInizialmente, per evitare le vecchie abitudini, vorrebbe abbandonare la professione di medico ospedaliero per dedicarsi solo alla ricerca medica di laboratorio, ma alla fine torna a fare il dottore al Plainsboro, assumendo ibuprofene al posto del Vicodin, pur rischiando una ricaduta nell'episodio finale della sesta stagione \"Aiutami\", dove inizia la relazione con la Cuddy che finir\u00e0 nella stagione successiva. Dal terzo episodio della sesta stagione, infatti, non assume pi\u00f9 il Vicodin e la sua tossicodipendenza sembra essere apparentemente stata sconfitta in maniera definitiva, fino alla met\u00e0 della settima stagione in cui House ricomincia ad assumere l'antidolorifico.\nConcezione e creazione.\nHugh Laurie descrive House come un personaggio che rifiuta di \"obbedire alle usuali regole della vita moderna\" e si aspetta sempre di trovare una rara diagnosi quando cura un paziente. Essendo il protagonista, molti aspetti della sua personalit\u00e0 sono l'opposto di quelli che ci si potrebbe aspettare da un dottore. Il produttore Katie Jacobs vede House come un personaggio statico che \u00e8 abituato a vivere nell'infelicit\u00e0. Jacobs ha affermato anche che il dottor Wilson, il suo unico amico nello show, e House evitano entrambi relazioni mature, cosa che per\u00f2 li porta a stare pi\u00f9 vicini. Robert Sean Leonard ha detto che Wilson \u00e8 l'unico dei pochi che volontariamente ha delle relazioni con House, in quanto il suo personaggio \u00e8 libero di criticarlo.\nNonostante sia un personaggio sarcastico e apparentemente diffidente, Lisa Edelstein afferma che in realt\u00e0 House \u00e8 fiducioso della gente che lo circonda. Edelstein pensa che questa caratteristica si mostri specialmente durante la terza stagione, durante la quale la carriera da medico di House si trova a repentaglio a causa del detective Michael Tritter, che l'arresta per possesso di narcotici dopo che House l'ha maltrattato, esibendo poi davanti al poliziotto in borghese la sua tossicodipendenza. I guai del dottore finiscono quando Lisa Cuddy commette falsa testimonianza durante la sua udienza.\nI giochi con il bastone che si vedono durante la serie sono un'idea dello stesso Laurie. Nell'episodio pilota, House tiene il bastone nello stesso lato della gamba infortunata; il creatore David Shore ha spiegato: \u00abMolta gente si sente pi\u00f9 comoda tenendo il bastone dalla parte del braccio dominante, il che \u00e8 accettabile\u00bb.\nUn aspetto curioso riguarda il padre di House, John House (interpretato da R. Lee Ermey), ex pilota dei Marines con cui House ha cattivi rapporti in quanto molto severo. Nella realt\u00e0 l'attore \u00e8 stato veramente un ufficiale dei marines, inoltre ha interpretato il ruolo del durissimo sergente maggiore Hartman nel film di Stanley Kubrick sulla guerra del Vietnam \"Full Metal Jacket\".\nParallelismo con Sherlock Holmes.\nIl personaggio di House \u00e8 in parte ispirato al detective Sherlock Holmes. Il nome \"House\" gioca per esempio su quello di \"Holmes\" (un'omofonia appunto). Leonard (Wilson nella serie TV, tra l'altro altra omofonia con Watson) ha dichiarato che House e il suo personaggio avrebbero dovuto inizialmente avere i ruoli di Sherlock Holmes e John Watson nella serie, bench\u00e9 creda che il team di House abbia ormai assunto il ruolo di Watson. House \u00e8 dipendente da Vicodin e sperimenta altre droghe, mentre Holmes ha il vizio della cocaina e degli oppiacei e fuma regolarmente la pipa. Entrambi hanno una grande accuratezza nel decifrare le intenzioni della gente e le loro storie dagli aspetti della loro personalit\u00e0 e dall'aspetto. Entrambi vivono al numero civico 221 appartamento B.\nUn'altra similitudine, presente pi\u00f9 sul piano comportamentale, \u00e8 l'abitudine di entrambi di analizzare profondamente e completamente le persone, ignorando per\u00f2 le loro emozioni e i loro sentimenti.\nCast.\nPrima dell'audizione per il ruolo di House, Hugh Laurie stava girando \"Il volo della fenice\" in Namibia. L'attore si present\u00f2 con l'intenzione di provare sia per il ruolo di Gregory House sia per quello di James Wilson. Quando per\u00f2 lesse che sarebbe stato un \"bel personaggio a faccia scoperta\", decise di fare l'audizione esclusivamente per il ruolo di House. Dopo aver visto alcuni provini per l'episodio pilota, Bryan Singer si sent\u00ec frustrato e rifiut\u00f2 attori britannici a causa del loro difettoso accento statunitense. Ma, quando vide la prova Laurie, non sapendo chi fosse, Singer fu entusiasta del suo accento. Lo scambi\u00f2 per un attore statunitense e lo prese come il maggior esempio di accento americano. Laurie inizialmente credeva che James Wilson sarebbe stato il protagonista della serie dopo aver letto una breve descrizione del personaggio e scopr\u00ec che lo sarebbe stato invece House solo quando lesse l'intero copione dell'episodio pilota. Prima dell'inizio delle riprese, i produttori furono per\u00f2 allarmati del fatto che Laurie mancasse di sex appeal verso i telespettatori. Durante le prime due stagioni, l'attore guadagn\u00f2 100.000 dollari per episodio. Nelle stagioni 3 e 4 lo stipendio pass\u00f2 da 275.000 a 300.000 dollari. Nel 2008, \"TV Guide\" ha riportato che Laurie verr\u00e0 pagato 400.000 dollari a episodio dall'inizio della quinta stagione.\nPassioni e altre abilit\u00e0.\nHouse dimostra di avere numerose passioni e qualit\u00e0 inattese, che denotano la poliedricit\u00e0 di questo personaggio.\nCome detto, House \u00e8 poliglotta. Nella terza stagione, durante la cura di un paziente dotato di straordinarie capacit\u00e0 musicali, House lascia intuire che fin dai tempi del liceo coltiva una grande passione per la musica. Difatti egli \u00e8 un ottimo musicista e polistrumentista (come il suo interprete Hugh Laurie che \u00e8 anche un cantautore): sin dai primi episodi lo si vede suonare il pianoforte e, pi\u00f9 avanti, la chitarra, prima acustica e poi elettrica, precisamente possiede una Gibson Flying V d'epoca. House suona anche l'armonica a bocca e l'organo Hammond. Nella quinta stagione \u00e8 possibile vederlo impegnato in un assolo di blues con una Gibson Les Paul Standard del 1959, accompagnato da un investigatore privato, che siede al pianoforte nella casa del dottore. Ma a House non piace solamente suonare, egli ascolta anche molto la musica, in particolare rock, jazz e blues, e infatti nel proprio studio ha un vero e proprio impianto stereo dotato di giradischi, per la precisione un Sota Star, mentre quando \u00e8 in movimento ha spesso un iPod. I prodotti di Apple (uno degli sponsor della serie) rappresentano un'altra delle passioni di House, il quale possiede un iPod, un iPod shuffle e sottrae temporaneamente l'iPhone del collega, il dottor James Wilson. Infine possiede un MacBook Pro, famoso notebook Apple. Quelli di Apple non sono gli unici dispositivi che usa: di tanto in tanto, per aiutarsi nella concentrazione, lo si vede giocare con un Game Boy Advance, un Nintendo DS, una PSP o una Xbox 360.\nDurante lo studio del caso clinico, lo aiuta riflettere sulle diagnosi il vedere la soap opera \"General Hospital\". Nella quarta stagione giunge a rapire il protagonista della soap opera immaginaria \"Prescription Passion\", perch\u00e9 convinto che egli sia malato, come infatti si scoprir\u00e0. La visione di queste telenovelas sar\u00e0 anche merce di scambio per House, che baratter\u00e0 favori per ottenere televisioni per il proprio studio.\nNonostante la menomazione adora le moto e, dopo averne agognata una a lungo, acquista una Honda CBR 1000RR, che guida con perizia, riponendo il suo bastone nello zaino o incastrandolo lungo la carenatura. Nella terza stagione, House supera di 20 kilometri orari il limite di velocit\u00e0 con la sua moto, ci\u00f3 lo porta ad essere arrestato per la prima volta dal Detective Michael Tritter. Proprio allo scopo indossa un giubbino di pelle nera, dal quale si separa solo in poche occasioni.\nLe sue particolari doti di lettura di chi ha di fronte gli permettono di essere un ottimo giocatore di poker. Nella seconda stagione, durante una partita di poker, manovrando Wilson, riesce a tenere lontano la dottoressa Lisa Cuddy, suo capo. Egli, infatti, tramite il comportamento della dottoressa, ne interpreta la mano di carte e suggerisce il gioco all'amico cos\u00ec da poter prolungare la partita. Analogamente, nella terza stagione dimostra di essere un ottimo giocatore di scacchi, quando, per stressare un paziente esperto giocatore di scacchi, lo sfida in una partita che sembra volgere a favore del paziente stesso, ma che vince solo grazie a un bluff.\nNonostante non badi molto al suo aspetto fisico indossa sempre un paio di scarpe Nike, anche se qualche volta lo si pu\u00f2 vedere indossare delle Converse All-Stars. Curiosa \u00e8 la scena in cui il dottor Eric Foreman insieme con House sono all'interno di un ascensore mentre osservano le rispettive scarpe dello stesso modello, a sottolineare la propria somiglianza. In un'altra occasione, proprio a causa delle scarpe che indossa, allontana un'aspirante collaboratrice, nonostante l'avvenenza di costei, perch\u00e9 \u00e8 dell'idea che le scarpe debbano essere comode e quelle con il tacco a spillo non lo siano. \n\u00c8 appassionato di Monster Truck e di Wrestling, tant'\u00e8 che durante un episodio della terza stagione, per prendere in giro Allison Cameron, pronuncia una frase usata dal famoso wrestler The Rock: (\u00abIf ya smell what The Rock is cookin'\u00bb, \"Se senti l'odore di quello che cucina The Rock\"). In un'altra occasione si dichiara implicitamente ammiratore di Andr\u00e9 the Giant, celebre wrestler francese e lottatore di catch giapponese del passato.\nAll'inizio della terza stagione, durante il periodo in cui non fa uso di Vicodin, si pu\u00f2 intendere che avrebbe la passione della corsa, se potesse praticarla; infatti, nei primi giorni di lavoro percorre il tragitto da casa all'ospedale interamente di corsa.\nHouse fa spesso riferimenti espliciti al consumo di materiale pornografico; inoltre frequenta regolarmente prostitute. Ha anche una escort preferita, con cui \u00e8 amico.\nNel campo professionale, una delle sue grandi passioni \u00e8 la fisica, infatti in un'occasione (primo episodio dell'ottava stagione, \"Venti Vicodin per la vita\") ha anche affermato che se non facesse pi\u00f9 il medico gli piacerebbe studiare la teoria della materia oscura, dato che \u00e8 una teoria ancora non confermata e lui ama dare una spiegazione ai casi irrisolti, e che vorrebbe laurearsi in questa materia e insegnarla in qualche universit\u00e0."}
{"id": "316066", "revid": "339392", "url": "https://it.wikipedia.org/wiki?curid=316066", "title": "Imaging Argentina", "text": ""}
{"id": "316070", "revid": "26630", "url": "https://it.wikipedia.org/wiki?curid=316070", "title": "Adolphe Sax", "text": "Deve la sua fama soprattutto all'invenzione del sassofono.\nBiografia.\nAdolphe Sax nacque a Dinant, nel Belgio francofono, primo di 11 fratelli. Suo padre, Charles-Joseph Sax, era costruttore di strumenti musicali a Bruxelles, in particolare flauti, clarinetti, fagotti e serpentoni. Nel 1824 brevett\u00f2 il \"Cor omnitonique\", un corno innovativo.\nAdolphe eredit\u00f2 la passione del padre e cominci\u00f2 giovanissimo a costruire strumenti, esponendo flauti e clarinetti in ebano all'Esposizione Industriale Belga quando aveva solo 16 anni. Dal 1828 studi\u00f2 flauto, clarinetto ed armonia al Conservatorio Reale di Bruxelles.\nIl padre aveva elaborato una teoria acustica per l'esatto posizionamento dei fori sui legni, gettando il seme della sistematizzazione in famiglie degli strumenti dell'epoca. Il giovane Adolphe si dedic\u00f2 a sperimentazioni, fino ad elaborare compiutamente nel 1844 la sua celebre legge acustica: \"il timbro di un suono \u00e8 determinato dalle proporzioni della colonna d'aria e non dal materiale del corpo che la contiene.\". Questa intuizione gli permise di realizzare strumenti perfetti per intonazione, timbro ed estensione e di caratteristiche sonore e tecniche omogenee tra i membri pi\u00f9 gravi e quelli pi\u00f9 acuti della stessa famiglia.\nIl suo primo lavoro importante fu sul clarinetto basso, di cui brevett\u00f2 un nuovo modello all'et\u00e0 di 20 anni.\nNel 1842 si trasfer\u00ec definitivamente a Parigi e continu\u00f2 a lavorare ai suoi strumenti dedicandosi in particolare ad una famiglia di ottoni a pistoni brevettati nel 1843. I suoi strumenti presentavano notevoli vantaggi rispetto agli strumenti simili in uso all'epoca e vennero battezzati \"saxhorns\". Erano in 7 differenti taglie, identiche per proporzioni del canneggio, imboccatura e diteggiatura. Nello stesso periodo svilupp\u00f2 anche la famiglia delle saxtrombe e delle saxtube, che ebbe fortuna molto minore.\nAdolphe Sax puntava ad assicurarsi il florido ma difficile mercato delle bande militari: per dimostrare la superiorit\u00e0 dei suoi strumenti fu organizzato un pubblico \"scontro\" tra due bande, il 22 aprile 1845 al Champ de Mars, cui parteciparono 20.000 spettatori ed una giuria qualificata. I 45 elementi che suonavano strumenti tradizionali furono surclassati dai 38 elementi dotati di strumenti inventati o perfezionati da Sax.\nIl sassofono fu, comunque, la sua pi\u00f9 grande invenzione: in esso un\u00ec l'imboccatura ad ancia semplice del clarinetto, un sistema di chiavi ispirato al clarinetto, all'oboe ed al flauto ed un canneggio conico in metallo. Questo \"ibrido\", pur appartenendo alla famiglia dei legni ed avendone la flessibilit\u00e0 tecnica, permette un grande volume di suono, paragonabile a quello degli ottoni. La famiglia completa (sopranino, soprano, contralto, tenore, baritono, basso e contrabbasso) fu brevettata e presentata nel 1846, anche se brevetti parziali risalgono anche al 1838. Il saxofono fu concepito per banda e per orchestra, con due distinte famiglie, tagliate rispettivamente nelle tonalit\u00e0 di Sib-Mib e Do-Fa. La seconda famiglia - destinata, nelle intenzioni di Sax, ad un uso prevalentemente orchestrale - godette di fortuna molto minore rispetto alla prima ed \u00e8 oggi assai rara.\nIl compositore Hector Berlioz elogi\u00f2 pi\u00f9 volte lo strumento, a partire da un celebre articolo del giugno 1842 fino al lusinghiero capitolo dedicato al saxofono nel celebre \"Trattato di strumentazione\".\nSax fu il primo insegnante di saxofono al Conservatorio Superiore di Parigi, dal 1857 fino alla chiusura nel 1870 dovuta alla guerra franco-prussiana. In Italia, il Conservatorio di Bologna adott\u00f2 gli strumenti di Sax su consiglio di Gioachino Rossini nel 1844. Parallelamente all'attivit\u00e0 di inventore, costruttore ed insegnante, Sax fond\u00f2 e guid\u00f2 una piccola casa editrice, si dedic\u00f2 alla riorganizzazione delle bande militari, fu compositore, arrangiatore, esecutore sui suoi strumenti e maestro di banda. Progett\u00f2 timpani senza bacino e pelli impermeabili per strumenti a percussione cos\u00ec come sale da concerto e addirittura macchine per aerosol.\nSax continu\u00f2 la sua attivit\u00e0, nonostante le azioni decisamente ostili di altri fabbricanti di strumenti che lo portarono due volte alla bancarotta. Fu boicottato in tutti i modi, incendi dolosi scoppiarono nella sua azienda, i suoi 200 dipendenti furono intimoriti o lusingati per costringerli a licenziarsi, sub\u00ec numerose aggressioni fisiche e venne trascinato in tribunale in innumerevoli processi. Anche il suo stato di salute ne risent\u00ec: soffr\u00ec infatti di cancro al labbro superiore nel 1858. Alle cure tradizionali (gli era stato suggerito un rischioso intervento chirurgico) prefer\u00ec una pianta indiana che pare lo guar\u00ec miracolosamente, aumentando le maldicenze sul suo conto.\nMor\u00ec in miseria nel 1894 a Parigi e fu sepolto nel Cimitero di Montmartre."}
{"id": "316085", "revid": "599013", "url": "https://it.wikipedia.org/wiki?curid=316085", "title": "Lucio Topatigh", "text": "\u00c8 soprannominato \"Il falco di Gallio\" e viene considerato il pi\u00f9 forte giocatore di hockey di scuola italiana di sempre.\nCarriera.\nL'esordio con l'Asiago e con la Nazionale.\nNato hockeisticamente nell'Hockey Club Gallio e in seguito nell'Asiago Hockey, Topatigh fa il suo esordio in Serie A1 nella stagione 1984-85. Nel corso della stagione successiva fa il suo esordio anche in Nazionale, il 21 dicembre 1985 nella partita persa a Berlino contro la per 3 a 1. Il primo gol in maglia azzurra lo mette a segno il giorno dopo, sempre contro la Germania Est (ancora una sconfitta, stavolta per 3 a 2). Nel campionato 1985-86 gioca la sua prima finale scudetto, che l'Asiago perde contro il Merano.\nA Bolzano.\nNella stagione 1986-87 passa all'Hockey Club Bolzano, dove resta per cinque stagioni vincendo 2 scudetti, nel 1988 e nel 1990.\nIl ritorno ad Asiago e l'esperienza coi Devils Milano.\nRitorna ad Asiago nel 1991-92, dove resta per due stagioni, per poi passare ai Devils Milano, coi quali vince il suo terzo titolo tricolore e la classifica marcatori (1993-94). L'anno successivo la squadra non riesce a ripetersi, e Topatigh torna ad Asiago.\nIl nuovo ritorno ad Asiago e la parentesi a Bolzano.\nNel 1995-96, con la squadra dell'altopiano disputa l'Alpenliga, prima dell'inizio del campionato, per passare poi nuovamente al Bolzano per la stagione regolare. Coi biancorossi vince lo scudetto di quell'anno e i due successivi.\nCon la stagione 1999-00 il falco torna a casa, ad Asiago. Il primo anno vince nuovamente la classifica marcatori e guida i vicentini alla finale col Bolzano. I giallorossi vi arrivano da favoriti, ma vengono sconfitti dal Bolzano. Topatigh si consola sollevando la sua prima coppa Italia. La riscossa l'anno successivo, al termine del quale l'Asiago vince il suo primo scudetto, il settimo personale per Topatigh che segna ai rigori con il legamento del ginocchio rotto.\nL'Asiago nel 2001 bissa anche il successo in coppa Italia. Negli anni successivi, l'Asiago prova a contrastare il dominio dei Milano Vipers, ma l'unica soddisfazione \u00e8 la Supercoppa italiana del 2003. Al termine di quella stagione per Topatigh c'\u00e8 anche una breve esperienza (sei incontri) con l'hockey in-line, con i Ghosts Padova che vinsero quello scudetto.\nLa sua carriera in nazionale sembrava terminata dopo i mondiali del 2002, dopo 238 incontri e 54 gol. A sorpresa invece \u00e8 stato convocato per i XX Giochi olimpici invernali, ad oltre 40 anni, dove ha disputato altri 5 incontri, senza segnare reti. Dopo essersi preso alcuni mesi di riflessione, Topatigh ha annunciato, il 2 novembre 2006 a campionato iniziato, di proseguire la sua carriera con l'Asiago Hockey per una stagione. Ha giocato poi altri 8 incontri nel successivo campionato 2007-08 stabilendo cos\u00ec un primato: il 19 febbraio 2008, giocando il match Pontebba-Asiago, ha infatti raggiunto - all'et\u00e0 di quasi 43 anni - le 1000 partite giocate nella massima serie.\nFine dell'attivit\u00e0 agonistica e riconoscimenti.\nSi \u00e8 ritirato al termine della stagione 2007-08, tuttavia, nel gennaio 2010, in un'intervista a Rai Sport Pi\u00f9 ripresa poi dai giornali, Topatigh afferm\u00f2 di essere in procinto di tornare sul ghiaccio con l'HC Bolzano in occasione dei play-off di quel campionato. Durante la conferenza stampa per la presentazione della Coppa Italia svoltasi a Bolzano il presidente della societ\u00e0 altoatesina sment\u00ec per\u00f2 tale ipotesi.\nNel dicembre del 2014 viene annunciato il suo inserimento nella Hall of Fame della IIHF, vincendo il premio Richard \"Bibi\" Torriani, che viene assegnato a quei giocatori che hanno ottenuto risultati sopra la media nelle Nazionali non considerate tra le top dell'hockey mondiale. Topatigh diventa il secondo giocatore di scuola italiana ad essere inserito nella Hall of Fame dopo Enrico Calcaterra (portiere degli anni '20 e '30 e tra i fondatori della FISG). L'Asiago, in concomitanza con l'annuncio dell'onorificenza concessa a Topatigh, decider\u00e0 di ritirare il suo numero di maglia (il 27).\nNell'aprile 2020 \u00e8 stato selezionato dalla federazione internazionale nella ideale miglior nazionale italiana di tutti i tempi assieme a Mike Rosati, Robert Oberrauch, Armin Helfer, Roland Ramoser e Mario Chitarroni. Nel successivo mese di novembre \u00e8 stato insignito della Medaglia d'oro al valore atletico dal CONI, che gli \u00e8 stata poi consegnata dal presidente del CONI Giovanni Malag\u00f2 e dal presidente della FISG Andrea Gios il 27 aprile 2021\nVita personale.\n\u00c8 sposato dal 2 luglio 1994 con Marzia ed \u00e8 padre di Tommaso (anch'esso hockeysta) e Lucrezia. Gi\u00e0 dall'et\u00e0 di 37 anni Topatigh aveva aperto un panificio a Gallio, attivit\u00e0 a cui ha deciso di dedicarsi completamente dal momento del ritiro."}
{"id": "316086", "revid": "287204", "url": "https://it.wikipedia.org/wiki?curid=316086", "title": "Capitan Slaff", "text": "Capitan Slaff \u00e8 un libro di Davide Bernasconi, che contiene il poemetto in dialetto comasco noto anche come \"La balada del Toni e del pirata Slaff\". Si tratta di una fiaba fantastica ambientata su un Lago di Como di un passato mitico, popolato da maghi, cavalieri e vescovi. Secondo le parole dello stesso Bernasconi, l'idea della storia nacque da una sorta di onirico ritorno all'infanzia:\nIl poema \u00e8 stato in pi\u00f9 occasioni presentato dall'autore in forma di monologo, col contrappunto musicale di Alessandro Gioia; una registrazione di una di queste esibizioni si trova nel CD allegato al libro."}
{"id": "316087", "revid": "21371", "url": "https://it.wikipedia.org/wiki?curid=316087", "title": "La balada del Toni e pirata Slaff", "text": ""}
{"id": "316089", "revid": "767487", "url": "https://it.wikipedia.org/wiki?curid=316089", "title": "Ipersuperficie", "text": "La nozione di ipersuperficie generalizza quella di iperpiano e di superficie. Si chiama ipersuperficie una qualunque variet\u00e0 differenziabile o variet\u00e0 algebrica di dimensione formula_1 immersa in uno spazio (generalmente euclideo o affine o proiettivo) di dimensione formula_2.\nDefinizione alternativa (in realt\u00e0 \u00e8 un caso particolare della definizione data sopra):\nData una funzione differenziabile formula_3 tale che per ogni formula_4 se formula_5 allora formula_6 (cio\u00e8 formula_7 \u00e8 un valore regolare), l'insieme di punti:\ndefinisce una ipersuperficie in formula_9."}
{"id": "316093", "revid": "729019", "url": "https://it.wikipedia.org/wiki?curid=316093", "title": "R\u00e9my Martin", "text": "Biografia.\nCresciuto rugbisticamente nell'Aubenais, club della sua citt\u00e0 natale, ebbe il suo debutto professionistico nel 2000 con la maglia del Mont-de-Marsan e, nel 2001, pass\u00f2 allo Stade Fran\u00e7ais, sotto la guida tecnica di Nick Mallett prima, e di Fabien Galthi\u00e9 poi.\nEsord\u00ec in Nazionale nel 2002, nel Sei Nazioni contro l'.\nImpegnato saltuariamente (20 presenze in 5 stagioni), vinse il Torneo 2006, e partecip\u00f2 alla in Francia: un errore che mand\u00f2 in meta Ignacio Corleto nel \"match\" d'apertura contro l' fece perdere a Martin il posto di titolare e, nel corso della competizione, disput\u00f2 altri due incontri, gli ultimi a tutt'oggi della sua carriera internazionale, entrambi da subentrato.\nDall'estate 2008 Martin milit\u00f2 nel Bayonne. Nel 2011 ha lasci\u00f2 l' ed entr\u00f2 a far parte della rosa del , dove ha trov\u00f2 il suo ex allenatore Fabien Galthi\u00e9. Fu costretto ad interrompere la sua carriera il 13 gennaio 2015 a seguito di una doppia ernia del disco, tuttavia, decise di ritornare in campo nel giugno 2017 e di giocare in Federal 2 con l'AS B\u00e9darrides club Ch\u00e2teauneuf-du-Pape.\nProfessionalmente gestisce due centri commerciali a Orange e N\u00eemes."}
{"id": "316095", "revid": "767487", "url": "https://it.wikipedia.org/wiki?curid=316095", "title": "Tapioca", "text": "La tapioca \u00e8 un prodotto amidaceo derivato dal tubero della manioca, una pianta originaria dell'America del Sud e coltivata nella zona tropicale anche dell'Africa e dell'Asia. Tradizionalmente prodotta nelle \"casas de farinha\".\nDescrizione e uso.\nLa tapioca \u00e8 simile alla farina estratta dai cereali. Si presenta sotto forma di piccole sferette dal colore bianco: una volta cotte, le sfere diventano trasparenti, assumendo una consistenza gelatinosa. Spesso concorre alla preparazione di farine precotte per l'alimentazione dei bambini in fase di svezzamento in quanto ha propriet\u00e0 nutritive simili al latte.\nLa cosiddetta \"ciba di tapioca\" \u00e8 l'ingrediente principale delle nuvole di drago.\nAd oggi la tapioca \u00e8 utilizzata anche nel bubble tea come variante principale delle bolle.\nAlcune aziende cosmetiche usano la tapioca come ingrediente nei prodotti cosmetici.\nAvvertenze.\nLa pianta di manioca (cassava) ha rami rossi o verdi con fusto che a volte pu\u00f2 essere anche bluastro. Le radici della variante con rami verdi - che raramente sono vendute fuori dai mercati locali - richiedono un trattamento per eliminare la linamarina, un glicoside cianogenico che si trova normalmente nella pianta, che pu\u00f2 trasformarsi in cianuro. Il \"konzo\" (chiamato anche \"mantakassa\") \u00e8 una malattia paralizzante associata all'assunzione quasi esclusiva per varie settimane di prodotti della cassava non preventivamente trattati in modo opportuno.\nLe radici ammesse al commercio in Italia non provengono dalle variet\u00e0 potenzialmente pericolose."}
{"id": "316099", "revid": "40508", "url": "https://it.wikipedia.org/wiki?curid=316099", "title": "Transuranici", "text": ""}
{"id": "316105", "revid": "40508", "url": "https://it.wikipedia.org/wiki?curid=316105", "title": "Elemento transuranico", "text": ""}
{"id": "316113", "revid": "767487", "url": "https://it.wikipedia.org/wiki?curid=316113", "title": "Califfo De Luxe", "text": "I Califfo de Luxe sono stati un gruppo musicale italiano rocksteady, jazz e reggae, nato nel 2001 in Veneto.\nBiografia.\nLa band nasce nel 2001 dall'unione di otto componenti di diversa derivazione musicale maturati in formazioni rock, jazz e reggae, provenienti dalla provincia di Venezia.\nIl repertorio proposto dalla band \u00e8 fin dall'inizio una miscela delle sonorit\u00e0 tipiche dello ska-reggae giamaicano con influenze latine, proponendo principalmente pezzi propri.\nL'attivit\u00e0 live della band comincia a dicembre 2001 e questa trova subito ottimi consensi dal pubblico, soprattutto per l'impatto \"live\" che sanno trasmettere, tanto che dal 2002 svolgono oltre 150 date in tutto il Triveneto.\nNel 2003 registrano \"Veneto Ska Cabernet Orchestra\", demo autoprodotto con tiratura di 2000 copie. Nel frattempo il gruppo aumenta la sua popolarit\u00e0 arrivando a suonare nei palchi di numerosi club come il Jack the Ripper di Verona, il New Age di Roncade (TV), il Banale di Padova e La Flog di Firenze solo per citarne alcuni. Vengono inoltre chiamati ad aprire concerti di gruppi pi\u00f9 affermati come Shandon, Strike, Vallanzaska, Roy Paci &amp; Aretuska e Meganoidi.\nNel luglio 2004 i Califfo de Luxe partecipano alla undicesima edizione del Rototom Sunsplash di Osoppo (UD) e volano in Canada per un tour presenziando all'importante \"Victoria Ska Festival\" di Vancouver, affiancando artisti di fama internazionale come il giamaicano Strangejah Cole. Al ritorno in Italia inseriscono un trombonista alla sezione fiati e registrano un nuovo EP dal titolo \"Luci da illusione\" che li porter\u00e0 ad accompagnare vari artisti in tour per la penisola tra i quali Persiana Jones, Ska-J, Giuliano Palma and The Bluebeaters e molti altri.\nNel 2005 la band suona ad altri importanti festival come l'Istria in reggae festival (Croazia), ancora al Reggae Sunsplash di Osoppo e allo Jurgen ad Augusta (Germania).\nPer i Califfo de Luxe, che ormai hanno raggiunto una discreta popolarit\u00e0, arriva il momento di preparare il primo album, cos\u00ec, dopo un mese al Waterland studio di Venezia, esce nel febbraio 2006 \"Fino all'alba\", somma di cinque anni di attivit\u00e0 della band, registrato e mixato dall'ex Pitura Freska Cristiano Verardo. Nel disco \u00e8 anche inclusa una traccia ROM con il video del primo brano, \"Baby baciami\".\nSuccessivamente inizia il tour di promozione dell'album nei migliori club italiani, suonando anche con i mostri sacri dello ska, ovvero i jamaicani Skatalities. Spingono la loro musica fino al sud Italia esibendosi al Neapolis Festival, con Jovanotti, Roy Paci e altri musicisti di fama internazionale, e in Sicilia a Siracusa. Nell'ottobre dello stesso anno partono per un tour in Germania che tocca Halle, Chemnitz e Berlino, ottenendo un forte consenso da parte del pubblico.\nNel 2007 i Califfo de Luxe continuano il loro tour promozionale girando per l'Italia, suonando a Cagliari e in alcune citt\u00e0 austriache.\nNel settembre 2008 viene pubblicato il secondo album della band, dal titolo \"Un anno in un giorno\", contenente dieci brani di produzione propria e due cover dei brani \"Stasera che sera\" dei Matia Bazar ed il brano \"Tetris\" costruito sul motivo del noto videogioco omonimo.\nIl gruppo porta dal vivo i brani del nuovo lavoro, concentrandosi sul proprio territorio ma senza tralasciare alcune tappe importanti come in Germania, esibendosi a Berlino e Lubecca e in Inghilterra, suonando a Londra.\nIl 2010 vede la band nuovamente al lavoro per la preparazione del nuovo disco \"Revolution Radio\", uscito a settembre del 2010, in cui si celebrano gli anni '70 ed '80 con 10 cover riadattate in chiave propria e 2 inediti del gruppo."}
{"id": "316119", "revid": "287204", "url": "https://it.wikipedia.org/wiki?curid=316119", "title": "Hans Th\u00f8ger Winther", "text": "Nel 1801 si trasfer\u00ec a Christiania (dal 1925, Oslo), dove trov\u00f2 lavoro come funzionario pubblico.\nI primi dagherrotipi giunsero in Norvegia nel 1841, in un'esposizione organizzata nella citt\u00e0 di Bergen e successivamente a Christiania. Fra gli spettatori c'era anche Winther, che stava gi\u00e0 sperimentando dei metodi per fissare l'immagine. Pubblic\u00f2 le sue scoperte in molti articoli in cui descrisse il procedimento per ottenere un positivo diretto e per convertire il negativo in positivo e viceversa. Come supporto per le immagini utilizz\u00f2 la carta, in modo analogo al procedimento di William Fox Talbot, la calotipia. Grazie ai suoi manuali inizi\u00f2 la produzione di fotocamere in Norvegia e molti amatori si avvicinarono alla nuova arte.\nNel 1842 pubblic\u00f2 le sue fotografie, riprodotte per\u00f2 come litografie."}
{"id": "316120", "revid": "124478894", "url": "https://it.wikipedia.org/wiki?curid=316120", "title": "Modello F24", "text": "Il Modello F24 utilizzato in Italia per il pagamento di gran parte delle imposte, delle tasse e dei contributi, sostituendo altri precedenti modelli, ciascuno valido per un tipo differente di tributo.\nTributi per il quale pu\u00f2 essere utilizzato.\n\u00c8 inoltre utilizzato per pagare tutte le somme (compresi interessi e sanzioni) in caso di:\nPer le accise c'\u00e8 un modello F24 modificato, \"F24 Accise\".\nCompensazione dei tributi.\nUna delle funzioni del modello F24 \u00e8 la possibilit\u00e0 di compensare i crediti del pagatore con ogni debito presente nel modello.\nQuesta possibilit\u00e0, specialmente per le imprese, ha rappresentato una grande agevolazione. Non \u00e8 necessario attendere il rimborso del credito, la procedura spesso necessita di vari anni, ma \u00e8 possibile utilizzarlo per ridurre i pagamenti.\nUno dei casi pi\u00f9 frequenti per le imprese riguarda la compensazione dei crediti IVA con i debiti per contributi di lavoro dipendente.\nPer verificare la possibilit\u00e0 di utilizzare il credito in compensazione \u00e8 necessario far riferimento alla normativa sul tributo.\nPer alcuni tipi di debito il legislatore prescrive la non compensabilit\u00e0 con un credito. Un esempio: il pagamento per il condono del 2002.\nA partire dall'entrata in vigore del Decreto Legge 50/2017, i titolari di partita IVA possono avvalersi della compensazione solo presentando il relativo modello F24 tramite un intermediario abilitato. Inoltre, per importi superiori ad euro 5.000,00 \u00e8 necessario far apporre il visto di conformit\u00e0 da un professionista iscritto negli appositi elenchi dell'Agenzia delle Entrate.\nSchema di funzionamento del modello.\nIl modello si divide in sezioni.\nIn alto ci sono le informazioni anagrafiche relative al contribuente. I dati sono:\nSeguono le sezioni, dove occorre indicare tipo di tributo e importo da pagare o da compensare. Per ogni tipo di imposta, di tassa o di contributo deve essere utilizzata una riga. A sinistra devono essere riportati i dati identificativi del tributo, a destra sono presenti due colonne, una per il debito e una per il credito.\nIl modello F24 ha uno schema aperto: \u00e8 il pagatore che inserisce il codice del tributo. Il vantaggio \u00e8 che in caso di nuovi tributi non \u00e8 necessario cambiare il modello.\nIl modello \u00e8 diviso in sezioni, ognuna per un diverso percettore. Le sezioni sono le seguenti:\nEsiste un formato alternativo del modello, di colore grigio anzich\u00e9 azzurro, in cui la sezione \"altri enti previdenziali e assicurativi\" viene sostituita dalla sezione \"accise e altri tributi non compensabili\". Questo modello viene utilizzato p.es. per il pagamento delle accise di fabbricazione da parte delle aziende petrolifere.\nModalit\u00e0 di versamento.\nIl pagamento pu\u00f2 essere effettuato presso gli sportelli di qualunque concessionario o banca convenzionata e presso gli uffici postali, come segue:\nIl modello si compone di tre copie. Quando si paga una copia viene timbrata e restituita, le altre due sono trattenute dallo sportello.\nIl servizio \"F24 online\" permette la compilazione a casa del modello dal sito dell'Agenzia delle entrate. L'importo verr\u00e0 automaticamente addebitato.\nPer utilizzare il servizio \u00e8 necessario essere titolari di un conto corrente presso una delle banche che hanno stipulato apposita convenzione.\nDiverse banche offrono la possibilit\u00e0 di compilare e pagare il modello F24 via internet, mediante i servizi di:\nCon questi servizi \u00e8 possibile anche il pagamento per conto terzi: commercialisti e patronati possono compilare gli F24 dei propri clienti e addebitare gli importi sui loro conti correnti. Per fare ci\u00f2 i clienti firmano una delega ad operare per proprio conto a favore dei commercialisti o dei patronati.\nNon \u00e8 ancora possibile utilizzare SEPA Credit Transfer che permetterebbe il pagamento dei tributi anche dall'estero senza necessit\u00e0 di utilizzare banche convenzionate con l'Agenzia delle Entrate. Il pagamento dall'estero \u00e8 comunque possibile con una qualsiasi carta di credito MasterCard o Visa e un account online Poste Italiane. \nIl decreto Bersani bis ha obbligato alcune categorie di contribuenti in possesso di partita IVA ad effettuare il pagamento telematico con l'F24. Questo obbligo \u00e8 stato esteso, con decorrenza 1\u00ba gennaio 2007, agli altri titolari di partita IVA.\nTipologie di modelli F24.\nOltre al modello F24 ordinario esistono anche:"}
{"id": "316124", "revid": "1991", "url": "https://it.wikipedia.org/wiki?curid=316124", "title": "Machik", "text": ""}
{"id": "316126", "revid": "56620", "url": "https://it.wikipedia.org/wiki?curid=316126", "title": "Le parole sognate dai pesci", "text": "Le parole sognate dai pesci \u00e8 il terzo libro scritto da Davide Bernasconi, edito da Bompiani nella collana Assaggi e pubblicato nel 2003.\nIl libro racconta la vita di un piccolo paese sulle rive di un lago, raccontata attraverso le storie di piccola gente che non sa di essere grande e le loro improbabili avventure che si trasformano in epopee intorno al tavolo dell'unico bar, tra sigarette e ricordi, parole e liquori, fantasmi e visioni di terre promesse. C'\u00e8 chi ha cercato fortuna in America, chi ha combattuto guerre nascosto in una cantina, chi si \u00e8 improvvisato rapinatore guardando una pistola \"made in China\", chi \u00e8 finito in manicomio circondato da angeli coi camici bianchi, chi ha aspettato inutilmente l'arrivo di un meccanico che gli riparasse gli ingranaggi di un sogno inceppato."}
{"id": "316129", "revid": "104485", "url": "https://it.wikipedia.org/wiki?curid=316129", "title": "Teorema delle funzioni implicite", "text": "In matematica, in particolare in analisi matematica e geometria, il teorema delle funzioni implicite \u00e8 un importante strumento che stabilisce quando il luogo di zeri di un'equazione implicita si pu\u00f2 esplicitare rispetto a una variabile.\nNella letteratura italiana, il teorema \u00e8 generalmente detto teorema di Dini in onore del matematico Ulisse Dini, che contribu\u00ec ad estenderne la formulazione.\nIl teorema di Dini.\nIl teorema di Dini stabilisce che una funzione reale di classe formula_1 di due variabili del tipo:\ndefinisce implicitamente un'unica funzione del tipo:\nin un intorno di un punto formula_4 tale che (esplicitando rispetto alla variabile y):\nIl teorema di Dini fornisce quindi una condizione sufficiente affinch\u00e9 esista un'unica funzione formula_3 tale che \nsia soddisfatta al variare di formula_8, ovvero un'unica funzione formula_9 tale che \nsia soddisfatta al variare di formula_11.\nQuesto non significa che sia possibile esplicitare una delle due incognite in funzione dell'altra, ovvero che sia possibile trovare formula_3 oppure formula_9 in forma esplicita, ma mostra piuttosto che esiste almeno una delle due funzioni, detta funzione implicita. \nSe ci si limita all'individuazione di particolari tipi di funzione, ad esempio quelle continue e definite su un intervallo, si pu\u00f2 dimostrare anche la loro unicit\u00e0, il che sancisce un'equivalenza formale tra la scrittura implicita formula_14 e quella esplicita formula_3 oppure formula_9. Ad esempio, l'equazione:\nben definisce un'unica funzione continua formula_3 definita per ogni formula_8 reale, che tuttavia non pu\u00f2 essere scritta esplicitamente.\nEnunciato.\nSia formula_20 una funzione a valori reali, differenziabile e le cui derivate parziali prime siano funzioni continue. Sia inoltre formula_21 tale che:\nIl teorema afferma che esiste una funzione derivabile reale:\nla cui derivata prima sia continua. Inoltre, il grafico di formula_24 \u00e8 l'insieme delle coppie:\nche sono contenute nel rettangolo:\nIl teorema in due dimensioni.\nSi consideri una funzione di classe C1 formula_27 definita su un insieme aperto formula_28, e si consideri l'insieme:\nSe formula_30 \u00e8 non vuoto esiste un punto formula_31 tale che:\nIl teorema afferma che se formula_31 non \u00e8 un punto critico, ovvero: \nallora esiste un intorno formula_35 di formula_31 tale che l'insieme formula_37 \u00e8 il grafico di una funzione derivabile. \nQuesto equivale a dire che esiste un'unica funzione del tipo formula_38 o del tipo formula_39 che mette in relazione le due incognite formula_8 e formula_11. Si noti che questo non significa che \u00e8 davvero possibile esplicitare una delle due variabili in funzione dell'altra, ma solo che l'equazione definisce implicitamente un legame tra le due incognite che \u00e8 univoco.\nSia formula_42 una funzione di classe formula_43 nell'aperto formula_44 e sia formula_45 tale che:\nAllora esistono un intervallo reale aperto formula_47, con formula_48, un intervallo reale aperto formula_49, con formula_50, ed una funzione formula_51 di classe formula_43 in formula_47 a valori in formula_49 tali che:\ne tali che per ogni formula_56 la relazione:\nsi verifica se e solo se:\nScambiando i ruoli delle variabili si giunge a definire una funzione formula_39.\nDimostrazioni.\nPrima dimostrazione.\nSia data una funzione continua formula_60 di classe formula_43 in formula_44 tale che formula_63 in tutti i punti tali che formula_64, cio\u00e8 nella curva di livello:\nSia formula_31 un punto di formula_67 e si consideri il relativo sviluppo al primo ordine di Taylor:\nTenendo conto che formula_69, uguagliando a zero la prima parte del termine al primo ordine si ottiene:\nPer ipotesi, tale equazione di primo grado ha almeno un coefficiente diverso da zero, e si pu\u00f2 porre formula_71. Si pu\u00f2 quindi ricavare formula_11 in funzione di formula_8:\nIl teorema mostra che l'errore nella formula di approssimazione al primo ordine non incide sulla possibilit\u00e0 di esprimere una variabile in funzione dell'altra.\nLa funzione ottenuta ha sviluppo al primo ordine: \nSeconda dimostrazione (Teorema delle contrazioni).\nSia data una funzione continua formula_76 di classe formula_43 nell'aperto formula_44 tale che per formula_79 si abbia \nSia definita la funzione\nallora formula_82 e formula_83 per formula_84. Dunque trovare gli zeri di formula_85 si riduce a trovare il punto fisso della funzione formula_86.\nGrazie al teorema delle contrazioni sappiamo che, definito \nsiccome formula_88, formula_89 \u00e8 facile dimostrare che sia uno spazio metrico completo, allora \nSia formula_91 una contrazione tale che \nci basta dimostrare che formula_93 sia ben definita, cio\u00e8 che formula_94. Questa deve avere le seguenti propriet\u00e0:\nLa prima \u00e8 ovvia siccome l'operatore \u00e8 composizione di funzioni continue. La seconda pu\u00f2 essere dimostrata tramite una catena di disuguaglianze \ndove si \u00e8 applicato il teorema di Lagrange ed il fatto che \nOra basta dimostrare che formula_100 sia una contrazione:\nIl teorema in pi\u00f9 dimensioni.\nSia formula_102 una funzione di classe formula_43, dove formula_104 \u00e8 il prodotto cartesiano formula_105 i cui elementi sono del tipo formula_106. Sia inoltre formula_107 un punto tale che formula_108.\nData la matrice jacobiana di formula_109 in formula_110:\nsi supponga che formula_112 sia invertibile.\nIl teorema delle funzioni implicite afferma che vi sono due insiemi aperti formula_113 e formula_114 contenenti rispettivamente formula_110 e formula_116 tali che per ogni formula_117 esiste un unico formula_118 che soddisfa formula_119 e formula_120. Inoltre, la funzione formula_121 tale che formula_122 \u00e8 una funzione di classe formula_43 tale che:\ndove formula_125 \u00e8 la jacobiana di formula_126 in formula_116. La relazione:\ndefinisce implicitamente formula_126.\nIl teorema stabilisce quindi che il sistema formula_130:\npu\u00f2 essere risolto esplicitando formula_132 in funzione di formula_133 in un intorno di formula_116 se il sistema \u00e8 risolvibile in formula_110 e se formula_112 \u00e8 invertibile. Le soluzioni cos\u00ec trovate sono inoltre funzioni di classe formula_43. Il teorema pu\u00f2 essere generalizzato al caso di funzioni analitiche.\nIl teorema si estende anche agli spazi di Banach."}
{"id": "316136", "revid": "121828076", "url": "https://it.wikipedia.org/wiki?curid=316136", "title": "Svantaggio (scacchi)", "text": "Lo svantaggio negli scacchi \u00e8 un modo di eguagliare le possibilit\u00e0 di vittoria fra giocatori di abilit\u00e0 differente. Esistono due tipi di svantaggio negli scacchi: lo svantaggio di materiale e lo svantaggio di tempo.\nSvantaggio di materiale.\nGli svantaggi di materiale erano molto diffusi nel XVIII e XIX secolo, quando si giocava spesso a scacchi scommettendo soldi ed un giocatore pi\u00f9 debole non avrebbe accettato la sfida senza un qualche vantaggio. Si utilizzava il seguente sistema di svantaggi (in ordine crescente):\nSvantaggio di tempo.\nGli svantaggi di tempo vengono di solito praticati nelle partite blitz. Il giocatore pi\u00f9 forte ha meno tempo a sua disposizione. Ad esempio, il giocatore pi\u00f9 forte ha due minuti per partita, mentre quello pi\u00f9 debole ne ha cinque.\nAltre forme di svantaggio.\nEsistono altre forme di svantaggio, che, tuttavia, sono usate molto raramente:"}
{"id": "316140", "revid": "974994", "url": "https://it.wikipedia.org/wiki?curid=316140", "title": "Fabbrica Alta", "text": "La Fabbrica Alta del lanificio Rossi \u00e8 un edificio industriale fatto costruire da Alessandro Rossi nel 1862 a Schio.\nEssa rappresenta uno dei principali simboli della prima industrializzazione italiana.\nL'edificio.\nLa fabbrica, progettata dall'architetto belga Auguste Vivroux e secondo Rossi \"eseguita sullo stile di quelle Belgie ed Inglesi\", \u00e8 stata edificata in soli nove mesi mediante il lavoro di maestranze locali e ha dimensioni davvero ragguardevoli: \u00e8 lunga 80 metri e larga 13,90 e conta cinque piani di altezza, pi\u00f9 il sottotetto. Al suo interno, immensi saloni sono suddivisi in tre campate da 125 colonne in ghisa; ha 330 finestre e 52 abbaini. Essa si sviluppa all'interno dell'area Lanerossi, in senso ortogonale rispetto alla primitiva sede del lanificio, che rivolge la sua facciata principale verso Via Pasubio.\nDall'esterno l'opificio \u00e8 caratterizzato dalla sua colorazione rossastra, data dall'impiego prevalente di laterizio, e dal tetto spiovente. Le numerose finestre sono lievemente arcuate e hanno in pietra i davanzali, i marcapiani e i dentelli che reggono il cornicione. Sulle pareti le testate di putrelle in ferro, a forma di rosoni sfogliati, assumono anche un motivo ornamentale. In alto, un fregio in cotto a motivi romboidali d\u00e0 movimento all'edificio. Da un lato della costruzione si eleva l'elegante ciminiera a sezione quadrata, con iscrizione \"1862\" sulla sommit\u00e0. L'esecuzione dell'opera progettata da Vivroux \u00e8 attribuita, sulla base del linguaggio artistico adottato, ad Antonio Caregaro Negrin, amico del collega belga e architetto di fiducia di Alessandro Rossi.\nL'interno era organizzato originariamente in modo da effettuare in ogni piano una diversa fase della lavorazione della lana: cardatura al primo piano, filatura al secondo, spolatura e ritorcitura al terzo, tessitura con 57 telai a mano al quarto, lavorazione Jacquard con 56 telai al quinto, il reparto rammendo nel sottotetto. L'edificio presentava moderne soluzioni per aumentare il benessere dei lavoratori: acqua potabile, riscaldamento con il riciclo del vapore, illuminazione a gas, locali finestrati, servizi igienici in ogni sala.\nOggi l'interno, svuotato ed inutilizzato, si presenta nelle forme date alla fine degli anni sessanta, quando gli stabilimenti produttivi furono trasferiti nelle nuove strutture alla periferia di Schio e la Fabbrica Alta venne riutilizzata a scopi amministrativi: le pavimentazioni originali furono rivestite da nuovi pavimenti, le colonne in ghisa furono inglobate dentro pareti divisorie e rese invisibili. Solo il sottotetto presenta ancora l'originale struttura ottocentesca con travi a vista.\nIl progetto originario.\nIl progetto iniziale prevedeva complessivamente la realizzazione di quattro edifici disposti ortogonalmente tra loro, in modo da formare un grande cortile quadrangolare al centro.\nStoria recente.\nTra il 1966 e il 1967 l'edificio venne svuotato dai macchinari e utilizzato per impieghi amministrativi; nel 1987 fu acquisito dal gruppo Marzotto con tutta l'Area Lanerossi e i vari stabilimenti produttivi. Da quel tempo l'edificio \u00e8 inutilizzato, salvo che per avvenimenti sporadici e occasionali, di solito a carattere espositivo. \nA maggio 2013 la Fabbrica Alta \u00e8 stata acquisita dall'amministrazione comunale assieme alla centrale termica, alla centrale idroelettrica Umberto I, all'edificio ex assortissaggio, contenente l'archivio Lanerossi, e al vicino Giardino Jacquard. \nLa grande piazza attigua all'edificio, invece, era gi\u00e0 appartenente al Comune di Schio.\nGrazie alla cessione di questi edifici, verr\u00e0 attuato un piano di recupero coinvolgente tutta l'area."}
{"id": "316144", "revid": "287204", "url": "https://it.wikipedia.org/wiki?curid=316144", "title": "Aughagower", "text": "Aughagower o Aghagower (\"Achadh Fomhair\" in irlandese) \u00e8 un piccolo villaggio della zona rurale del Mayo, nell'Irlanda occidentale, a circa 5 km da Westport. L'attuale Aughagower non \u00e8 propriamente un centro urbano, essendo composto soltanto da alcune abitazioni e pub sparsi in maniera eterogenea in un contesto agricolo. Nonostante ci\u00f2, ha una fiorente storia artistica e culturale.\nSi dice che Aughagower sia stata visitata da San Patrizio, nel suo viaggio per Croagh Patrick. \u00c8 situata a met\u00e0 della T\u00f3char Ph\u00e1draig, un antico tratto della via peregrina da Croaghan (antica capitale del Connaught), e successivamente \u00e8 diventata tappa del pellegrinaggio dalla Ballintubber Abbey fino a Croagh Patrick.\nTorre circolare.\nI ruderi di un'antica chiesa medievale si aggiungono al cimitero della moderna istituzione religiosa. Ci\u00f2 che spicca \u00e8 una torre circolare del X secolo, costruita tra il 973 e il 1013. \nSecondo una leggenda, il tetto fu colpito da un fulmine, che lo catapult\u00f2 un miglio lontano, sulla collina di Tavenish. Una donna locale, sempre secondo folklore, avrebbe trasportato il pesante tetto di pietra davanti alla chiesa dove oggi ancora \u00e8 situato."}
{"id": "316145", "revid": "2178", "url": "https://it.wikipedia.org/wiki?curid=316145", "title": "Aghagower", "text": ""}
{"id": "316151", "revid": "1748167", "url": "https://it.wikipedia.org/wiki?curid=316151", "title": "Omnitel", "text": ""}
{"id": "316152", "revid": "287204", "url": "https://it.wikipedia.org/wiki?curid=316152", "title": "Rivolta di Poznan", "text": ""}
{"id": "316153", "revid": "125689338", "url": "https://it.wikipedia.org/wiki?curid=316153", "title": "Giovanni Messe", "text": "\u00c8 stato uno dei pi\u00f9 famosi generali italiani durante la seconda guerra mondiale, raggiungendo il grado di Maresciallo d'Italia e ricoprendo, nel periodo 1944-1945, l'incarico di Capo di Stato Maggiore Generale.\nFu un ottimo ufficiale, tenuto in conto anche dagli angloamericani; da molti \nconsiderato il miglior generale italiano durante la seconda guerra mondiale. Fu parlamentare della Repubblica dal 1953 al 1968.\nBiografia.\nEsordi e prima guerra mondiale.\nGiovanni Messe entr\u00f2 in servizio come volontario allievo sergente dell'esercito nel 1901. Il 30 giugno 1903 ottenne il grado di sergente e fu inviato in Cina fino al 1905. Il 31 ottobre 1908 fu ammesso all'Accademia militare di Modena e il 10 settembre 1910 fu promosso sottotenente..\nInviato in Libia, nell'ambito della guerra italo-turca, partecip\u00f2 a diversi scontri nella zona di Tripoli dove guadagn\u00f2 sul campo le prime decorazioni, ma venne rimpatriato nel settembre del 1912 per motivi di salute. Rimessosi e promosso tenente, nel 1913 venne assegnato al III Battaglione dell'84\u00ba Reggimento di fanteria di stanza in Libia. Promosso capitano il 17 novembre 1915, Messe venne rimpatriato alla fine del 1916 per partecipare, sul fronte italiano, alla prima guerra mondiale.\nDurante la prima guerra mondiale Messe combatt\u00e9 nel 57\u00ba Battaglione \"Abruzzi\" e con diversi reparti di arditi, fra cui il IX Reparto d'assalto, che comand\u00f2 sul Monte Grappa, distinguendosi nella conquista del Col Moschin e rimanendo ferito due volte. Fu proposto per la medaglia d'oro al valor militare, poi commutata nella terza medaglia d'argento al valore militare per i fatti d'arme del monte Asolone, e ottenne due promozioni (a maggiore e tenente colonnello) per \u00abmerito di guerra\u00bb.\nPrimo dopoguerra.\nFinita la guerra, il 3 giugno 1919 venne iniziato in Massoneria nella Loggia \"Michelangiolo\" di Firenze nel 1919, e venne assegnato al deposito di Padova che lasci\u00f2 per partecipare alle operazioni in Albania nel 1920, quando questa nazione cerc\u00f2 di rendersi indipendente dal Protettorato italiano dell'Albania. Rientrato in Italia nel 1923, venne nominato aiutante di campo effettivo del sovrano Vittorio Emanuele III: dopo quattro anni venne promosso colonnello e nominato aiutante di campo onorario.\nMesse ottenne il comando del 9\u00ba Reggimento Bersaglieri che mantenne fino al 16 settembre 1935, quando ebbe il comando designato della 3\u00aa Brigata \"Celere\" di Verona. Dopo essere stato promosso generale di brigata ottenne il comando effettivo della brigata Celere e successivamente venne nominato vicecomandante della divisione \"Cosseria\" con la quale partecip\u00f2 alle ultime fasi della campagna in Africa Orientale durante la conquista dell'Etiopia. Rientr\u00f2 in Italia il 28 settembre 1936 e, dopo per aver ricoperto per breve tempo il ruolo di ispettore delle truppe celeri, venne promosso generale di divisione e comandante della 3\u00aa Divisione Celere \"Principe Amedeo Duca d'Aosta\" (la precedente brigata Celere nel frattempo riorganizzata come divisione).\nNel marzo 1939 Messe venne nominato vicecomandante del corpo di spedizione in Albania e partecip\u00f2, in questa veste, alle operazioni per la conquista del paese, guidando la colonna che sbarc\u00f2 a Durazzo, nel periodo immediatamente precedente lo scoppio della seconda guerra mondiale.\nSeconda guerra mondiale.\nRientrato in Italia riprese il comando della \"divisione Celere\" fino ad abbandonarlo definitivamente dopo l'inizio della campagna greco-albanese dove dal 19 dicembre 1940, al comando del Corpo d\u2019armata speciale, riusc\u00ec a contenere l\u2019avanzata nemica diretta su Valona. Dopo la fallita offensiva del marzo 1941, le truppe al suo comando parteciparono all\u2019ultima fase della campagna e, dopo l\u2019armistizio d'aprile con la Grecia, furono destinate alla zona di Atene.\nGli ottimi risultati ottenuti nel periodo dicembre 1940 - aprile 1941 gli valsero la promozione per \u00abmerito di guerra\u00bb a generale di corpo d'armata.\nAl comando del CSIR.\nRientrato in giugno in Italia, il 14 luglio 1941 Messe ottenne il comando del Corpo di spedizione italiano in Russia, sostituendo a Vienna il comandante designato ammalatosi, il generale Francesco Zingales, con il quale intraprese l'avanzata in Russia tra il fiume Dnepr e il Don.\nQuesto corpo d'armata disponeva di circa uomini su tre divisioni (\"Celere\", \"Pasubio\" e \"Torino\", le ultime appiedate nonostante la qualifica di \"autotrasportabili\") e della 63\u00aa Legione CC.NN. d'Assalto \"Tagliamento\", circa uomini al comando del console Niccol\u00f2 Nicchiarelli. Complessivamente Messe poteva contare su 17 battaglioni di fucilieri (12 di fanteria, 3 di bersaglieri motociclisti, 2 di camicie nere), 7 battaglioni di armi d'accompagnamento, un battaglione di guastatori, 14 compagnie autonome, 10 squadroni di cavalleria (reggimenti \"Savoia Cavalleria\" e \"Lancieri di Novara\"), 4 squadroni di carri armati CV33 quasi inutili, 24 gruppi d'artiglieria, 10 battaglioni del genio, un battaglione chimico e 12 sezioni carabinieri; fu inoltre schierato un contingente della Regia Aeronautica (51 caccia, 22 ricognitori e 10 trimotori da trasporto Savoia-Marchetti S.M.81 questi ultimi rappresentarono spesso un mezzo per rifornire velocemente le truppe al fronte tramite il lancio di materiali con i paracadute). La forza complessiva era dunque all'incirca tra i e uomini di truppa, ufficiali, quadrupedi, 220 pezzi d'artiglieria e automezzi, molti dei quali requisiti alle societ\u00e0 di trasporti pubblici. L'insufficienza dell'equipaggiamento e dei mezzi del Regio Esercito fu subito evidente: l'armamento personale si articolava sul datato ma robusto fucile Carcano Mod. 91, sulla mitragliatrice pesante Breda Mod. 37 e sul Mortaio da 81 Mod. 35; mediocri erano invece i fucili mitragliatori Breda Mod. 30 e Breda Mod. 5C che s'inceppavano facilmente, i mortai Brixia Mod. 35 da 45 mm che sparavano bombe troppo leggere e le bombe a mano con spolette inefficaci nella neve e nel fango. Mancavano totalmente armi automatiche individuali paragonabili al PP\u0160-41 o al MP 40. La fanteria era priva di reali pezzi anticarro e il 47/32 Mod. 1935, un cannone d'accompagnamento improvvisato nel ruolo controcarri, era inutile contro i T-34 sovietici.\nL'equipaggiamento invernale del corpo d'armata, come si lament\u00f2 Messe, era insufficiente e, se durante il primo inverno di guerra il CSIR fu fornito per tempo di adeguati indumenti di lana (seppur si trattasse di lana riciclata di minore qualit\u00e0 rispetto alla nuova), l'ARMIR dovette affrontare il secondo inverno senza i pratici cappotti imbottiti utilizzati da alleati e nemici, senza tute bianche atte a mimetizzarsi con l'ambiente (furono distribuite solo al Battaglione alpini sciatori \"Monte Cervino\") e senza calzature adeguate: gli scarponi chiodati inadatti al fango e alla neve, non potevano essere imbottiti con calze supplementari e i chiodi favorivano la formazione di ghiaccio. Durante il primo inverno i casi di congelamento furono relativamente pochi perch\u00e9 i fanti passavano le notti nelle isbe o nei bunker, tuttavia Messe scrisse fin da subito che le truppe necessitavano di calzature simili ai valenki, ossia stivali alti e robusti in feltro di facile costruzione. Ma la mancanza di elasticit\u00e0 dei comandi e, probabilmente, gli interessi dei fornitori, fecero s\u00ec che la produzione di tali calzature non fosse nemmeno presa in considerazione e Roma autorizz\u00f2 solamente l'acquisto in loco di pezzi russi.\nLe truppe guidate da Messe dimostrarono immediatamente il loro valore, ma anche la loro insufficiente dotazione di materiali. Chiamate a operare assieme alle forze tedesche intente a tagliare la strada alla ritirata sovietica, il 10 agosto le avanguardie della \"Pasubio\", al comando del colonnello Epifanio Chiaramonti, avanzarono su Voznesensk e quindi verso Pokrovka, nonostante il maltempo che blocc\u00f2 il resto della divisione. Marciando lungo la riva destra del Bug in direzione sud-est per tagliare ai russi la ritirata verso la strategica citt\u00e0 di Nikolaev, la \"colonna Chiaramonti\" l'11 agosto entr\u00f2 in contatto con il nemico all'altezza di Jasnaja Poljana, dove ebbe un duro scontro a fuoco con i sovietici che in ultimo si ritirarono. La battaglia tra i fiumi Dnestr e Bug era ancora in corso quando, il 14 agosto, il comando dell'Heeresgruppe S\u00fcd decise di assegnare le truppe italiane alla diretta dipendenza del gruppo corazzato di von Kleist per sostituire la 5. SS-Panzer-Division \"Wiking\" a \u010cigirin e in altri presidi lungo il Dnepr nei giorni successivi (partecipando in seguito alla breve lotta per la testa di ponte di Dnepropetrovsk). Questa decisione ebbe notevoli conseguenze sul CSIR: il gruppo corazzato era la punta di diamante dell'Heeresgruppe S\u00fcd e cos\u00ec il corpo di spedizione italiano venne a trovarsi molto vicino al fulcro dei combattimenti. Ci\u00f2 dimostr\u00f2 che i tedeschi non disponevano di sufficienti reparti di fanteria celere e che, dunque, furono costretti a richiedere un supporto italiano: Messe fu orgoglioso di poter prendere parte ai combattimenti principali, ma d'altra parte divenne consapevole che d'ora in avanti vi sarebbe stato il rischio concreto di partecipare a missioni superiori alle sue forze. Si un\u00ec comunque a colloquio con il generale von Kleist, il cui obiettivo era il congiungimento oltre il Dnepr con la 2. Panzerarmee del generale Heinz Guderian e completare cos\u00ec l'accerchiamento delle linee russe in corrispondenza di Kiev. Il generale tedesco Schobert scrisse nei giorni seguenti a Messe che la \"Pasubio\" aveva \"contribuito moltissimo alla vittoriosa azione dell'11 armata\". Bisogna inoltre ricordare l'apporto tattico-strategico dato dai pontieri del genio militare italiano a questa battaglia. Mirabilmente addestrati i genieri costruirono i ponti di fortuna sul Dnestr, Bug e Dnepr sotto l'intenso fuoco nemico che aveva bloccato l'avanzata germanica. Infatti, nonostante il materiale in dotazione non fosse stato progettato per il varco di fiumi della larghezza e della portata di quelli russi, il IX battaglione del Genio si comport\u00f2 tanto abilmente da costruire i ponti sul Dnepr con un notevole anticipo sul tempo previsto dai generali tedeschi, ci\u00f2 che gli valse un particolare elogio da parte del generale Eberhard von Mackensen che guidava le operazioni.\nLa carenza di mezzi motorizzati non consent\u00ec agli italiani di avanzare compattamente e velocemente, perci\u00f2 all'inizio solo la \"Pasubio\" progred\u00ec verso il Dnepr assieme al III Corpo d'armata della 17\u00aa Armata tedesca, coprendone il fianco sinistro e lasciando libere le unit\u00e0 alleate di avanzare ulteriormente verso est. Il comando del corpo di spedizione tent\u00f2 in ogni modo di condurre fino al Dnepr la \"Celere\" e la \"Torino\", dato che il comando tedesco richiedeva con urgenza queste forze; importante era inoltre, negli ufficiali italiani, il desiderio di far mostra delle potenzialit\u00e0 del Regio Esercito, ma le due divisioni seguivano solo con grande difficolt\u00e0 la \"Pasubio\".\nIl 29 agosto Mussolini raggiunse in aereo Uman', dove pass\u00f2 in rassegna le unit\u00e0 italiane. In questa occasione Messe ebbe un colloquio con il Duce ove gli rifer\u00ec del buon comportamento delle truppe e, richiese l'invio di ulteriori automezzi lamentando la scarsit\u00e0 di mezzi e materiali per l'inverno. Il dittatore promise che avrebbe spinto i tedeschi a rispettare i patti: infatti era stato stipulato un accordo secondo il quale la Wehrmacht si impegnava a fornire al CSIR il fabbisogno logistico, l'intero fabbisogno di carburante e parte di attrezzature mediche, viveri e materiale per il rafforzamento bellico. Fino alla \"battaglia dei due fiumi\" tutto si era svolto secondo gli accordi, ma durante il trasferimento verso il Dnepr il rifornimento di carburante era stato dimezzato. Memore delle migliaia di casi di congelamento avuti tra le truppe in Albania e in Grecia di cui era stato testimone Messe, aspettandosi probabilmente, a ragione, poco aiuto dagli alleati tedeschi per i suoi uomini contro l'inverno russo, assold\u00f2 dei \"trafficanti\" rumeni, attiv\u00f2 sottufficiali esperti della Sussistenza e acquist\u00f2 dal mercato nero in Romania cavalli, carri, slitte, pellicce e qualche automezzo.\nIl 6 settembre la 3\u00aa Divisione celere del generale Mario Marazzani raggiunse infine la \"Pasubio\" davanti al Dnepr e la \"Torino\" arriv\u00f2 la settimana seguente, dopo aver marciato ininterrottamente per chilometri. Finalmente riunito, il CSIR prese posizione lungo il fronte, su un tratto di circa 100 chilometri dalla confluenza della Vorskla alla testa di ponte di Dnepropetrovsk, che successivamente fu allungata di altri 50 chilometri a sud della citt\u00e0. I timori dei comandi italiani di dover partecipare ad azioni fuori portata si concretizzarono il 15 settembre quando il CSIR, con tutte e tre le divisioni schierate sul Dnepr, fu assegnato al comando delle retrovie del Gruppo d'armate Sud per difendere un ampio fronte sulla riva occidentale del fiume. Ma solo cinque giorni dopo il CSIR torn\u00f2 sotto il comando del gruppo corazzato von Kleist e, tra il 28 e il 30 settembre, ebbe l'occasione di compiere la sua prima operazione bellica autonoma, che pass\u00f2 alla storia come la \u00abmanovra di Petrikovka\u00bb. Nella grande manovra di accerchiamento di Kiev, il piano tedesco prevedeva per gli italiani il compito di circondare reparti russi dislocati tra il fiume Orel' e la testa di ponte di Dnepropetrovsk; pertanto si decise una manovra a tenaglia che avrebbe dovuto convergere sulla citt\u00e0 di Petrikovka. L'operazione fu interamente affidata al CSIR guidato da Messe, che dimostr\u00f2 qui tutto il suo valore di comandante, il quale disponeva ora anche della \"Pasubio\" tornata nuovamente sotto il comando italiano. Il mattino del 28 settembre la \"Torino\" attacc\u00f2 i sovietici allo scopo di raggiungere Obuchovka, sfondando le linee avversarie tenute dalla 261\u00aa Divisione fucilieri della Guardia, mentre la \"Pasubio\" attaccava da Cari\u010danka e la \"Celere\" si dedicava a operazioni di rastrellamento. Nei tre giorni in cui si svolsero le manovre il CSIR lament\u00f2 87 morti, 190 feriti e 14 dispersi ma cattur\u00f2 numerose armi e quadrupedi e circa prigionieri.\nDopo aver attraversato il Dnepr, il corpo corazzato tedesco ebbe il compito di raggiungere la costa del Mar d'Azov passando da sud, per poi avanzare verso est e conquistare Rostov sul Don e il bacino del Donec, centro importante per l'industria bellica sovietica. Anche in questo frangente il CSIR fu incaricato di coprire il fianco sinistro della grande unit\u00e0, ma al tempo stesso fu previsto che le unit\u00e0 italiane e le unit\u00e0 del XLIX Corpo d'armata da montagna tedesco partecipassero attivamente all'offensiva nel Donbass. I reparti furono fortemente ostacolati dalle forti piogge e dai terreni tramutati in pantani fangosi (in russo \"rasputitsa\"), che rallentavano la marcia della fanteria e le colonne motorizzate dei rifornimenti. Inoltre il progressivo spostamento delle basi logistiche, unito alle difficolt\u00e0 create da una rete ferroviaria debole e a scartamento diverso da quello europeo, limit\u00f2 fortemente l'operativit\u00e0 degli invasori.\nDato che i tedeschi avevano assegnato agli italiani l'ordine di avanzare verso l'importante centro ferroviario di Stalino, il 4 ottobre la \"Celere\" e la \"Pasubio\" furono le prime a muoversi, precedute in avanguardia dal 3\u00ba Reggimento Bersaglieri e dal Reggimento \"Lancieri di Novara\". Chiudeva la formazione la \"Torino\", sempre a passo di marcia. Il 9, eliminata la testa di ponte di Ul'janovka, il CSIR raggiunse il fiume Vol\u010d'ja al cadere della prima neve e il giorno seguente i bersaglieri e gli uomini della 63\u00aa Legione \"Tagliamento\", assieme a reparti tedeschi, soppressero la testa di ponte di Pavlograd. Il 20 ottobre i bersaglieri occuparono quindi il centro siderurgico di Stalino e al contempo, calando da nord, la \"Pasubio\" si apr\u00ec la strada verso la citt\u00e0 combattendo contro agguerrite truppe motorizzate sovietiche. L'operazione si concluse il 29 ottobre, ma gli italiani nella prima met\u00e0 di novembre furono nuovamente impegnati nell'occupazione di Rikovo, Gorlovka e Nikitovka, centri industriali difesi accanitamente dai sovietici. Messe fu a capo di tutte queste azioni coordinandosi con gli alleati tedeschi.\nIl CSIR inizi\u00f2 intanto a consolidare le proprie posizioni, nonostante la tenace resistenza dell'Armata Rossa, per garantire l'integrit\u00e0 dei fianchi interni alla 17\u00aa Armata e alla 1\u00aa Armata corazzata tedesca; in ultimo il corpo di spedizione italiano sferr\u00f2 vicino a Chazepetovka alcuni attacchi in condizioni di inferiorit\u00e0 tra il 6 e il 14 dicembre. Gli italiani, guidati da Messe (in particolare la \"Torino\"), affrontarono il 95\u00ba Reggimento della Guardia, una formazione speciale della NKVD, oltre a squadroni di cavalleria cosacca e battaglioni di fanti siberiani. Alla fine dei combattimenti, che costarono al CSIR 135 morti e pi\u00f9 di 500 feriti, gli italiani si portarono comunque all'occupazione di una linea avanzata a forma di falce, alquanto vantaggiosa, tra Debal'cevo e Rassypn\u043e\u0435.\nMentre il CSIR installava la sua base operativa a Stalino, Messe fece s\u00ec che i genieri italiani predisponessero la loro zona d'occupazione con alloggiamenti e opere difensive in previsione del duro inverno. L'8 dicembre l'alto comando tedesco annunci\u00f2 che tutte le operazioni sul fronte orientale erano temporaneamente sospese. L'Armata Rossa sfrutt\u00f2 l'occasione per scatenare una violenta controffensiva lungo tutto il fronte, costringendo nel settore centrale le truppe tedesche a indietreggiare di circa 200 chilometri, mentre nel settore meridionale port\u00f2 alla riconquista di Rostov. La zona di fronte tenuta dalle forze italiane non fu coinvolta nell'offensiva. Tuttavia all\u2018alba del 25 dicembre , i russi investirono il CSIR con tre divisioni, un corpo di cavalleria e l'appoggio di artiglieria e carri armati: gli italiani, coadiuvati da due reggimenti tedeschi, resistettero tenacemente e Messe mantenne il controllo della situazione, utilizzando al meglio i carri tedeschi mandati a soccorso; la \"battaglia di Natale\" dur\u00f2 fino al 31 dicembre e colp\u00ec in pieno il 3\u00ba Reggimento bersaglieri e la Legione \"Tagliamento\". Un battaglione di bersaglieri fu accerchiato per dieci ore prima di riuscire a ritirarsi. Il CSIR comunque riusc\u00ec a riorganizzarsi e tra il 26 e il 28 dicembre le divisioni \"Pasubio\" e \"Celere\", insieme a un reggimento e una formazione di panzer tedeschi, fecero scattare la controffensiva, che consent\u00ec di riprendere le posizioni perse nel corso dell'attacco sovietico di Natale (la battaglia cost\u00f2 168 morti, 715 feriti e quasi 210 dispersi) conseguentemente Stalino rimase in mano all'Asse.\nCon questo scontro si chiuse la prima fase operativa del Corpo di Spedizione Italiano sul fronte orientale e gli uomini si prepararono ad affrontare nel migliore dei modi l'inverno. Le unit\u00e0 lo superarono abbastanza bene grazie soprattutto all'amara esperienza fatta durante la guerra sul fronte greco-albanese, che port\u00f2 Messe e i comandi inferiori a colmare le mancanze con l'acquisto di indumenti invernali dalle armate rumene e ungheresi; indumenti adeguati furono comprati anche sul mercato nero. Infine giov\u00f2 allo CSIR l'esclusione, per pochezza dei mezzi motorizzati e corazzati, dalle manovre ad ampio raggio di sola competenza tedesca. Operazioni di maggior portata ebbero luogo nella regione di Izjum (100 chilometri a nord di Gorlovka), dove il comando italiano venne incontro alle pressanti richieste tedesche solo tra gennaio e giugno 1942, quando vi furono inviati gruppi tattici da combattimento radunati in gran fretta, per garantire la sicurezza delle retrovie e svolgere trascurabili missioni di combattimento a scopo difensivo e offensivo. A fine gennaio infatti il CSIR dovette soccorrere con alcuni reparti le truppe tedesche della 17\u00aa Armata tedesca in difficolt\u00e0 nell'area di Izjum, dove i sovietici avevano sfondato il fronte penetrando nelle retrovie per un centinaio di chilometri.\nLe divisioni italiane erano inferiori a quelle tedesche per potenza di fuoco, mobilit\u00e0 e comunicazione; il livello di addestramento dei sottufficiali e delle truppe lasciava alquanto a desiderare rispetto alla media tedesca e gli ufficiali non erano abituati ai metodi di comando impiegati dai tedeschi. Tuttavia, osservando il primo anno di guerra del CSIR in Russia lo stato maggiore della Kriegsmarine annot\u00f2: \u00abnello scacchiere russo sono impiegate tre divisioni [italiane] che si battono in modo lodevole\u00bb. La buona prova offerta dalle forze italiane fu merito anche di Messe che seppe motivare le truppe e allo stesso tempo riusc\u00ec a essere inflessibile verso i sottoposti che non rispondevano alle sue aspettative, ricevendo per questo riconoscimenti anche dai comandi tedeschi.\nDurante l'inverno Messe si adoper\u00f2 per far s\u00ec che il Corpo di spedizione fosse in grado di mantenere a ogni costo la posizione conquistata insistendo affinch\u00e9 fosse riorganizzato in modo da poter partecipare con successo alle offensive del 1942. Ci\u00f2 che preoccupava il generale non era tanto l'aumento numerico delle proprie truppe, bens\u00ec il miglioramento della loro efficienza bellica: abbisognavano di artiglieria pesante, automezzi, carri armati e armi anticarro. Due divisioni fresche (possibilmente alpine) avrebbero dovuto sostituire quelle pi\u00f9 logore, per poi essere riorganizzate in grandi unit\u00e0 motorizzate in grado di muovere rapidamente alla ripresa delle operazioni. La precaria situazione al fronte, per\u00f2, non permise neppure la sostituzione della 3\u00aa Divisione \"Celere\" (la pi\u00f9 provata) e inoltre quanto richiesto da Messe era difficilmente reperibile in patria, senza contare le problematiche legate al trasporto. Nella primavera 1942 la \"Celere\" fu convertita in divisione motorizzata, i suoi reggimenti di cavalleria furono riuniti in un Raggruppamento a cavallo, le truppe direttamente dipendenti dal Comando di Corpo d'armata furono potenziate da un battaglione di alpini scelti e si provvide a rimpiazzare le perdite subite drenando uomini dalle due divisioni autotrasportabili. Il comando supremo italiano opt\u00f2 quindi per un compromesso tra le pressanti domande di forniture avanzate da Messe e le necessit\u00e0 derivanti dalla decisione di Mussolini di aumentare notevolmente l'impegno militare in Russia.\nNel luglio del 1942 lo CSIR venne rinominato XXXV Corpo d'armata e inquadrato all'interno dell'ARMIR (Armata italiana in Russia); Messe conserv\u00f2 il comando del XXXV Corpo fino al novembre 1942, quando divergenze di opinioni con il comandante dell'armata, il generale Italo Gariboldi, lo portarono a richiedere il rimpatrio.\nMesse rimase quindi alla guida dei suoi uomini fino alla prima battaglia difensiva del Don nell'agosto del 1942 dove a seguito della rotta della Divisione \"Sforzesca\" organizz\u00f2 un contrattacco per coprirne il ripiegamento mentre le coraggiose cariche dei reggimenti di cavalleria italiani, in particolare l'azione del \"Savoia Cavalleria\" a Isbuscenskij, ottennero il risultato di disorganizzare alcuni battaglioni di fucilieri sovietici e rallentare la concentrazione nemica nella testa di ponte di Serafimovi\u010d. Quando tra il 24 e 26 agosto la situazione italiana parve aggravarsi il Comando del Gruppo d'armate B decise di affidare la direzione delle operazioni al generale tedesco Hollidt, comandante del 17\u00ba Corpo, a cui vennero sottoposte anche le divisioni del XXXV Corpo d'armata italiano. Questa decisione sollev\u00f2 immediatamente le proteste del generale Messe e venne ritirata dopo 48 ore, dopo molte polemiche e recriminazioni tra le due parti. Nel frattempo l'afflusso di nuove riserve (un battaglione bersaglieri e un reggimento di alpini della 2\u00aa Divisione alpina \"Tridentina\") permise alle forze italiane di evitare un disastro strategico. La battaglia provoc\u00f2 dunque una seria crisi nei rapporti tra italiani e tedeschi a causa della grave sconfitta iniziale della \"Sforzesca\" e dei fenomeni di disgregazione di alcuni reparti di questa divisione. I comandi della Wehrmacht, scettici (come lo stesso Hitler) sulle capacit\u00e0 del comando e delle truppe italiane, ritennero indispensabile fare intervenire proprie strutture di comando per salvare la situazione, senza preoccuparsi delle reazioni dei generali italiani. Ne scatur\u00ec una significativa perdita della fiducia reciproca e della \"fraternit\u00e0 d'armi\" tra le Potenze dell'Asse. Inoltre Messe, profondamente irritato dal comportamento tedesco e anche a causa dei gi\u00e0 citati contrasti con il generale Gariboldi, chiese e ottenne il richiamo in patria e lasci\u00f2 quindi il comando del XXXV Corpo d'armata.\nLa Tunisia e la prigionia.\nRientrato in Italia alla fine del 1942, fu promosso al grado di generale d'armata, e il 23 gennaio 1943 nominato a capo della 1\u00aa Armata in Tunisia, impegnata, assieme alle truppe tedesche, sotto il comando di Rommel, nella campagna di Tunisia e ne assunse il comando nel febbraio 1943. Ciano riferisce di un colloquio avuto con Messe il giorno dopo la nomina, nel quale il generale avrebbe definito il nuovo incarico come quello di \"Comandante degli sbandati\", lamentando un nuovo \"colpo mancino\" di Cavallero che lo avrebbe inviato a raccogliere una sicura perdita, anche della sua reputazione, e magari finire prigioniero. Fu anche formalmente nominato Governatore generale della Libia, sebbene gli inglesi fossero entrati a Tripoli quello stesso giorno.\nMesse riusc\u00ec comunque con perizia a ritardare la sconfitta delle truppe italo-germaniche in Nord Africa, costringendo i nemici alla difesa nella battaglia di M\u00e9denine. Caduta la V Armata tedesca, Messe, bench\u00e9 accerchiato, resistette rispondendo agli inviti alla resa che si sarebbe arreso solo se fosse stato concesso alle sue truppe l'onore delle armi; per di pi\u00f9, comunic\u00f2 che non si sarebbe consegnato ai francesi, ma solo all'VIII Armata degli inglesi (poich\u00e9 il trattamento dei prigionieri da parte dei francesi era considerato disumano).\nCon la devastante capitolazione di von Arnim, comandante delle forze italo-tedesche nella campagna di Tunisia, si creava dunque un imprevedibile stallo nel quale le truppe italiane resistevano senza troppe prospettive, circondate da truppe alleate di molti contingenti, in attesa della concessione dell'onore delle armi che gli avversari non concessero. La situazione fu risolta da Mussolini che il 12 maggio 1943 telegraf\u00f2 a Messe: \u00ab\"Cessate il combattimento. Siete nominato Maresciallo d'Italia. Onore a Voi e ai Vostri prodi.\"\u00bb. Il giorno successivo, il 13 maggio, le truppe italiane si arresero e Messe fu fatto prigioniero dal generale dell'esercito neozelandese Bernard Freyberg.\nDell'incontro fra Messe e Freyberg \u00e8 noto uno scambio di battute riferito da Paolo Colacicchi, ufficiale interprete, e ripreso da molte fonti:\nTradotto Messe (unitamente al suo capo di stato maggiore, generale Mancinelli) al cospetto di Montgomery, questi, che sperava di aver catturato Rommel, quando lo vide chiese \u00abWho is this?\u00bb, dopodich\u00e9 si defil\u00f2 senza salutare.\nDopo un iniziale battibecco, Montgomery invit\u00f2 Messe nella sua stanza. L\u00ec aggiunse una frase che riemp\u00ec d\u2019orgoglio Messe: \u00abSe avessi saputo che da Mareth in poi avevo di fronte voi, mi sarei procurato la vostra fotografia\u00bb.\nMesse e altri importanti ufficiali furono arrestati e portati in una villa, Campo n. 4, a Wilton Park, in Inghilterra gestita dal servizio segreto. Qui furono interrogati direttamente e sollecitati a parlare, furono registrate le loro conversazioni per verificare il loro stato d'animo per selezionare i militari da far ritornare in Italia agli ordini degli Alleati.\nIl ritorno in Italia.\nDopo l'8 settembre 1943 gli inglesi si convinsero della fedelt\u00e0 al Re di Messe e per questo motivo lo rinviarono in Italia nell'autunno 1943.\nTra le registrazioni segrete inglesi risulta che nel luglio 1943 Messe disse:\nIl capo del governo Badoglio gli propose la carica pressoch\u00e9 onorifica di ispettore generale dell'Esercito, che Messe respinse e allora il Re il 18 novembre lo nomin\u00f2 capo di stato maggiore generale dell\"'Esercito Cobelligerante Italiano\" che combatteva a fianco degli Alleati (USA, Inghilterra, Francia, URSS) che potenzi\u00f2. Responsabilit\u00e0 che mantenne anche con il governo Bonomi, lasciandolo il 1\u00ba maggio 1945.\nSecondo dopoguerra.\nFu l'ultimo presidente del consiglio dell\u2019Ordine militare di Savoia, dal 1\u00ba febbraio 1945, e, con il cambio di denominazione, fu anche il primo dell\u2019Ordine militare d'Italia fino al 1951.\nFinita la guerra, rimase formalmente in servizio come Maresciallo d'Italia. Transit\u00f2 nella riserva il 18 gennaio 1947 e fu collocato a riposo il 27 marzo 1947.\nParlamentare della Repubblica.\nNel 1953 fu eletto senatore della Repubblica come indipendente nella lista della Democrazia Cristiana nel collegio di Brindisi. Lasciata la DC, fond\u00f2 nel marzo 1955 l\u2019Unione combattenti d\u2019Italia, seguendo nel 1956 Achille Lauro nel gruppo parlamentare del Partito Monarchico Popolare fine al termine della legislatura.\nPrimo dei non eletti nel 1958 con il Partito Democratico Italiano (nato dall'unione fra il Partito Nazionale Monarchico e il Partito Monarchico Popolare) nel collegio di Roma, nell'aprile 1961 entr\u00f2 alla Camera dei deputati per le dimissioni di Achille Lauro, ma pass\u00f2 quasi subito nel Gruppo misto e a ottobre nel Partito Liberale Italiano, nel quale fu rieletto nelle elezioni del 1963, restando deputato fino al giugno 1968.\nGiovanni Messe mor\u00ec il 18 dicembre 1968, all'et\u00e0 di 85 anni, ed \u00e8 sepolto nel Cimitero del Verano a Roma.\nMemorie.\nNel 2006 \u00e8 stato intitolato a suo nome il Centro Direzionale del Personale Militare a Roma."}
{"id": "316154", "revid": "290948", "url": "https://it.wikipedia.org/wiki?curid=316154", "title": "ISO/TC211", "text": "Il TC211 \u00e8 il \"Technical Committee\" ISO che dal 1994 si occupa di standard per le informazioni geografiche e la geomatica.\nAttualmente gli standard pubblicati (IS) della serie 19100 sono oltre 30; altri documenti sono in corso di elaborazione o di approvazione.\nStandard pubblicati (IS).\nPer ogni standard \u00e8 riportato, in \"corsivo\", la corrispondente norma italiana UNI:\nL'elenco aggiornato degli standard ISO serie 19100 (ufficiale) \u00e8 disponibile sul sito ISO."}
{"id": "316166", "revid": "697352", "url": "https://it.wikipedia.org/wiki?curid=316166", "title": "Bangor", "text": ""}
{"id": "316173", "revid": "1428919", "url": "https://it.wikipedia.org/wiki?curid=316173", "title": "Pierluigi Castagnetti", "text": " \u00c8 stato esponente della Democrazia Cristiana e l'ultimo segretario del Partito Popolare Italiano, sedendo alla Camera dei deputati dal 1987 al 1994 e dal 2001 al 2013 e presso il Parlamento europeo dal 1994 al 1999.\nBiografia.\nGli inizi.\nLaureato in Scienze politiche, si iscrisse giovanissimo alla Democrazia Cristiana. Alla fine degli anni sessanta fu per un periodo collaboratore di don Giuseppe Dossetti, e in seguito di Benigno Zaccagnini e Mino Martinazzoli.\nNel 1980 ebbe il primo incarico politico di rilievo, come consigliere regionale dell'Emilia-Romagna e due anni dopo divent\u00f2 segretario regionale della DC. Eletto deputato per la prima volta alle elezioni politiche del 1987, rest\u00f2 a Montecitorio per due legislature, venendo rieletto alle politiche del 1992. Nel 1990 fu relatore della proposta di legge sulla disciplina del commercio delle armi. Nel 1991 fu tra i deputati dello scudocrociato che votarono contro la partecipazione dell'Italia alla Prima guerra del Golfo. Nel 1992, all'inizio dell'XI legislatura, present\u00f2 una proposta di legge finalizzata a modificare l'istituto dell'immunit\u00e0 parlamentare.\nQuando Martinazzoli divenne segretario della DC, Castagnetti assunse l'incarico di capo della segreteria politica. Lasci\u00f2 gli incarichi di vertice dopo le elezioni del 1994, ma tre mesi dopo fu eletto al Parlamento europeo.\nSegretario del Partito Popolare Italiano.\n\u00c8 stato tra i fondatori del nuovo Partito Popolare Italiano, amico di Romano Prodi, ma nel congresso del 1997 fu battuto da Franco Marini nella corsa alla segreteria. Due anni dopo la scalata alla segreteria del partito gli riusc\u00ec: al congresso, Castagnetti super\u00f2 nettamente Dario Franceschini e Ortensio Zecchino. \nSotto la sua guida, il PPI stipul\u00f2 un'alleanza politica con le altre componenti centriste dell'alleanza di centro-sinistra \"Il nuovo Ulivo\" (popolari UDEUR di Clemente Mastella, I Democratici di Arturo Parisi e Rinnovamento Italiano di Lamberto Dini), che prese il nome di Margherita. Alle elezioni politiche del 2001 venne rieletto deputato, successivamente fu eletto presidente del gruppo \"Margherita - L'Ulivo\" alla Camera per la XIV legislatura.\nDopo le elezioni politiche del 2006, \u00e8 stato rieletto deputato nella lista L'Ulivo nella circoscrizione Emilia-Romagna. Dal 4 maggio del 2006 diviene vicepresidente vicario della Camera dei deputati\nIl 29 aprile 2008, nella seduta inaugurale della XVI legislatura, durante l'elezione del presidente fu presidente provvisorio della Camera dei deputati, in quanto pi\u00f9 anziano tra i vicepresidenti uscenti.\nPresidente della Giunta per le Autorizzazioni.\nDal 5 maggio del 2008 al 2013 \u00e8 stato Presidente della Giunta per le Autorizzazioni a procedere della Camera dei deputati. In questo periodo presenta alcune proposte di legge di carattere istituzionale riguardanti l'abrogazione del sistema elettorale vigente (il cosiddetto porcellum) e il ripristino di quello precedente (\"reviviscenza\"), e la vita dei partiti, in applicazione dell'articolo 49 della Costituzione. Prima ancora, propose l'istituzione di una Commissione parlamentare di inchiesta sui cosiddetti \"paradisi fiscali\". Alle primarie del Partito Democratico nel 2009 ha sostenuto la mozione del segretario uscente Dario Franceschini.\nCon due anni di anticipo rispetto alla conclusione della XVI legislatura ha annunciato alla \"Gazzetta di Reggio\" e a \"l'Espresso\" la sua intenzione di non ricandidarsi pi\u00f9 al Parlamento per favorire il rinnovamento.\nNel corso della sua carriera politica ha pubblicato centinaia di articoli su riviste e quotidiani nazionali e alcuni saggi. \nDopo la politica.\nDal 2016 \u00e8 presidente della Fondazione Fossoli (ex Campo di concentramento Fossoli, Carpi). Fa parte del direttivo della Casa della Storia europea di Bruxelles.\nNel 2020, in occasione del referendum costituzionale sulla riduzione del numero dei parlamentari legato alla riforma avviata dal governo Conte I guidato dalla Lega assieme al Movimento 5 Stelle e concluso dal governo Conte II guidato dalla coalizione M5S e PD, annuncia di schierarsi per il NO."}
{"id": "316179", "revid": "1318658", "url": "https://it.wikipedia.org/wiki?curid=316179", "title": "Michele De Pietro", "text": "Biografia.\nLaureatosi in giurisprudenza a Roma nel 1906, svolse l'attivit\u00e0 forense finch\u00e9 nel 1915 venne chiamato alle armi come capitano di fanteria. Nel 1920 ader\u00ec al Partito Liberale Italiano e fu ostile al fascismo, tanto da essere arrestato nel 1942. Nel 1945, divenuto membro della Consulta Nazionale, pass\u00f2 dal PLI alla Democrazia Cristiana, con cui fu eletto deputato nel 1946.\nDivenuto senatore nel 1948, fu confermato cinque anni dopo e ricopr\u00ec il ruolo di vicepresidente del Senato della Repubblica sino al 18 gennaio del 1954, allorch\u00e9 venne nominato Ministro di grazia e giustizia nel governo Fanfani I e successivamente nel governo Scelba fin al 16 luglio del 1955: in questa veste, pur mostrandosi contrario alle modifiche introdotte da Adone Zoli al regime carcerario, che provvide ad abolire con una sua circolare esortando i direttori delle carceri a trattare i detenuti con la massima severit\u00e0, si adoper\u00f2 per cancellare quelle parti del Codice Rocco che pi\u00f9 si ispiravano alla filosofia repressiva del passato regime.\nNel 1958 si impegn\u00f2 in una lunga battaglia parlamentare per l'attuazione del disposto della Costituzione relativo all'istituzione del Consiglio Superiore della Magistratura, ma nello stesso anno fu sconfitto alle elezioni per soli 147 voti. Torn\u00f2 quindi alla carriera forense, in cui si distinse (fu tra gli avvocati difensori nel processo relativo al caso Montesi), al punto da divenire presidente dell'\"Ordine degli Avvocati e dei Procuratori\" presso la Corte d'Appello e il Tribunale di Lecce. Nel 1959 venne eletto dal Parlamento al primo Consiglio Superiore della Magistratura quale uno dei sette \"membri laici\", ed in seguito ricopr\u00ec la carica di Vice Presidente dello stesso organo.\nInfine, dal 1958 sino alla morte, ebbe la carica di presidente del Centro Nazionale di Prevenzione e di Difesa Sociale di Milano."}
{"id": "316191", "revid": "1318658", "url": "https://it.wikipedia.org/wiki?curid=316191", "title": "F24", "text": ""}
{"id": "316205", "revid": "11266", "url": "https://it.wikipedia.org/wiki?curid=316205", "title": "Parlamento Pulito", "text": ""}
{"id": "316213", "revid": "59785", "url": "https://it.wikipedia.org/wiki?curid=316213", "title": "Giovanni Pieraccini", "text": "Biografia.\nPrimi anni.\nGiovanni Pieraccini nacque a Viareggio il 25 novembre 1918 da Amelia Biagi e da Giovanni Pieraccini. Ebbe lo stesso nome del padre, Giovanni, in suo ricordo perch\u00e9 questi mor\u00ec a causa dell'epidemia spagnola prima che lui nascesse, mentre era militare.\nNegli anni Trenta frequent\u00f2 il liceo-ginnasio Carducci della citt\u00e0 di Viareggio che ebbe un'importanza fondamentale per la sua vita. Nonostante la dittatura, era una scuola non conformista, ispirata al crocianesimo, che gli insegn\u00f2 il valore della libert\u00e0 e il gusto della modernit\u00e0 e dell'avanguardia culturale.\nPer questo motivo i due impegni principali della vita di Giovanni Pieraccini furono da sempre la politica e la cultura, senza che nessuno di questi due interessi sopraffacesse l'altro.\nPisa e la guerra.\nDopo il liceo continu\u00f2 gli studi nel \"Collegio Mussolini per le scienze corporative\" (oggi Scuola superiore di studi universitari e di perfezionamento Sant'Anna), all'epoca guidato da Bottai, Ugo Spirito e Volpicelli, che ne avevano fatto una scuola corporativa per formare nuovi gerarchi. Fallirono perch\u00e9 il Collegio, come tutta la cultura pisana, si avvi\u00f2 verso l'antifascismo. Pisa era un centro culturale ricco di istituzioni e di personalit\u00e0 come Giovanni Gentile, Aldo Capitini, Guido Calogero e Luigi Russo e di una vasta fioritura di giovani \u201cpromesse\u201d: dagli allievi del collegio di quegli anni uscirono quattro ministri (Taviani, Ferrari Aggradi, Achille Corona e lo stesso Pieraccini), un sottosegretario (Danilo De' Cocci), dodici parlamentari e molte altre importanti personalit\u00e0.\nLa vita accademica di Pieraccini fu perci\u00f2 ricca di contatti politici, come con Ruggero Zangrandi, e di diffusione di idee antifascisme fin nello stesso GUF e nei Littoriali.\nPieraccini svolse per due anni un'attivit\u00e0 intensa e fu chiamato alle armi all'inizio del 1941 alle armi nel 33\u00ba Reggimento Carristi di Parma (peraltro privo di carri armati).\nPieraccini prese una grave malattia e fu inviato ai servizi sedentari al distretto di Lucca dove visse tutto il periodo dalla caduta di Mussolini al disastro dell'8 settembre. Allora, rifugiatosi in Versilia a Marignana, tent\u00f2 la formazione di un primo nucleo antifascista ma, denunciato, fu costretto a rifugiarsi a Firenze.\nFirenze.\nA Firenze Pieraccini aveva soltanto pochi amici e nessun legame politico ma riusc\u00ec a trovarne anche mediante la famiglia della futura moglie Vera Verdiani. Per primo lo aiut\u00f2 Foscolo Lombardi, segretario della federazione socialista fiorentina (clandestina), e poi Carlo Ludovico Ragghianti, presidente del Comitato Toscano di Liberazione Nazionale (CTLN), ritrovato dopo i tempi della Normale di Pisa.\nPieraccini partecip\u00f2 alle ultimissime azioni cittadine della Resistenza ed entr\u00f2 a far parte della \u201cNazione del Popolo\u201d, unico quotidiano della Resistenza la cui redazione era formata da importanti personalit\u00e0 politiche e culturali. La \u201cNazione del Popolo\u201d usc\u00ec nel giorno stesso della liberazione, all'arrivo degli alleati e visse altri due anni fino alla caduta dei governi della resistenza. A Firenze nacque un nuovo giornale: \u201cIl Nuovo Corriere\u201d, di cui Pieraccini fu vice-direttore fino a quando nel 1948 fu eletto deputato e si trasfer\u00ec a Roma chiudendo il capitolo fiorentino. Nel 1946 era stato eletto assessore alle prime elezioni democratiche comunali di Firenze, con il sindaco Fabiani.\nGli anni socialisti.\nSi svolsero soprattutto dagli anni della Resistenza fino al 1963 e si possono distinguere in tre periodi:\nDal 1946 al 1953.\nNel primo periodo avvenne il Congresso del Partito Socialista a Firenze nel 1946, durante il quale si manifestarono le due anime del partito: quella unitaria di sinistra e quella di un socialismo democratico, incominciate da Nenni e Saragat. Pieraccini si schier\u00f2 a sinistra e partecip\u00f2 alle lotte di corrente. Il 1947 fu un anno decisivo: si dissolse il Partito d'Azione e vennero nel partito socialista Riccardo Lombardi e Vittorio Foa con cui Pieraccini lavor\u00f2 subito e Lussu di sinistra. Nello stesso 1947, al Congresso dell'Astoria a Roma si ebbe anche la scissione socialista (al Congresso della Storia a Roma) con la nascita del partito del \"Partito Socialista dei Lavoratori italiani\u201d (PSLI).\nIl Congresso dell'Astoria decise la nascita del Fronte Popolare (PSI - PCI) con la Lista Unica per le elezioni. Pieraccini accett\u00f2 il Fronte, ma si oppose alla Lista Unica e fu il primo promotore della mozione contro di essa e rimase in minoranza. Il risultato fu catastrofico con la schiacciante vittoria della DC e la grave sconfitta del Fronte (i Socialisti tornarono in parlamento in 48 su 115). Pieraccini fu eletto al Parlamento. Pieraccini e i suoi compagni decisero il Congresso Straordinario e la mozione \u201cRiscossa Socialista\u201d.\nIl Congresso si tenne nel 1948 a Genova e le sinistre furono sconfitte. Nacque la mozione centrista, a cui appartenne anche Pieraccini, ma l'anno dopo (1949) le sinistre ebbero la rivincita ed esclusero dalla Direzione qualsiasi altra corrente. Furono alcuni anni di egemonia morandiana (con Nenni), che escluse da ogni incarico Pieraccini, Lombardi, Basso ed altri.\nDal 1953 al 1958.\nI governi centristi di De Gasperi si erano indeboliti e per questo fu proposta la cosiddetta \"legge truffa\" con il premio di maggioranza dal 50,1% al 65%. Questa proposta mise in movimento l'intera politica italiana perch\u00e9 divent\u00f2 prioritario bloccare la legge. Fu lo stesso Morandi a mettere in moto il partito socialista e richiam\u00f2 all'impegno politico Pieraccini e gli altri della minoranza. Fra l'altro, agli inizi del 1953 il partito fece un Congresso per l'alternativa socialista e si present\u00f2 con le sue liste. La legge \u201ctruffa\u201d cadde. Lo stesso Morandi, con Nenni, prepar\u00f2 il Congresso di Torino del 1955 per il dialogo con \u201ctutta la democrazia cristiana e Pieraccini vi partecip\u00f2. Morandi, tuttavia, mor\u00ec nel 1955 ed emerse come nuovo \"leader\" carismatico Pietro Nenni a cui Pieraccini, dopo i vecchi contrasti, si avvicin\u00f2 sempre di pi\u00f9, con un lavoro molto intenso e importante, finch\u00e9 nel 1958 divent\u00f2 direttore dell\"Avanti!\".\nNel 1955 fu eletto Presidente della Repubblica Giovanni Gronchi, suo amico, anche con il sostegno socialista. Nel 1956 si ha il rapporto Chru\u0161\u010d\u00ebv con le denunce dei delitti di Stalin e scoppia la rivolta d'Ungheria, schiacciata dai carri armati sovietici. Questo segn\u00f2 la frattura, ormai irreversibile, del partito socialista con il partito comunista, sostenuta fermamente - insieme a Nenni - da Pieraccini. Sempre nel 1956 avvenne l'incontro a Plarognan, tra Nenni e Saragat. Nel 1957 si tenne il Congresso di Venezia, che fu una grande vittoria di politica dei socialisti come Pieraccini ma una votazione a inganno per ridurne la maggioranza. Tuttavia, per l'azione degli economisti come Pieraccini il percorso non si ferm\u00f2 e anzi arriv\u00f2 alla chiara vittoria del Congresso di Napoli, che apr\u00ec la strada al governo.\nDal 1958 al 1963.\nLa vita dell\"Avanti!\" non fu facile, innanzitutto per la mancanza di risorse finanziarie e poi per l'ostilit\u00e0 delle minoranze, ma ebbe comunque un notevole ruolo politico e culturale. Pieraccini, in quegli stessi anni, oltre a dirigere l'Avanti!, tenne rapporti con altre forze politiche, anche stranieri (socialisti francesi, laburisti inglesi e gli americani kennediani). \nFece un importante viaggio negli USA per cercare il sostegno per il nuovo centro-sinistra. Tenne poi importanti contatti con Fanfani, Grandi, La Pira, Moro e con la sinistra socialdemocratica.\nNel 1960 si ebbe il tentativo di rovesciare la politica di centro-sinistra con Tambroni, che fu sconfitto e lasci\u00f2 il governo a Fanfani, con il quale Pieraccini teneva frequenti rapporti. Fu il primo governo di centro-sinistra, con l'appoggio esterno del Partito Socialista e con le prime grandi riforme.\nA dicembre 1963 si giunse finalmente al primo governo Moro: Pieraccini lasci\u00f2 l\"Avanti!\" e divenne Ministro dei Lavori Pubblici.\nIl governo.\nPieraccini entr\u00f2 nel primo governo Moro come Ministro dei Lavori Pubblici. Dovette affrontare subito la tragedia del Vajont con molte decisioni a partire dalla punizione dei responsabili amministrativi della diga alla ricostruzione, esempio di programmazione territoriale sotto la guida di grandi urbanisti. Il secondo impegno fu quello di preparare la legge urbanistica che, per\u00f2, non arriv\u00f2 neppure al Consiglio dei Ministri per un vastissimo schieramento di opposizione, cos\u00ec come era accaduto a Sullo. Fu la vera causa della caduta del primo governo poich\u00e9 la legge urbanistica era assolutamente combattuta dallo stesso presidente della Repubblica.\nIl secondo governo Moro nacque dopo una lunga riflessione dei socialisti sul se passare all'opposizione: fu alla fine deciso di restare al governo, per far fronte ai rischi che la democrazia correva, se fosse caduto il centro sinistra. In questo secondo governo Pieraccini divent\u00f2 Ministro del Bilancio ed ebbe l'incarico di dar vita alla programmazione: ci\u00f2 si tradusse nella legge del piano quinquennale 1966-1970, \u201cPiano Pieraccini\u201d, poi rimasto inadempiuto.\nNegli anni settanta, fu anche Ministro della Marina e Ministro della Ricerca Scientifica.\nSi allontan\u00f2 gradualmente dalla sua intensa attivit\u00e0 ed anche dalla politica del partito, ridotto a meno del 10% ed ininfluente dinanzi all'unit\u00e0 nazionale dell'incontro Moro-Berlinguer, che Pieraccini osteggi\u00f2 decidendo, nel 1974, di dimettersi dalla politica: la scelta lo divise dalla politica attiva.\nGli impegni culturali.\nPieraccini \u00e8 stato presidente dell'INA Assitalia per circa dieci anni e presidente del Cantiere Navale SEC di Viareggio, che costruiva navi per il mercato internazionale. Nel 1986 fond\u00f2 con Jean-Marie Drot, direttore dell'Accademia di Francia a Roma, RomaEuropa che diede vita al Romaeuropa Festival, ancora attivo e uno dei primi dieci festival europei di cultura con partecipanti provenienti da molte nazioni.\nPromotore dell'arte, cre\u00f2 una vastissima rete di artisti, musicisti, letterati, anche stranieri, con i quali condusse molte battaglie culturali. Ebbe rapporti stretti con grandi personalit\u00e0, per citarne alcuni: come De Chirico e Calder fra gli artisti, Petrassi e Boulez fra i musicisti, Octavio Paz fra i letterati insieme a quasi tutti gli italiani, Fellini e Pontecorvo e altri.\nCon l'appoggio di questa vasta rete riusc\u00ec a creare un'importante collezione di opere d'arte, sia con donazioni che con acquisti a basso prezzo, in notevole parte donata alla Citt\u00e0 di Viareggio per l'importante museo d'arte moderna e contemporanea GAMC, collegato alla vasta rete\nSvilupp\u00f2 rapporti permanenti con la Scuola Superiore Sant'Anna (erede del suo vecchio collegio) nei campi storico, economico ma soprattutto informatico-robotico. Simili impegni si svolsero con la Fondazione Turati per un assiduo lavoro in campo storico, sociologico, politico, artistico e per lo studio delle conseguenze politiche della robotica e dell'informatica.\nPromotore dell'arte, ha commissionato per la stessa compagnia diverse litografie dei maggiori artisti contemporanei italiani.\nCollegamenti esterni.\n[[Categoria:Politici del Partito Socialista Italiano]]\n[[Categoria:Politici dei Democratici di Sinistra]]\n[[Categoria:Ministri del bilancio della Repubblica Italiana]]\n[[Categoria:Deputati della I legislatura della Repubblica Italiana]]\n[[Categoria:Deputati della II legislatura della Repubblica Italiana]]\n[[Categoria:Deputati della III legislatura della Repubblica Italiana]]\n[[Categoria:Deputati della IV legislatura della Repubblica Italiana]]\n[[Categoria:Senatori della V legislatura della Repubblica Italiana]]\n[[Categoria:Senatori della VI legislatura della Repubblica Italiana]]\n[[Categoria:Ministri per il coordinamento delle iniziative per la ricerca scientifica e tecnologica della Repubblica Italiana]]\n[[Categoria:Ministri dei lavori pubblici della Repubblica Italiana]]\n[[Categoria:Governo Moro I]]\n[[Categoria:Governo Moro II]]\n[[Categoria:Governo Moro III]]\n[[Categoria:Governo Rumor IV]]\n[[Categoria:Governo Rumor V]]\n[[Categoria:Studenti della Scuola superiore di studi universitari e di perfezionamento Sant'Anna]]"}
{"id": "316223", "revid": "1564499", "url": "https://it.wikipedia.org/wiki?curid=316223", "title": "Cluviae", "text": "L'antica citt\u00e0 di Cluviae, sorta nel territorio dei Carricini, sul sito di villaggio fortificato indigeno, era un abitato che misurava 680 metri con perimetro di 1560 metri. Se viene confrontata con l'antica Isernia (lunghezza 870\u00a0m e perimetro 2000\u00a0m) e con l'antica Sulmona (lunghezza 450\u00a0m e 1500\u00a0m di perimetro), ci si rende subito conto che si tratta un insediamento di notevole dimensione e quindi di un \"municipium\" romano e non di un semplice \"pagus\" o \"vicus\".\nOggi la citt\u00e0 si trova nel circondario del comune abruzzese di Casoli in provincia di Chieti, presso la frazione di Piano Laroma.\nStoria.\nGrazie a Tito Livio, sappiamo che i Romani nel 311 a.C. avevano inviato delle truppe nei pressi di Cluviae per impedire che gli Etruschi, contro cui combattevano, potessero congiungersi ai Sanniti per estendere le loro forze. A guidare queste truppe era il console Gaio Giunio Bruto, sconfitto varie volte proprio vicino a Cluviae.\nAltre notizie riguardano Helvidio Prisco, citato da Tacito e avversario di Nerone.\nI resti di questa antica citt\u00e0, il cui sviluppo urbanistico \u00e8 databile dal I secolo a.C. alla met\u00e0 del secolo successivo, sono sepolti in localit\u00e0 Piano La Roma di Casoli.\nRitrovamenti.\n1895.\nNel 1895, lo studioso Giulio De Petra, aveva gi\u00e0 individuato nella zona resti di costruzioni romane, ma fuori dell'ambito del loro tessuto urbano e monumentale.\n1940.\nNella zona dove successivamente \u00e8 stato rilevato il municipium di Cluviae, nel 1940, un agricoltore (Nicola Di Ienno) soprannominato \"Cerignola\" (derivato dal padre Pasquale che era un mietitore ed andava in puglia nella zona di Cerignola), mentre coltivava il suo terreno, trov\u00f2 una scultura. Il ritratto dai caratteri stilistici attribuibili all'et\u00e0 Giulio-Claudia, fu murato dallo stesso agricoltore sulla porta di casa. La testa rimase sul luogo fino all'aprile del 1941, quando la Soprintendenza, venuta a conoscenza del suo ritrovamento, la fece sollecitamente ritirare per assicurarla al Museo Archeologico di Chieti.\nAnni 1966-2011.\nNel 1966 nuovi scavi archeologici furono condotti da Adriano La Regina, riportando alla luce il teatro romano, e mosaici presso i seminterrati delle nuove case moderne realizzate in contrada Piano La Roma. Il materiale fu portato a Chieti, nel Museo archeologico nazionale di Villa Frigerj. Nuovi scavi furono condotti tra il 1992 e il 1995, e poi nel 2010-2011, riportando alla luce nuovo materiale, come ceramiche, lapidi, frammenti di capitelli, sempre conservati a Chieti presso il museo archeologico nazionale.\nRilevamento topografico.\nLe prime menzioni moderne sono di Domenico Romanelli e Francesco Paolo Ranieri, che hanno errato nell'iporizzare il sito come la citt\u00e0 antica di Romulea, distrutta nel I secolo a.C., da cui i cittadini si sarebbero trasferiti sull'acropoli di Grele (area del castello in piazza Garibaldi a Guardiagrele).\nTali errori sono stati smentiti gi\u00e0 da Giulio De Petra e Francesco Verlengia. Il Ranieri cita anche la presenza di un cartello fortificato sopra contrada Roma, ma i ruderi sono troppo esigui per citare una presenza certa. De Petra ha ipotizzato che i cittadini dopo la conquista romana, abbiano voluto nominare l'area come l'Urbe, e il fiume che vi scorre, l'Aventino, come il colle romano.\nCluviae \u00e8 lentamente scomparsa sotto il terreno e le frane, dopo le invasioni bizantine e saracene (VIII-IX secolo), sicch\u00e9 i paesani si fortificarono dentro la torre di Casoli (Casulae), che poi diventer\u00e0 parte del castello ducale. \nNel 1966, grazie all'acquisizione di un documento epigrafico, consistente nella lastra bronzea redatta per conto dei Cluvinses Carricini nel 384 d.C. trovata in localit\u00e0 Bufalara nel Comune di San Salvo, l'archeologo Adriano La Regina \u00e8 riuscito ad individuare, con un'ampia operazione di rilevamento topografico, l'esatta ubicazione della citt\u00e0 antica. All'epoca, individuarono il tracciato quasi completo delle mura di recinzione dell'abitato, conservato per lunghi tratti e in qualche luogo per notevole altezza. Sul versante orientale \u00e8 stato riconosciuto un teatro in parte coperto da costruzioni recenti, ma completamente leggibile nella sua planimetria; all'interno dell'area recintata, esistono numerosi allineamenti di muri che fino al 1966 si presentavano agli occhi della Soprintendenza ben conservati, e dietro la cavea del teatro vi era un edificio termale. Le strutture hanno paramenti in opera reticolata e in opera incerta. Fuori del perimetro urbano, a circa 140 metri a nord del teatro, vi sono ruderi di un edificio costruito in opera con pavimenti a mosaico. Alla citt\u00e0 si accedeva mediante cinque porte, di cui due sono ancora in parte conservate con torri quadrate sul lato prospiciente l'Avello.\nCampagne di scavi.\n1988.\nNel 1988, \u00e8 iniziata una campagna di scavi, diretta dalla Soprintendenza Archeologica dell'Abruzzo e condotta in due fasi successive: agosto/settembre 1988 e maggio/giugno 1990. Tra le strutture romane, sono emerse un teatro, delle terme e delle strade lastricate, reti fognarie molto articolate e ben conservate e porzioni di murature in opera reticolata sovrastate da muretti a secco in ciottoli di fiume, testimonianza di un successivo rimaneggiamento dovuto ad un'attivit\u00e0 edilizia durata fino all'epoca tardo-antica. Il ritrovamento di cisterne per il deposito di cereali, interrate sia sotto che a fianco alle abitazioni romane riutilizzate, ci restituiscono un paesaggio urbano, che ha sempre goduto di tutte quelle risorse agricole offerte dal territorio circostante molto fertile, cos\u00ec come lo \u00e8 ancora oggi.\n1990.\nNegli scavi condotti nel 1990, nell'area in prossimit\u00e0 delle necropoli, sono state ritrovate delle tombe a cappuccina del II secolo e III secolo e piccoli reperti, che oggi si conservano presso la ."}
{"id": "316235", "revid": "991694", "url": "https://it.wikipedia.org/wiki?curid=316235", "title": "Circolo Circasso", "text": ""}
{"id": "316240", "revid": "4711", "url": "https://it.wikipedia.org/wiki?curid=316240", "title": "Campagna greco-albanese", "text": ""}
{"id": "316253", "revid": "29035", "url": "https://it.wikipedia.org/wiki?curid=316253", "title": "Zodiaco cinese", "text": ""}
{"id": "316275", "revid": "599013", "url": "https://it.wikipedia.org/wiki?curid=316275", "title": "Jasmin Repe\u0161a", "text": "Carriera.\nGiocatore.\nDa giocatore ha sempre vestito la maglia del Borac \u010capljina e fu compagno di squadra, nonch\u00e9 capitano, di giocatori come Teoman Alibegovi\u0107 e Zoran Savi\u0107.\nAllenatore.\nAl termine della carriera agonistica prende il diploma di allenatore a Ragusa e dal 1992 al 1994 ricopre la carica di assistente allenatore al Cibona, dove viene mandato ad allenare il Dona, squadra satellite dello stesso Cibona. In questi anni ha il merito di scoprire e far crescere giovanissimi talenti quali Giricek, Rimac e Prkacin, portandoli fino alla finale, proprio contro il Cibona da cui dipendeva e fu quindi costretto a non vincere. L'anno successivo gli viene affidata la panchina della prima squadra, e lui port\u00f2 con s\u00e9 praticamente tutti i suoi ragazzi. In tre anni conquist\u00f2 altrettanti titoli croati, dal 1995 al 1997 nonch\u00e9 due coppe nazionali, oltre alla medaglia di bronzo agli Europei del 1995 come assistente della nazionale croata. Nel 1997 accetta l'offerta dei turchi del Tofa\u015f Bursa e in tre stagioni in Turchia, dal 1997 al 2000, conquista due volte il campionato turco e una volta la coppa nazionale e quella del presidente, battendo ripetutamente i colossi Efes Pilsen e \u00dclker Istanbul. Dopo una stagione a Spalato (2000-01) ritorna al Cibona, ma soltanto per un breve periodo.\nDal novembre 2002 guida la Fortitudo Bologna, dove in quattro campionati conquista altrettante finali scudetto (vincendone una nella stagione 2004-05). Nel 2005 vince la Supercoppa italiana (battendo la Benetton Treviso). Nella stagione 2003-04 guida la squadra bolognese fino ad una impronosticabile \"Final-Four\" di Eurolega, venendo per\u00f2 sconfitto in finale dai padroni di casa del Maccabi Tel Aviv. In questi anni di permanenza a Bologna ha avuto il merito di far crescere dei giovani quali Stefano Mancinelli, Marco Belinelli ed Erazem Lorbek facendoli debuttare sul palcoscenico italiano e internazionale e ottenendo da essi ottimi risultati, tanto che nel corso della stagione 2005-06 proprio questi tre giovani sono diventati delle colonne importanti all'interno della squadra.\nDopo un cambiamento di gestione nella squadra bolognese, per la stagione 2006-07 passa alla guida della Lottomatica Roma. Nel dicembre 2006 quando torna a Bologna, questa volta da avversario il pubblico bianco-blu gli regala momenti di commozione, 10 minuti di applausi ininterrotti con tanto di incoronazione sotto la \"Fossa dei Leoni\". Dopo una crisi di risultati durante la stagione che lo porta a dare le dimissioni, rifiutate dal presidente della squadra romana Claudio Toti, porta i capitolini sia alle \"Top 16\" di Eurolega che in semifinale scudetto, dove Roma si arrende 3-1 ai futuri campioni d'Italia della Montepaschi Siena; al termine della stagione rinnova con il club romano per altre tre stagioni. Si dimette dal ruolo di capo allenatore della Lottomatica Roma nel dicembre 2008, in seguito ad una serie di cinque sconfitte consecutive in campionato, nonostante la qualificazione matematica in anticipo alle \"Top 16\" di Eurolega.\nDal 2006 al 2009 \u00e8 allenatore, inoltre, della nazionale di pallacanestro della Croazia, con la quale ottiene due sesti posti, ai campionati europei di Spagna 2007 e alle Olimpiadi di Pechino 2008.\nDal 18 gennaio 2010 al 10 giugno 2011 Repe\u0161a \u00e8 l'allenatore della Benetton Basket Treviso. Con la compagine biancoverde centra i playoff con l'8\u00ba posto nella sua prima stagione, mentre la seconda lo vede arrivare alle Final Four di Eurocup (disputate proprio a Treviso) e classificarsi 5' alla fine della regular season. Nei play-off supera Avellino nei quarti in 4 gare, ma in semifinale si deve arrendere alla Montepaschi Siena. Alla fine si separa consensualmente dalla Benetton Treviso. In seguito guida Cibona, Nazionale croata, M\u00e1laga e Cedevita.\nIl 26 giugno 2015 \u00e8 annunciato come nuovo allenatore dell'Olimpia Milano. Il 21 febbraio 2016 vince le FinalEight battendo la Scandone Avellino e si aggiudica la Coppa Italia. Il 13 giugno 2016, alla guida dei milanesi, conquista il proprio secondo Scudetto italiano ad 11 anni di distanza dal primo successo tricolore. Il 25 settembre 2016 conquista la Supercoppa Italiana, primo trofeo della stagione 2016-17, battendo in finale ancora la Scandone Avellino. Il 19 febbraio 2017 vince la seconda Coppa Italia consecutiva sconfiggendo in finale la Dinamo Sassari.\nDopo un excursus nella stagione 2018-19 in Bosnia-Herzegovina, poi conclusa in Montenegro, nella stagione 2019/2020 rimane fuori dai campi di pallacanestro.\nIl 23 giugno 2020 viene annunciato come nuovo coach della Victoria Libertas Pallacanestro, con un ingaggio triennale. \nDopo un buon girone di andata, riesce a riportare la squadra alle FinalEight di Coppa Italia dopo 9 anni di assenza arrivando alla finale della competizione. \nNel maggio successivo esercita il diritto di uscita dal contratto e il 24 maggio 2021 viene annunciato come Head Coach della Fortitudo Bologna, dove gi\u00e0 aveva allenato in precedenza. Dopo aver fatto il pre-campionato decide di lasciare dopo solo una partita di regolar season il suo incarico da capo allenatore."}
{"id": "316276", "revid": "228587", "url": "https://it.wikipedia.org/wiki?curid=316276", "title": "Montepulciano d'Abruzzo", "text": ""}
{"id": "316281", "revid": "320578", "url": "https://it.wikipedia.org/wiki?curid=316281", "title": "Sfrappola", "text": ""}
{"id": "316282", "revid": "320578", "url": "https://it.wikipedia.org/wiki?curid=316282", "title": "Sfrappole", "text": ""}
{"id": "316283", "revid": "256896", "url": "https://it.wikipedia.org/wiki?curid=316283", "title": "INAIL", "text": ""}
{"id": "316287", "revid": "75009994", "url": "https://it.wikipedia.org/wiki?curid=316287", "title": "Corno alle scale", "text": ""}
{"id": "316290", "revid": "122816164", "url": "https://it.wikipedia.org/wiki?curid=316290", "title": "MOD", "text": ""}
{"id": "316294", "revid": "180559", "url": "https://it.wikipedia.org/wiki?curid=316294", "title": "Lentula", "text": ""}
{"id": "316320", "revid": "1543377", "url": "https://it.wikipedia.org/wiki?curid=316320", "title": "Tsutomu Seki", "text": "Tsutomu Seki \u00e8 inoltre direttore dell'Osservatorio Geisei di K\u014dchi, e della Sezione Comete dell'Oriental Astronomical Association.\nIl Minor Planet Center gli accredita le scoperte di duecentoventicinque asteroidi, fra cui l'asteroide Amor 13553 Masaakikoyama e l'asteroide Troiano (5209) 1989 CW1.\nSeki ha inoltre scoperto o coscoperto sei comete: C/1961 T1 Seki, C/1962 C1 Seki-Lines (grande cometa del 1962), C/1965 S1 Ikeya-Seki (grande cometa del 1965), C/1967 C1 Seki, C/1967 Y1 Ikeya-Seki e la C/1970 U1 Suzuki-Sato-Seki.\nGli \u00e8 stato dedicato l'asteroide 3426 Seki.\nRiconoscimenti.\nNel 1970 gli \u00e8 stata assegnata la \"The Astronomical Society of the Pacific Comet Medal\". Seki ha ricevuto anche la \"M\u00e9daille du Centenaire\" della Soci\u00e9t\u00e9 astronomique de France . "}
{"id": "316322", "revid": "287204", "url": "https://it.wikipedia.org/wiki?curid=316322", "title": "Eachl\u00e9im", "text": "Eachl\u00e9im (anglicizzato in passato come \"Aughleam\" o \"Aghleam\" ) \u00e8 un villaggio del Mayo, nella Repubblica d'Irlanda. Ha una superficie totale di 2,96\u00a0km\u00b2. Il nome deriva dall'irlandese \"Each\" (cavallo) e \"L\u00e9im\" (salto), dal fatto che una tradizione locale tramanda la storia di un cavallo che abbia a suo tempo fatto un salto da una parte all'altra di un pezzo di terra, demarcando i confini del villaggio.\n\u00c8 situato quasi sulla punta della penisola di Mullet, nella sperduta zona \"gaeltacht\" di Erris. \u00c8 anche sede dello Ionad Deirbhile, o \"Eachl\u00e9im Heritage Centre\"."}
{"id": "316328", "revid": "78273", "url": "https://it.wikipedia.org/wiki?curid=316328", "title": "Aghleam", "text": ""}
{"id": "316329", "revid": "439868", "url": "https://it.wikipedia.org/wiki?curid=316329", "title": "Sacrario militare del Pasubio", "text": "Il sacrario militare del Pasubio, anche noto come sacello-ossario del Pasubio oppure ossario del Pasubio, \u00e8 un monumento dedicato ai caduti della prima guerra mondiale. Si trova sul colle Bellavista che domina la Val Leogra, proprio sotto il monte Cornetto a circa 2\u00a0km da Pian delle Fugazze, collegato al passo stesso dalla diramazione della ex strada statale 46. \nLa posizione che \u00e8 stata scelta permette di vedere la sagoma dell'sacrario militare da tutta la pianura vicentina.\nIl sacrario del Pasubio, insieme a quelli di Tonezza del Cimone, del monte Grappa e di Asiago compare in uno dei quattro quarti dello stemma della provincia di Vicenza.\nStoria.\nVenne costruito a quota 1.217 slm tra il 1920 e il 1926 per iniziativa della Fondazione \"3 novembre 1918 pro combattenti della 1\u00aa Armata\", inaugurato il 29 agosto 1926.\nDescrizione.\n\u00c8 una possente costruzione progettata da Ferruccio Chemello e decorata da Tito Chini e Umberto Bellotto dalla forma che assomiglia ad un faro alto 35 metri, con una lanterna luminosa sulla sua sommit\u00e0.\n\u00c8 costituito da due parti: l'ossario ed il sacello. L'ossario, ricavato nel basamento della torre, comprende una cripta centrale e due gallerie concentriche. \nNella cripta sono raccolti i resti di 70 decorati al valore militare e vi \u00e8 stata tumulata la salma del generale Guglielmo Pecori Giraldi, che ebbe il comando della 1\u00aa Armata dal 9 maggio 1916 sino alla conclusione vittoriosa del novembre 1918.\nIl sacello si trova alla sommit\u00e0 di un'ampia gradinata che conduce ad una terrazza con balaustra che circonda la torre da dove si pu\u00f2 godere di uno stupendo panorama di tutta la vallata sottostante.\nLa cripta, la piccola cappella al piano terra e tutti i piani del sacello sono decorati con vetrate artistiche e affreschi della Fornaci San Lorenzo, Manifattura Chini di Borgo San Lorenzo all'epoca diretta da Tito Chini, che lo videro protagonista in prima persona avendo progettato la decorazione e ornato tutto il complesso firmandosi entrando al piano terra frontalmente sotto la \"teoria dei santi guerrieri\" sulla sinistra con un occhio affiancato dalla scritta \"Tito Chini decor\u00f2 1926\".\nLa \u201cFondazione 3 Novembre 1918\u201d, voluta da Guglielmo Pecori Giraldi e dedicata alla memoria dei caduti della Grande Guerra, eresse questo sacello-ossario la cui decorazione pittorica interna fu affidata proprio a Tito Chini che decor\u00f2 anche i cimiteri di guerra di Treviso, Schio, Verona, Trento e il tempio ossario di Bassano del Grappa.\nL'apparato decorativo interno \u00e8 molto complesso: dalla teoria dei santi al piano terra si ascende all'interno della torre in un percorso che non cela immagini della guerra, le condizioni dei soldati, fino ad arrivare alla sommit\u00e0 cui si accede attraverso una stretta scala.\nRicorre spesso il richiamo alla Prima Armata e sulle vetrate il motto FERT.\nL'inaugurazione del monumento avvenne il 29 agosto 1926 alla presenza del re, e da allora annualmente si ripete la cerimonia in onore e in memoria della 1\u00aa Armata. \nGuglielmo Pecori Giraldi torn\u00f2 sempre sul colle sacro ed espresse anche il desiderio di essere sepolto l\u00ec come accadde il 19 luglio del 1953 quando la salma del generale fu traslata dalla cappella gentilizia della famiglia Pecori Giraldi nella Villa Rimorelli a Borgo San Lorenzo, dove era stata custodita per dodici anni.\nIl sacello \u00e8 costituito da una torre piramidale alta 35 metri costruita con la medesima pietra della montagna che i soldati avevano calpestato, ed al suo interno sono custodite le ossa dei morti recuperate nella zona del Pasubio.\nL\u2019epigrafe murata a mezzogiorno recita: \u201cLa Prima Armata / infranto due volte / l\u2019orgoglio nemico / balz\u00f2 / dal Pasubio al Brennero / assicurando all\u2019Italia / i suoi termini sacri\u201d.\nNella zona dell'ossario \u00e8 presente anche un piccolo museo dedicato alla prima guerra mondiale. Integralmente ristrutturato e ingrandito nel 2005.\nCaduti.\nContiene i resti di 5.146 soldati italiani e 40 austro-ungarici caduti durante la prima guerra mondiale sul monte Pasubio. \nLe ossa dei caduti, in molte teche in cui sono custodite, sono a vista.\nRicorrenze.\nOgni anno, l'ultima domenica di giugno, vi \u00e8 una celebrazione in memoria dei caduti in corrispondenza dell'anniversario della pi\u00f9 sanguinosa battaglia avvenuta sul vicino massiccio, il 2 luglio 1916.\nIl 1\u00ba aprile 2017 Carlo, Principe del Galles, in visita ufficiale, visit\u00f2 il sacrario e il vicino Museo."}
{"id": "316333", "revid": "439868", "url": "https://it.wikipedia.org/wiki?curid=316333", "title": "Dahn", "text": "Dahn \u00e8 una citt\u00e0 di 4.552 abitanti della Renania-Palatinato, in Germania.\nAppartiene al circondario (\"Landkreis\") del Palatinato sudoccidentale (targa PS) ed \u00e8 parte della comunit\u00e0 amministrativa (\"Verbandsgemeinde\") di Dahner Felsenland.\n\u00c8 attraversata dal fiume Lauter, un affluente diretto del Reno."}
{"id": "316336", "revid": "770685", "url": "https://it.wikipedia.org/wiki?curid=316336", "title": "Agir", "text": "Agir, ufficialmente Agire, la Destra Costruttiva (in francese: \"Agir, la droite constructive\") \u00e8 un partito politico francese fondato il 16 novembre 2017 in seguito ad una scissione da I Repubblicani.\nConta 9 deputati all'Assemblea Nazionale, tutti appartenenti al gruppo parlamentare dell'Unione dei Democratici e degli Indipendenti; agli otto provenienti dalle file dei Repubblicani (Pierre-Yves Bournazel, Paul Christophe, Agn\u00e8s Firmin-Le Bodo, Antoine Herth, Laure de La Raudi\u00e8re, Vincent Ledoux, Lise Magnier e Franck Riester) si aggiunge un indipendente (Olivier Becht)."}
{"id": "316339", "revid": "2175", "url": "https://it.wikipedia.org/wiki?curid=316339", "title": "Mad Max 2", "text": ""}
{"id": "316340", "revid": "77358", "url": "https://it.wikipedia.org/wiki?curid=316340", "title": "Terza Universit\u00e0 degli studi di Roma", "text": ""}
{"id": "316341", "revid": "125974779", "url": "https://it.wikipedia.org/wiki?curid=316341", "title": "\u010cebura\u0161ka", "text": "\u010cebura\u0161ka (, ) \u00e8 un personaggio della letteratura per ragazzi sovietica, creato dallo scrittore \u0116duard Uspenskij nel 1966. \u00c8 il protagonista di una serie di film d'animazione girati da Roman Ka\u010danov tra il 1969 e il 1983, nei quali \u00e8 doppiato da Klara Rumjanova. \u00c8 il protagonista del libro \"Krokodil Gena i ego druz'ja\" () [Il coccodrillo Gena e i suoi amici] e del film di Roman Ka\u010danov \"Krokodil Gena\" () [Il coccodrillo Gena], tratto dal libro e girato nel 1968. \u00c8 diventato famoso dopo l'uscita sul grande schermo del film.\nIl personaggio di \u010cebura\u0161ka - un piccolo animale sconosciuto agli scienziati - \u00e8 popolarissimo in tutta la ex-URSS, ed \u00e8 stato scelto come mascotte della squadra olimpica russa per la XXVIII Olimpiade di Atene nel 2004. Bambole di \u010cebura\u0161ka sono state esibite anche da alcuni atleti ai XX Giochi olimpici invernali di Torino nel 2006.\nLa sua fama lo rende oggetto di numerosissimi aneddoti e barzellette molto comuni in Russia.\nLa storia ed i personaggi.\nNella serie di film si apprende che \u010cebura\u0161ka proviene probabilmente dalla foresta tropicale. Si ritrova per caso in una cassetta di arance dove, dopo essersene nutrito fino alla saziet\u00e0, si era addormentato.\nIl suo nome, \u010cebura\u0161ka, non \u00e8 un nome proprio, ma quello di specie, attribuitogli dal direttore del negozio in cui viene trovato: dopo essere stato fatto uscire dalla cassetta, infatti, l'animaletto viene messo seduto sul tavolo, ma a causa dell'intorpidimento per tutto il tempo passato nella cassetta, \u010cebura\u0161ka fa un \"capitombolo\": questa parola in russo \u00e8 espressa dal verbo \"\u010ceburachnut'sja\" (), un termine colloquiale anche allora poco utilizzato, ma a cui l'autore d\u00e0 nuova vita. .\n\u010cebura\u0161ka assomiglia ad un orsacchiotto di peluche, con orecchie enormi, grandi occhi e pelo marrone. Cammina sulle zampe posteriori ed \u00e8 della taglia approssimativa di un bambino di circa cinque anni. \u00c8 di sesso maschile.\nInizialmente cercano di sistemare \u010cebura\u0161ka allo zoo, ma non viene preso, perch\u00e9 non sanno dove mettere la bestiolina sconosciuta; infine lo sistemano nel negozio della merce scontata. \u010cebura\u0161ka incontra il coccodrillo Gena, che aveva lavorato allo zoo come coccodrillo e che, essendo solo come \u010cebura\u0161ka, aveva iniziato a mettere annunci per trovare degli amici. Insieme vanno alla ricerca di amici, tra cui il leone \u010candr, il cucciolo Tobik e la piccola Galja, ragazza pioniere, e aiutano gli altri personaggi: persone e animali parlanti. I loro antagonisti sono la vecchietta \u0160apokljak e Lariska, il suo ratto addomesticato.\nIl personaggio di \u010ceburashka, cos\u00ec come lo conosciamo oggi, \u00e8 apparso per la prima volta nel cartone animato di Roman Ka\u010danov \"Il coccodrillo Gena\" (1969), creato con la diretta partecipazione del disegnatore e sceneggiatore Leonid \u0160varcman. Dopo l'uscita del film \u00e8 stato inizialmente tradotto in inglese come \u201cTopple\u201d, in tedesco come \u201cKullerchen\u201d e \u201cPlumps\u201d, in svedese come \u201cDrutten\u201d e in finlandese come \u201cMuksis\u201d.\nAmici.\n\u010cebura\u0161ka si accompagna sempre con l'amico Gena (, diminutivo di Gennadij, \u0413\u0435\u043d\u043d\u0430\u0434\u0438\u0439), un coccodrillo, che indossa sempre un cappello ed un cappotto, cammina su due gambe, lavora in uno zoo e suona la fisarmonica. Tra le loro canzoni preferite c'\u00e8 \"Purtroppo il compleanno \u00e8 solo una volta all'anno\" ().\nAntagonisti.\nNella serie animata le avventure di \u010cebura\u0161ka e del suo amico Gena sono ostacolate dalla presenza di Starucha \u0160apokljak (), una vecchietta magra e dispettosa, che indossa sempre un cappotto scuro ed un cappello. \u00c8 proprio dal suo abbigliamento che prende il nome: \"\u0161apokljak\", infatti, \u00e8 una trasposizione russa del francese \"chapeau claque\", un tipo di cappello a cilindro ormai passato di moda. Secondo il libro, la sua occupazione principale \u00e8 quella di \"riunire i cattivi\" e nel cartone animato il suo motto \u00e8 espresso in una canzoncina:\n\u00abSpreca il suo tempo chi aiuta la gente. Se fai buone azioni sei solo fuori di mente\u00bb. [Traduzione libera]\n\u0160apokljak, con l'aiuto del ratto Lariska che vive nella sua borsetta, organizza scherzi crudeli ai danni dei poveri cittadini. Mano a mano che \u0160apoljak conosce Gena e \u010cebura\u0161ka, si mette sulla retta via, ma torna spesso a essere la cattiva all'inizio del cartone seguente.\n\u00c8 interessante l'origine di questo personaggio. In un'intervista E. N. Uspenskij ha confessato che la sua prima moglie \u00e8 stata il modello per creare il personaggio di \u0160apokljak, e l'artista Leonid \u0160varzman, creatore dell'aspetto esteriore dei personaggi del cartone animato, ha disegnato la vecchia basandosi in parte sulla suocera.\nOrigine.\nCome spiegato nella prefazione al libro \"Il coccodrillo Gena e i suoi amici\", \u010cebura\u0161ka era il nome di un vecchio giocattolo difettoso che l'autore aveva da piccolo: era un animale strano, una via di mezzo tra un orsetto e una lepre dalle orecchie grandi. I suoi occhi erano grandi e gialli, come quelli di un gufo, la testa tonda da lepre e la coda corta corta e pelosa, tipica dei cuccioli d'orso.\nStando al libro, i genitori dell'autore sostenevano che fosse un animaletto sconosciuto alla scienza, che abita le torride foreste tropicali. Perci\u00f2 nel testo principale, come sostiene lo scrittore, tra i protagonisti ci sono i giocattoli d'infanzia dello stesso \u00c8duard Uspenskij e \u010cebura\u0161ka \u00e8 davvero un animaletto tropicale sconosciuto, che dopo essersi arrampicato e addormentato in una cassetta di arance, \u00e8 finito insieme a quest'ultima nella grande citt\u00e0. Il proprietario del negozio, dove la cassetta \u00e8 stata poi aperta, lo ha chiamato \u201c\u010cebura\u0161ka\u201d, perch\u00e9 abbuffatosi di arance, la bestiolina continuava a cadere (\u201cceburascare\u201d):\n\"Lui stava seduto, fermo, si guardava in giro finch\u00e9 di punto in bianco non \u00e8 capitombolato dal tavolo alla sedia. Ma sulla sedia non \u00e8 stato fermo un attimo e cos\u00ec \u00e8 capitombolato di nuovo. Sul pavimento questa volta. Ma che \u010cebura\u0161ka che sei! \u2013 \"disse il proprietario\" \u2013 non riesci proprio a stare fermo!\"\nE cos\u00ec il nostro animaletto venne a scoprire di chiamarsi \u010cebura\u0161ka...\nCuriosit\u00e0.\nAlcuni oggetti che con il loro aspetto assomigliano a \u010cebura\u0161ka hanno ricevuto lo stesso soprannome, ad esempio l'automobile ZAZ 968A \"Zaporo\u017eets\" (per le sue prese d'aria larghe ai lati), o l'aereo Antonov An-72/74 (per i motori sopra le ali vicino alla fusoliera).\nSvezia.\nNegli anni settanta \u00e8 stata prodotta in Svezia una serie di show televisivi e radiofonici ed una rivista per bambini che avevano come protagonisti Drutten ed il coccodrillo Gena. Questi personaggi erano ispirati a \u010cebura\u0161ka e Gena, ed in particolare a delle bambole comprate durante una gita in URSS, e cos\u00ec erano visivamente identici ai personaggi di Uspenskij.\nIn realt\u00e0 oltre a questa somiglianza, non c'\u00e8 molto altro: i personaggi svedesi cantano e raccontano storie del tutto differenti da quelle sovietiche.\nIsraele.\nLe canzoni della serie di animazione sovietica sono disponibili anche per i bambini di Israele: sono cantate in lingua ebraica sul canale per bambini \"Hop Channel\".\nGiappone.\n\u010cebura\u0161ka \u00e8 estremamente popolare in Giappone dove si dice sia stato l'ispirazione per il famoso Pikachu, infatti gli appassionati d'animazione lo chiamano \"il primo Pokemon\". Nel paese del Sol Levante sono state prodotte due serie animate locali sul personaggio."}
{"id": "316343", "revid": "729019", "url": "https://it.wikipedia.org/wiki?curid=316343", "title": "Sindrome di McCune-Albright-Sternberg", "text": "La sindrome di McCune-Albright-Sternberg (o sindrome fibrosa poliostosica) \u00e8 una patologia complessa caratterizzata dalla contemporanea presenza di pseudopubert\u00e0 precoce, displasia scheletrica e macchie caffellatte.\nLa sua esatta incidenza \u00e8 ignota. Si manifesta per lo pi\u00f9 nelle femmine (3:2 coi maschi) o in soggetti con neoplasie endocrine isolate.\nSegni e sintomi.\nLa sindrome \u00e8 caratterizzata da\nPu\u00f2 essere associata ad anomalie cardiovascolari, epatobiliari, gigantismo, iperfosfaturia con ipofosforemia, ipertiroidismo, mixomi intramuscolari, osteomalacia o rachitismo, sindrome di Cushing.\nEziologia.\nLa patologia \u00e8 secondaria alla presenza di una mutazione che attiva il gene GNAS1, dovuta a mutazione somatica, pi\u00f9 spesso, post-zigotica, con distribuzione a mosaico.\nTale mutazione riguarda il codone 201 nell'esone 8, che codifica per la subunit\u00e0 alfa della proteina \"Gs\", proteina che agisce come mediatore di molti ormoni (LH, FSH, GHRH, ACTH, CRF, TSH, vasopressina, catecolamine, glucagone, PTH, calcitonina).\nLa variet\u00e0 e la complessit\u00e0 della sindrome varia a seconda della precocit\u00e0 dell'insorgenza della mutazione durante l'embriogenesi.\nDiagnosi.\nViene confermata dalla valutazione della concentrazione plasmatica di estradiolo, da ecografie pelviche, RX dello scheletro, TC del cranio, studio molecolare del gene.\nTerapia.\nNelle femmine medrossiprogesterone, cos\u00ec da sopprimere la steroidogenesi gonadica, e testolattone, che inibisce la maturazione scheletrica. Inoltre ovariectomia in caso di progressione rapida e LHRH agonisti, se si associa una pubert\u00e0 precoce vera.\nNei maschi ketoconazolo, inibitore della steroidogenesi gonadica e surrenale.\nPer contrastare la displasia ossea si somministrano bifosfonati, inibitori degli osteoclasti. Per le deformit\u00e0 osse importanti si ricorre alla chirurgia."}
{"id": "316355", "revid": "729019", "url": "https://it.wikipedia.org/wiki?curid=316355", "title": "SU-122", "text": "Il SU-122 (Samokhodnaja Ustanovka - 122) era un semovente d'artiglieria utilizzato dall'Armata Rossa durante la seconda guerra mondiale.\nStoria.\nIl SU-122 era un cannone d'assalto che utilizzava lo scafo del carro medio T-34 ed era costruito presso la UZTM (traslitterazione di \u0423\u0417\u0422\u041c acronimo per \u0423\u0440\u0430\u043b\u044c\u0441\u043a\u0438\u0439 \u0417\u0430\u0432\u043e\u0434 \u0422\u044f\u0436\u0435\u043b\u043e\u0433\u043e \u041c\u0430\u0448\u0438\u043d\u043e\u0441\u0442\u0440\u043e\u0435\u043d\u0438\u044f - \"Fabbrica macchinari pesanti degli Urali\") di Sverdlovsk. I primi 25 mezzi di produzione furono costruiti per la fine del 1942. Il SU-122 si dimostr\u00f2 essere un mezzo abbastanza efficace nei combattimenti, sebbene la munizione ad alto esplosivo (HEAT) che utilizzava non soddisfacesse appieno le specifiche. La produzione continu\u00f2 fino alla fine del 1944 per un totale di 1.150 esemplari prodotti.\nVersioni.\nDurante tutto il periodo di produzione non vennero realizzate diverse versioni di questo mezzo anche se vennero apportate diverse modifiche. Una di queste riguardava lo scudo del pezzo, che negli ultimi esemplari prodotti era lo stesso del SU-85. La differenza tra la diversa lunghezza delle canne dei cannoni, che nel SU-122 \u00e8 molto corta, rende per\u00f2 facilmente riconoscibili i due mezzi. Una piccola serie di SU-122 venne realizzata utilizzando lo scafo del SU-100.\nDiversi furono anche i prototipi realizzati nel tentativo di migliorare il carro. Con questi tentativi si cercava di rendere meno complesso il mezzo e di ridurne il costo di produzione. Il primo prototipo, denominato SU-122M, era armato con un cannone U-11, sempre da 122 mm, al posto del precedente M-30. Per ospitare la nuova arma venne modificata la casamatta. Nonostante questo progetto si dimostrasse promettente, durante le prove emersero diversi problemi tra i quali una minore affidabilit\u00e0, un peso superiore e un costo pi\u00f9 elevato. Si decise pertanto di non produrlo.\nUn secondo tentativo consisteva nel montare su uno scafo del SU-85 un obice da 122\u00a0mm D-6. Quest'arma era pi\u00f9 leggera e compatta dell'U-11 ma anche questo mezzo non si rivel\u00f2 soddisfacente."}
{"id": "316366", "revid": "1543377", "url": "https://it.wikipedia.org/wiki?curid=316366", "title": "La canzone di Susannah", "text": "La canzone di Susannah \u00e8 il sesto romanzo della serie \"La torre nera\" scritta da Stephen King.\nTrama.\nLa storia \u00e8 ambientata principalmente nel nostro mondo (New York ed East Stoneham nel Maine). Il \"Ka-tet\" viene diviso in diversi \"Dove\" e \"Quando\" per poter raggiungere diversi obiettivi nella fantastica corsa verso la misteriosa Torre Nera.\nSusannah \u00e8 parzialmente intrappolata nella sua mente, mentre Mia, l'ex demone ora gravida, ha portato il suo corpo a New York nell'estate del 1999. Mia svela a Susannah di aver fatto un diabolico patto con l'Uomo in Nero per poter diventare umana ed essere finalmente madre. Tecnicamente parlando, comunque, questo figlio \u00e8 biologicamente discendente di Susannah e del pistolero Roland. Questa precisazione non \u00e8 un problema per Mia visto che l'Uomo in Nero le ha promesso che avr\u00e0 il bimbo a disposizione, e potr\u00e0 crescerlo finch\u00e9 non arriver\u00e0 per lui il momento di sottostare al destino che gli \u00e8 stato assegnato.\nJake, Oy e Callahan seguono 'Susannah-Mia' in questa New York per poter salvare Susannah dal pericolo creato da Mia che l'ha consegnata agli adepti dell'Uomo in Nero. Inoltre, nonostante le origini biologiche del nascituro, il Ka-tet teme che possa essere in qualche modo demoniaco e che possa fare del male a Susannah.\nNel frattempo, Roland e Eddie viaggiano nel Maine del 1977 con l'obiettivo di assicurarsi il possesso del lotto di terra di New York dall'attuale proprietario, un uomo di nome Calvin Torre. I pistoleri hanno visto e sentito il potere della rosa che vi cresce e sospettano che sia un secondo fulcro dell'Universo, o perfino una rappresentazione della Torre stessa. Calvin Torre si trova nel Maine, in fuga da un gruppo di mafiosi che sta tentando in ogni modo di convincerlo a vendere il terreno, ai quali \u00e8 sopravvissuto con l'aiuto di Eddie Dean. Non appena arrivati nel Maine i pistoleri si trovano inguaiati in una sparatoria con quelle stesse persone, avvisate del loro arrivo da Mia, nella speranza di eliminare quella che riconosce come minaccia per suo figlio. Roland e Eddie fuggono da questa imboscata con l'aiuto di un abitante del luogo che diventa il loro salvatore.\nDopo aver raggiunto il primo obiettivo si fanno spiegare la strada che li condurr\u00e0 all'abitazione di Stephen King, il cui nome \u00e8 conosciuto dai pistoleri dopo essere entrati in possesso di una copia di \"Le notti di Salem\", e gli fanno visita. La presenza di King, e la sua relazione con la Torre Nera, fanno in modo che i confini della citt\u00e0 diventino \"sottili\". Incredibili creature chiamate \"walk-in\" iniziano ad apparire e a spaventare la comunit\u00e0. Lo scrittore \u00e8 all'oscuro di questo e non ne ha mai visto uno, nonostante molti di loro siano apparsi in prossimit\u00e0 della sua casa. Il pistolero lo ipnotizza e scopre che King non \u00e8 certo un Dio, \u00e8 semplicemente un tramite attraverso cui la storia della Torre Nera viene raccontata. Gli inculca anche l'idea di riprendere i suoi sforzi per la stesura della saga, abbandonata da tempo.\n\"La Canzone di Susannah\" contiene pi\u00f9 azione rispetto ai libri precedenti della serie, portando ad un aumento vertiginoso dell'adrenalina prima dell'epica conclusione."}
{"id": "316368", "revid": "11792", "url": "https://it.wikipedia.org/wiki?curid=316368", "title": "Paramnesia", "text": ""}
{"id": "316376", "revid": "122261946", "url": "https://it.wikipedia.org/wiki?curid=316376", "title": "Shakugan no Shana", "text": " \u00e8 una serie di light novel scritta da Yashichir\u014d Takahashi e composta da 25 volumi, pubblicati da ASCII Media Works sotto l'etichetta Dengeki Bunko tra il 2002 e il 2011. I protagonisti sono un ragazzo di nome Yuuji, dotato della caratteristica inconsapevole di essere un \"Mistes\", e Shana, una \"Flame Haze\" con il compito di controllare l'equilibrio del mondo.\nUn manga ispirato ai romanzi originali e disegnato da Ayato Sasakura \u00e8 stato pubblicato da ASCII Media Works sulla rivista \"Dengeki Daioh\" dal 27 ottobre 2005 al 27 ottobre 2011 e i capitoli sono stati raccolti in 10 volumi \"tank\u014dbon\". Una serie televisiva anime di 24 episodi prodotta dallo studio d'animazione J.C.Staff \u00e8 stata trasmessa da ottobre 2005 a marzo 2006. La serie \u00e8 stata rinnovata per altre due stagioni da 24 episodi ciascuna, trasmesse rispettivamente da ottobre 2007 a marzo 2008 e da ottobre 2011 a marzo 2012. Un episodio OAV intitolato \"Shakugan no Shana Special: Off-Campus Class on Love and Onsen!\" \u00e8 stato pubblicato nel dicembre 2006 ed \u00e8 inseribile cronologicamente all'interno della prima stagione. Altri quattro OAV, distribuiti come serie dal titolo \"Shakugan no Shana S\", sono stati pubblicati per il mercato home video nipponico tra il 2009 e il 2010. Un film d'animazione intitolato \"Gekij\u014dban shakugan no Shana\" \u00e8 stato distribuito nelle sale cinematografiche giapponesi il 21 aprile 2007.\nOltre al manga e all'anime, \"Shakugan no Shana\" ha visto l'uscita sul mercato di svariati prodotti a tema, tra cui anche un videogioco per PlayStation 2, adattato in seguito per Nintendo DS.\nIn Italia, la serie \u00e8 ad oggi completamente inedita in ogni sua forma.\nTrama.\nYuuji Sakai \u00e8 un normale studente fino al giorno in cui incontra il paranormale e con esso Shana, una ragazza dai capelli rossi e gli occhi di fuoco. Shana \u00e8 una \"Flame Haze\" che ha come obiettivo la caccia agli Abitanti Cremisi (\"Guze no Tomogara\") e il mantenimento dell'equilibrio del mondo tramite questa procedura. Dopo aver mostrato a Yuuji la verit\u00e0 sul mondo e avergli spiegato che lui \u00e8 un \"Torch\" speciale, decider\u00e0 di proteggerlo.\nGli Abitanti Cremisi vengono dal Regno Cremisi e rubano l'energia che forma il mondo, il \"Potere dell'esistenza\" dalle persone che lo popolano per utilizzarla per ambizioni personali.\nA loro si contrappongono appunto le Flame Haze, che hanno il potere speciale di far rivivere come \"Torch\" le persone il cui il potere dell'esistenza \u00e8 stato divorato, in modo da attenuare le modifiche altrimenti scioccanti della realt\u00e0 in cui le altre persone vivono. I \"Torch\" sono a immagine e somiglianza di coloro che avevano perso il potere dell'esistenza, ma sono condannate a svanire dalla memoria delle persone viventi per poi scomparire definitivamente una volta \"spente\".\nMedia.\nLight novel.\nLa storia di \"Shakugan no Shana\" \u00e8 iniziata in forma di serie di light novel scritte da Yashichir\u014d Takahashi con illustrazioni di Noizi It\u014d. La serie include 25 romanzi pubblicati fra il 9 novembre 2002 ed il 10 ottobre 2011 dalla ASCII Media Works sotto l'etichetta della Dengeki Bunko. Il volumi sono numerati dal \"I\" al \"XXII\", insieme ai volumi \"0\", \"S\" e \"SII\", che consistono di brevi storie scollegate da quella principale. Nel 2007 la Viz Media ha pubblicato i primi due volumi della serie in lingua inglese\nManga.\nIl primo manga, illustrato da Ayato Sasakura, \u00e8 stato serializzato sulla rivista della ASCII Media Works \"Dengeki Daioh\" fra l'aprile 2005 e l'ottobre 2011. Ne sono stati tratti dieci tank\u014dbon pubblicati fra il 27 ottobre 2005 ed il 27 ottobre 2011. Un secondo manga intitolato \"Shakugan no Shana X Eternal song: Harukanaru Uta\", realizzato da Shii Kiya, \u00e8 basato sul decimo volume delle light novel ed \u00e8 stato serializzato sulla rivista \"Dengeki Black Maoh\" a partire dal 19 settembre 2007. Il manga \u00e8 stato in seguito trasferito su \"Dengeki Maoh\". Al 27 ottobre 2011 sono stati pubblicati tre volumi tank\u014dbon.\nSerie TV e OAV anime.\nUna versione anime di \"Shakugan no Shana\", diretta da Takashi Watanabe, \u00e8 stata trasmessa in Giappone fra il 6 ottobre 2005 ed il 23 marzo 2006 per ventiquattro episodi. L'anime \u00e8 stato prodotto dallo studio di animazione J.C.Staff. La serie \u00e8 stata licenziata per il mercato in lingua inglese dalla Geneon nel 2006. Oltre alla prima stagione, sono stati distribuiti nella versione DVD della serie due brevi episodi omake con protagonista Shana in versione super deformed. Un episodio di genere simile, con protagonista Hecate \u00e8 stato pubblicato su un DVD allegato al libro \"All About Shakugan no Shana\". Esiste anche una serie di otto brevi episodi con protagonisti Friagne e Marianne intitolati \"Shakugan no Shana: Naze Nani Shana\". In seguito, un original video animation (OVA) \u00e8 stato distribuito l'8 dicembre 2006. Gli eventi dell'OAV si svolgono dopo il tredicesimo episodio della prima stagione.\nUna seconda stagione, intitolata , \u00e8 stata annunciata ufficialmente il 30 maggio 2007 e trasmessa in Giappone per ventiquattro episodi fra il 5 ottobre 2007 ed il 28 marzo 2008. Una serie di quattro OAV intitolata \"Shakugan no Shana S\" \u00e8 stata prodotta fra il 23 ottobre 2009 ed il 29 settembre 2010. Le trasmissioni di una terza serie televisiva, intitolata sono iniziate l'8 ottobre 2011.\nFilm.\nUn film d'animazione intitolato \"Gekijouban Shakugan no Shana\" \u00e8 stato annunciato alla fine dell'ultimo episodio della serie. Il film \u00e8 stato proiettato nelle sale giapponesi il 21 aprile 2007, come uno dei tre titoli del Dengeki Bunko's Movie Festival. Il film non \u00e8 un sequel dell'anime, ma un adattamento di tutti gli eventi della prima light novel, con alcuni eventi non trattati nella serie televisiva.\nVideogiochi.\nUn videogioco intitolato \"Shakugan no Shana\" per PlayStation 2, \u00e8 stato sviluppato dalla MediaWorks, e pubblicato il 23 marzo 2006. Il gioco \u00e8 una visual novel con elementi di simulatore di appuntamenti e videogioco di ruolo. Questo titolo \u00e8 stato convertito per Nintendo DS e pubblicato il 29 marzo 2007.\nShana appare come personaggio giocabile nel videogioco di ruolo \"\" per Nintendo DS, mentre il suo costume pu\u00f2 essere indossato dalla protagonista del videogioco \"Z.H.P. Unlosing Ranger VS Darkdeath Evilman\" per PlayStation Portable, comprensivo della spada \"Nietono no Shana\"."}
{"id": "316378", "revid": "11771", "url": "https://it.wikipedia.org/wiki?curid=316378", "title": "Cresta mitocondriale", "text": ""}
{"id": "316385", "revid": "80030", "url": "https://it.wikipedia.org/wiki?curid=316385", "title": "Baccio Pontelli", "text": "Biografia.\nFu allievo a Firenze del Francione nella cui bottega di lagnaiolo ebbe modo di apprendere non solo le tecniche della carpenteria, l'intaglio del legno e l'arte dell'intarsio, ma anche i principi della progettazione di fortificazioni, in un'epoca di transizione verso la cosiddetta fortificazione alla moderna.\nGli viene riconosciuto, tra molte incertezze, un ruolo nella realizzazione delle tarsie dello Studiolo di Federico da Montefeltro, nel palazzo di Urbino. Le tarsie vennero probabilmente preparate a Firenze e poi inviate ad Urbino, in un periodo in cui risulta documentato un suo soggiorno a Pisa, tra il 1475 ed il 1478, per l'esecuzione di alcune tarsie per la cattedrale, e risulta difficile ipotizzare quindi Pontelli in un ruolo preminente nell'impresa, che probabilmente ebbe un carattere collettivo.\nTuttavia la sua formazione architettonica si complet\u00f2 proprio con un soggiorno ad Urbino dove giunse, nel 1478, alla corte di Federico da Montefeltro, probabilmente come \"legnaiuolo\". Attraverso la collaborazione con Francesco di Giorgio Martini, matur\u00f2 ulteriori competenze di architettura, apprendendo, dalle sperimentazioni del maestro senese, le pi\u00f9 innovative tecniche dell'ingegneria militare e seguendolo probabilmente nei vari cantieri, tra cui il monastero di Santa Chiara.\nNel 1480 fu incaricato, da Giovanni della Rovere, genero del duca Federico, di realizzare la rocca di Senigallia, che rappresenta il suo primo progetto di architettura militare. Dovette operare su delle preesistenze medievali e su sistemazioni avviate da Francesco Laurana.\nNel 1482, dopo la morte del duca Federico, lasci\u00f2 Urbino e fu chiamato a Roma. Giorgio Vasari gli attribuisce tutte le opere volute da papa Sisto IV, ma per molte di esse mancano le prove documentali.\nA Roma risultano per Pontelli committenze da parte del cardinale Giuliano Della Rovere, futuro papa Giulio II ed \u00e8 quindi lui che probabilmente lo chiam\u00f2 a Roma, intorno al 1482, per lavori alla chiesa dei Santi Apostoli. In seguito il cardinale lo utilizz\u00f2 per realizzare fortificazioni militari nei propri possedimenti come la rocca di Ostia.\nSembrerebbe da smentire l'attribuzione a lui assegnata degli interventi sulla chiesa di San Pietro in Vincoli, difatti tali lavori risultano gi\u00e0 effettuati nel 1479, cos\u00ec come scritto nella breve papale dello stesso anno. Cos\u00ec come i lavori relativi al convento, per i quali nel contratto si legge s\u00ec di un \"Bartholomeo fiorentino\", ma preceduto dal titolo di \"mastro\" che sminuirebbe non poco la figura del Pontelli all'interno del cantiere.\nFu incaricato anche di soprintendere al cantiere, gi\u00e0 in corso, della rocca di Civitavecchia, anche se non \u00e8 chiaro il suo ruolo progettuale.\nNel 1487 fu nominato, dal papa, sovrintendente alle fortificazioni pontificie delle Marche, e vi fa ritorno occupandosi di varie fortezze tra cui Jesi, Osimo e Offida, ma di molti di questi lavori non rimane molto.\nGiovanni della Rovere lo incaric\u00f2 nel 1491 di progettare il convento e la chiesa di Santa Maria delle Grazie a Senigallia (completata poi da Girolamo Genga) e la chiesa di Santa Maria Nuova a Orciano.\nNel 1494 Pontelli \u00e8 documentato a Reggio Calabria per interventi su fortificazioni. Dopo di allora non abbiamo pi\u00f9 alcuna notizia, anche se la sua tomba \u00e8 nella chiesa di San Domenico a Urbino."}
{"id": "316386", "revid": "6199", "url": "https://it.wikipedia.org/wiki?curid=316386", "title": "Certosa di Chiaravalle", "text": ""}
{"id": "316387", "revid": "72396", "url": "https://it.wikipedia.org/wiki?curid=316387", "title": "Clodoaldo (principe franco)", "text": "Origini.\nSecondo il vescovo Gregorio di Tours, Clodoaldo era il figlio terzogenito di Clodomiro, re dei Franchi Sali della valle della Loira, e di sua moglie Gunteuca.\nBiografia.\nNel 524 durante la battaglia di V\u00e9zeronce suo padre fu ucciso dal re dei Burgundi, Gondomaro, desideroso di vendicare la morte di suo fratello Sigismondo (fatto uccidere e gettare in un pozzo, con la sua famiglia a Colombe da Clodomiro): i tre figli di Clodomiro, Teobaldo, Guntario e Clodoaldo, secondo il \"Liber Histori\u00e6 Francorum\" furono affidati alle cure della nonna Clotilde, in attesa che raggiungessero la maggiore et\u00e0 e potessero spartirsi i domini paterni. Ma i fratelli di Clodomiro, Chilperico I (cui era stato affidato \"pro tempore\" il regno di Orl\u00e9ans) e Clotario I, che aveva sposato la loro madre, Gunteuca, complottarono per eliminare i nipoti e spartirsi i territori di cui erano eredi. Teobaldo e Guntario vennero eliminati subito: Clodoaldo invece, grazie ad alcuni servi fedeli, riusc\u00ec a fuggire ed a rimanere nascosto fino al raggiungimento dell'et\u00e0 adulta.\nInvece di reclamare il suo regno, sempre secondo Gregorio di Tours, Clodoaldo prefer\u00ec ritirarsi presso un santo eremita, Severino, che conduceva una vita solitaria in una cella alle porte di Parigi (ove si trova l'attuale chiesa di San Severino). Venne ordinato sacerdote dal vescovo di Parigi, Eusebio, a Novientum (Nogent) (divenuto, dopo la sua morte, Saint-Cloud), dove fond\u00f2 il monastero San Martino (ribattezzato Saint-Cloud, nel corso dell'VIII secolo) dove concluse i suoi giorni, il 7 settembre del 560.\nIl suo culto, molto popolare in Francia, inizi\u00f2 subito dopo la morte.\nUna leggenda racconta che, non avendo denaro, si spogli\u00f2 del saio per farne dono a un povero: il saio divenne miracolosamente luminoso e la santit\u00e0 di Clodoaldo fu manifesta a tutti.\nMemoria liturgica.\nLa sua memoria liturgica ricorre il 7 settembre."}
{"id": "316390", "revid": "46977", "url": "https://it.wikipedia.org/wiki?curid=316390", "title": "Fiumara dell'Amendolea", "text": ""}
{"id": "316396", "revid": "1305772", "url": "https://it.wikipedia.org/wiki?curid=316396", "title": "Jeffrey Tate", "text": "Biografia.\nAffetto dalla nascita da spina bifida e cifosi, studia pianoforte e composizione nel prestigioso Trinity College di Cambridge e intraprende anche gli studi universitari con cui consegue la laurea in medicina. Pur scegliendo di svolgere la professione medica, continua a coltivare la sua autentica passione, la direzione d'orchestra, che ben presto diviene la sua occupazione principale.\nNel 1970 \u00e8 al Covent Garden di Londra come maestro collaboratore al clavicembalo di Georg Solti prima e di Colin Davis, Rudolf Kempe, Carlos Kleiber, John Pritchard e Herbert von Karajan poi. Nel 1976 Pierre Boulez lo vuole come suo assistente a Bayreuth per il \"Ring\" del centenario. Nel 1978 l'esordio con \"Carmen\" di Bizet all'Opera di G\u00f6teborg.\nOltre ad aver diretto le principali orchestre del mondo (la London Symphony Orchestra, i Berliner Philharmoniker, la Boston Symphony), Tate ha ricoperto gli incarichi di direttore principale della English Chamber Orchestra e nel 1989 di direttore ospite dell'Orchestre National de France. \u00c8 stato, dal 2005 al 2010, il direttore musicale del Teatro San Carlo di Napoli. \u00c8 stato direttore onorario presso l'Orchestra Sinfonica Nazionale della RAI e direttore principale degli Hamburger Symphoniker.\nJeffrey Tate \u00e8 stato inoltre presidente dell'ASBAH (Association for Spina Bifida And Hydrocephalus) del Regno Unito dal 1989.\nI suoi ultimi concerti poche ore prima della scomparsa, con la Nona di Mahler diretta a Bolzano e a Trento con l'Orchestra Haydn e gli studenti dei conservatori delle due citt\u00e0."}
{"id": "316399", "revid": "253269", "url": "https://it.wikipedia.org/wiki?curid=316399", "title": "Joseph Heller", "text": "Puntatore a bordo di un bombardiere B-25 Mitchell dell'aviazione americana operante dalla Corsica durante la seconda guerra mondiale, ottenne un successo vasto e immediato con il primo romanzo, \"Comma 22\" (1961)."}
{"id": "316405", "revid": "123459969", "url": "https://it.wikipedia.org/wiki?curid=316405", "title": "Radegonda", "text": "Si impegn\u00f2 nella diffusione del cristianesimo tra i sudditi e fu fondatrice di chiese e monasteri e in uno di questi si ritir\u00f2. Viene anche venerata come santa dalla Chiesa cattolica, che la commemora il 13 agosto.\nOrigine familiare.\nEra la figlia del re dei Turingi, Bertario. Della madre non si conoscono n\u00e9 il nome n\u00e9 gli ascendenti.\nBiografia.\nQuando i re franchi Teodorico I e Clotario I conquistarono la Turingia (531), Radegonda fu presa in ostaggio da Clotario e condotta in Neustria con gli altri prigionieri. Il vescovo Gregorio di Tours la cita come l'orfana del re Bertario ed in un altro passaggio scrive che Radegonda fece parte del bottino che Clotario si port\u00f2 via e che in un secondo tempo spos\u00f2.\nCrebbe alla corte di Soissons e quando Clotario, vista la sua bellezza, decise di farne sua moglie, fu mandata ad Athies per ricevere un'educazione adatta ad una regina.\nRadegonda dovette piegarsi alla volont\u00e0 del re e, non molto tempo dopo, riluttante, spos\u00f2 Clotario I. Radegonda era la seconda moglie di Clotario. Il matrimonio, per l'indole brutale e i continui tradimenti del marito, fu estremamente infelice. Fall\u00ec definitivamente quando Clotario fece uccidere l'amato fratello di sua moglie, Clotacario, l'unico parente rimastole. Radegonda decise di abbandonare il marito (al quale non aveva dato eredi) e di prendere i voti.\nIl miracolo dell'avena.\nLe cronache narrano che Clotario, appena ebbe accettata la vocazione della regina, se ne sia pentito ed abbia inviato alcuni soldati a Saix per riportarla a corte. Allorch\u00e9 i soldati si avvicinarono a Saix, Radegonda fugg\u00ec verso sud attraverso un campo ove alcuni contadini stavano seminando l'avena. Miracolosamente questa crebbe fino a nascondere la fuggitiva ed i contadini poterono affermare ai soldati che si rivolsero a loro di non aver visto alcuno nel campo da quando questo era stato seminato. Da allora in poi Clotario non la persegu\u00ec pi\u00f9 e le lasci\u00f2 proseguire il suo percorso di fede.Radegonda fu ripudiata da Clotario.\nVita monastica.\nRicevette il velo di diaconessa da san Medardo e fece il suo ingresso nel monastero di Tours (quello dov'era entrata anche sua suocera Clotilde); si trasfer\u00ec poi in quello di Saix, dove si dedic\u00f2 all'assistenza dei lebbrosi; alla fine, Clotario I fece costruire per lei il monastero di \"Notre-Dame\" a Poitiers, che divenne poi della \"Sainte-Croix\" quando, nel 569, Radegonda ottenne in dono dal \"basileus\" Giustino II un frammento della vera croce. Diede a questa nuova abbazia la regola di Cesario di Arles, ma rifiut\u00f2 di diventarne badessa, affidando la carica ad Agnese di Poitiers.\nIl monastero divenne presto famoso sia per la presenza di Radegonda che per quella di Venanzio Fortunato, che divenuto consigliere di Radegonda, a cui dedic\u00f2 poesie, diresse i progressi spirituali e scrisse la biografia. La santa fu sempre circondata dalla venerazione dei fedeli.\nMorte e canonizzazione.\nRadegonda, che aveva fatto testamento tra il 584 ed il 587, mor\u00ec il 13 agosto 587, come testimonia Gregorio di Tours che intervenne ai suoi funerali e le dedic\u00f2 una pagina della sua \"Historia Francorum\".La regina fu tumulata nell'Abbazia di \"Notre Dame\" a Poitiers.\nRadegonda fu canonizzata, nel corso del IX secolo.\nNel maggio 1561 un gruppo di protestanti incendi\u00f2 la cappella dove era sepolta Radegonda; i fedeli ne salvarono pochi resti carbonizzati e li custodirono in una cassetta, oggi deposta nella chiesa di Poitiers a lei intitolata.\nFigli.\nRadegonda non diede figli a Clotario I."}
{"id": "316409", "revid": "729019", "url": "https://it.wikipedia.org/wiki?curid=316409", "title": "Muscolo dentato anteriore", "text": "Il muscolo dentato anteriore (detto anche gran dentato o muscolo serrato anteriore) fa parte dei muscoli del cingolo scapolo-omerale.\nDescrizione.\nSituato sulla parete laterale del torace, si inserisce nel margine mediale/vertebrale della scapola e origina sulla parte anteriore delle prime 10 coste; il nervo che lo collega \u00e8 quello toracico lungo. Esso viene usualmente diviso, data la sua estensione, in 3 parti a seconda di dove origina nella costa e dove si inserisce esattamente nella scapola:\nIl muscolo gran dentato, se ipertrofizzato, \u00e8 visibile a livello estetico.\nFunzione.\nCon la sua azione abduce e ruota esternamente la scapola oltre a farla aderire al torace (quest'ultima azione in accoppiamento ai muscoli romboidi e trapezio). Abbassa le scapole con i suoi fasci inferiori, le eleva con i fasci superiori. Se preso come punto fisso eleva le coste partecipando alla inspirazione forzata (muscolo inspiratorio accessorio).\nPatologie.\nLe scapole alate e cifosi possono derivare proprio dalla carenza di questo gruppo muscolare."}
{"id": "316410", "revid": "1488558", "url": "https://it.wikipedia.org/wiki?curid=316410", "title": "Fabio Volo", "text": "Presente nei vari campi dei media italiani, ha raggiunto la notoriet\u00e0 in radio e in televisione, per poi diventare conosciuto anche nel mondo del cinema e dell'editoria: nel 2011 i suoi romanzi sono arrivati a vendere oltre 5 milioni di copie nella sola Italia e sono stati tradotti anche in altre lingue.\nBiografia.\nNasce a Calcinate (BG) il 23 giugno 1972 e cresce a Brescia, dove tuttora risiede. Dopo aver conseguito la licenza media inferiore, lascia il liceo e inizia a lavorare come panettiere con il padre. Incide alcuni singoli eurodance cantati in lingua italiana per l'etichetta bresciana Media Records, uno dei quali intitolato \"Volo\", da cui deriva il cognome d'arte. Nel 1996 abbandona la carriera musicale e diventa uno dei conduttori di punta a Radio Capital, diretta da Claudio Cecchetto. Dal 1998 al 2001 conduce tre edizioni del programma \"Le Iene\" su Italia 1 accanto a Simona Ventura e Andrea Pellizzari, mentre il suo programma \"Il Volo del mattino\" viene mandato in onda su Radio Deejay a partire dal 2000, anno in cui pubblica il suo primo libro, \"Esco a fare due passi\", che vende oltre 300.000 copie.\nNel 2001 e 2002 conduce il programma \"Ca' Volo\" su MTV e \"Il volo\" su LA7, e debutta al cinema in \"Casomai\" di Alessandro D'Alatri, nel ruolo di Tommaso, accanto a Stefania Rocca. L'interpretazione gli vale la candidatura al David di Donatello nella categoria \"Miglior attore protagonista\".\nNel 2003 conduce \"Il coyote\" su MTV e pubblica il suo secondo libro, \"\u00c8 una vita che ti aspetto\", uno dei best seller dell'anno. Debutta in teatro con \"Il mare \u00e8 tornato tranquillo\", pi\u00e8ce scritta e diretta da Silvano Agosti, con musiche di Ennio Morricone. Nell'autunno del 2003 conduce su Italia 1 la trasmissione di seconda serata \"Smetto quando voglio\". Partecipa inoltre ai programma \"Milano-Roma\" (Italia 1) e \"DOC 3\" (Rai 3).\nNel 2005 esce il film \"La febbre\", sempre di D'Alatri, dove Volo recita nel ruolo del protagonista. In TV presenta \"Lo spaccanoci\". L'anno dopo viene pubblicato il suo terzo libro \"Un posto nel mondo\" e torna su MTV con \"Italo-Spagnolo\", trasmesso da un attico che si affaccia sulla Rambla di Barcellona.\nNel 2007 interpreta uno degli episodi di \"Manuale d'amore 2 - Capitoli successivi\" di Giovanni Veronesi e collabora alla sceneggiatura di \"Uno su due\" di Eugenio Cappuccio. Conduce \"Italo-Francese\" su MTV, talk-show serale trasmesso da Parigi, e a novembre pubblica il suo quarto libro, \"Il giorno in pi\u00f9\", la sua opera di maggior successo.\nNel 2008 \u00e8 protagonista del film di Cristina Comencini \"Bianco e nero\" insieme ad Ambra Angiolini. Presta inoltre la sua voce a Po, il panda protagonista del film d'animazione della DreamWorks \"Kung Fu Panda\". Doppier\u00e0 Po anche nei seguiti \"Kung Fu Panda 2\" (2011) e \"Kung Fu Panda 3\" (2016). Sempre nel 2008 \u00e8 nuovamente su MTV con \"Italo-Americano - Homeless Edition\", mentre alla fine del 2009 esce il suo quinto libro, \"Il tempo che vorrei\".\nNel 2010 recita al fianco di Margherita Buy e Luciana Littizzetto nel film \"Matrimoni e altri disastri\", diretto da Nina Di Majo. Vince la sesta edizione del \"Premio Letterario la Tore Isola d'Elba\". Nell'ottobre 2011 pubblica il suo sesto romanzo, \"Le prime luci del mattino\", e a dicembre \u00e8 protagonista del film \"Il giorno in pi\u00f9\", basato sul suo omonimo romanzo e diretto da Massimo Venier. Nel 2012 inizia le riprese di \"Studio illegale\", che uscir\u00e0 nelle sale italiane nel 2013 Il 21 marzo 2012 torna in televisione conducendo il programma \"Volo in diretta\" nella seconda serata di Rai 3. L'8 ottobre 2012 annuncia la fine del suo ultradecennale programma radiofonico \"Il Volo del mattino\", che torner\u00e0 in onda a partire dal settembre 2013. Viene invitato a partecipare al TED Global tenutosi a Firenze. Si sposta a New York per lavorare al suo settimo libro.\nNell'ottobre 2013 viene pubblicato il suo settimo libro, \"La strada verso casa\".\nNel 2014 \u00e8 testimonial di alcuni spot televisivi Vodafone Italia e partecipa come inviato a \"Che tempo che fa\" di Fabio Fazio. Nel novembre 2015 esce il suo ottavo romanzo, \"\u00c8 tutta vita\", e a febbraio torna a condurre \"Le Iene\" su Italia 1, insieme con Miriam Leone e Geppi Cucciari. L'autunno successivo \u00e8 il protagonista della sit-com TV \"Untraditional\", di cui \u00e8 autore, in onda su Nove.\nUna delle sue frasi pi\u00f9 celebri \u00e8:\n\u201cNon tutti possono essere batman, ma batman pu\u00f2 nascondersi dentro ognuno di noi.\u201d\nVita privata.\nDal 2011 al 2021 ha una relazione con l'islandese J\u00f3hanna Hauksd\u00f3ttir , un'istruttrice di pilates conosciuta tramite un'amica comune a New York, citt\u00e0 nella quale si trovava per girare parte del film \"Il giorno in pi\u00f9\". Il 26 novembre 2013 nasce il loro primo figlio, Sebastian. L'11 agosto 2015 viene alla luce il loro secondo figlio Gabriel."}
{"id": "316413", "revid": "287204", "url": "https://it.wikipedia.org/wiki?curid=316413", "title": "Balla (Irlanda)", "text": "Balla \u00e8 un piccolo centro del Mayo, in Irlanda, situato sulla strada nazionale che collega Castlebar a Claremorris. Formata solamente da una strada, pu\u00f2 comunque vantare una particolare torre circolare. Anticamente era un centro di mercato e negozi abbastanza frequentato, ma ha perso d'importanza negli ultimi decenni, costandogli questo fatto anche l'antica stazione ferroviaria. Soltanto negli ultimi anni sta godendo di una riscoperta, esclusivamente come un'area residenziale per chi lavora a Castlebar.\nAgli albori il villaggio era conosciuto come 'Ros Dairbhreach', che significa 'L'altezza del tronco della quercia'. L'importanza di questo albero per la piccola comunit\u00e0 si riflette anche oggi nel 'Dawn Oak 2000 project, sorto nel nuovo millennio e consistente in una nuova piantagione di duemila querce per la valorizzazione del parco circostante.\n\u00c8 ormai passato nella tradizione il fatto che San Patrizio abbia, nel suo lungo pellegrinaggio, riposato a Balla, dando cos\u00ec al villaggio un importante posto nella storia della contea.\nCollegamenti esterni.\ntmp+portale"}
{"id": "316421", "revid": "1458600", "url": "https://it.wikipedia.org/wiki?curid=316421", "title": "Esercito jugoslavo in patria", "text": "L'Esercito jugoslavo in patria e/o cetnici (Sostantivo plurale serbo: \"\u0447\u0435\u0442\u043d\u0438\u0446\u0438\" - \"\u010detnici\", pronuncia IPA: , al singolare: \"\u010detnik\" - \"\u0447\u0435\u0442\u043d\u0438\u043a\", in italiano cetnico, nome che deriva dal termine \"\u010deta\" ovvero: \"compagnia e/o truppa\", oppure da \"\u010detovanje\") fu un movimento politico e militare serbo fedele a Pietro II, re di Jugoslavia in esilio durante la seconda guerra mondiale.\nOrigini.\nI Cetnici si formarono inizialmente dallo scontro della Serbia con gli Ottomani. Anche altre etnie balcaniche crearono i loro distaccamenti cetnici. Inizialmente gli Ottomani non ostacolarono questo movimento in modo duro, poich\u00e9 non creava problemi a causa dei contrasti tra le varie fazioni. Combatterono contro i Turchi in Erzegovina e nella Serbia.\nIdeologia.\nI Cetnici erano monarchici, il loro motto era \u0417\u0430 \u043a\u0440\u0430\u0459\u0430 \u0438 \u043e\u0442\u0430\u045f\u0431\u0438\u043d\u0443 (\"Za kralja i otad\u017ebinu\"), tradotto: \"Per il Re e la Patria\". I loro valori sono quelli della destra conservatrice, incentrati sulla difesa della famiglia e della propriet\u00e0 privata, i cetnici erano di conseguenza anti-comunisti e lottavano per la restaurazione della monarchia, alcune fazioni per la creazione di una Grande Serbia (nazionalismo panserbo).\nMolti cetnici portavano la barba lunga, come usanza della Chiesa ortodossa per esprimere cordoglio, in questo caso per la Patria occupata e devastata dalla guerra. Si diceva che non se la sarebbero tagliata fino al ritorno del loro re.\nAlcuni non-serbi (croati, sloveni e bosgnacchi) sposarono la causa dei cetnici. Erano per lo pi\u00f9 nazionalisti jugoslavi, monarchici, anti-comunisti e solo in principio antifascisti; collaborarono infatti al fianco delle truppe nazi-fasciste per lo pi\u00f9 in funzione anticomunista e antiustascia.\nBandiera.\nLa bandiera dei cetnici \u00e8 formata da due ossa incrociate ed un teschio su sfondo nero. L'iscrizione dice: \u0417\u0410 \u041a\u0420\u0410\u0409\u0410 \u0418 \u041e\u0422\u0410\u040f\u0411\u0418\u041d\u0423 \u0421\u041b\u041e\u0411\u041e\u0414\u0410 \u0418\u041b\u0418 \u0421\u041c\u0420\u0422 (alfabeto latino: \"za kralja i otad\u017ebinu sloboda ili smrt\") che significa:\"Per il Re e la Patria libert\u00e0 o morte\"\nAltre versioni della bandiera portano la dicitura: \u0421 \u0412\u0415\u0420\u041e\u041c \u0423 \u0411\u041e\u0413\u0410 \u0421\u041b\u041e\u0411\u041e\u0414\u0410 \u0418\u041b\u0418 \u0421\u041c\u0420\u0422 (alfabeto latino: \"s verom u boga sloboda ili smrt\") tradotto in italiano: \"Con fede in Dio libert\u00e0 o morte\".\nStoria.\nSeconda guerra mondiale.\nDopo che l'esercito monarchico jugoslavo si arrese nell'aprile del 1941, alcuni dei soldati jugoslavi rimasti, per lo pi\u00f9 ufficiali di nazionalit\u00e0 serba, si riunirono sotto il controllo del colonnello Dra\u017ea Mihailovi\u0107 nel distretto di Ravna Gora, in Serbia occidentale, e costituirono il 13 maggio 1941 l\"'Esercito jugoslavo in patria\" (JVUO, Jugoslovenska vojska u otad\u017ebini; cirillico, J\u0443\u0433\u043e\u0441\u043b\u043e\u0432\u0435\u043d\u0441\u043a\u0430 \u0432\u043e\u0458\u0441\u043a\u0430 \u0443 \u043e\u0442\u0430\u045f\u0431\u0438\u043d\u0438, \u0408\u0412\u0443\u041e), fedele al re Pietro II in esilio e pronto a combattere l'occupazione tedesca. Mihailovi\u0107 diresse le sue unit\u00e0 in modo che si armassero e attendessero, evit\u00f2 di fare azioni di scarsa importanza strategica. Dietro questo suo comportamento c'era il fatto che era stato ufficiale durante la Prima guerra mondiale.\nTra il 1941 e il 1943 i cetnici ebbero il supporto degli Alleati. Il Time nel 1942 pubblic\u00f2 un articolo in cui elogiava i successi dei cetnici e designava il loro comandante come unico portatore di libert\u00e0 nell'Europa nazi-fascista. A volte i servizi d'informazione alleati attribuivano ai cetnici le azioni dei partigiani comunisti guidati da Tito. Sia Tito sia Mihailovi\u0107 avevano sulla testa una taglia tedesca di 100.000 Reichsmark per la loro uccisione.\nDurante la seconda guerra mondiale i cetnici erano contrapposti a 2 nemici principali: gli occupanti tedeschi e gli Usta\u0161a da una parte, e i partigiani comunisti di Tito, ideologicamente avversi, dall'altra. L'Italia fascista non combatt\u00e9 i cetnici, ma si alle\u00f2 con loro in funzione antipartigiana e (segretamente) antiustascia, poich\u00e9 l'Italia occupava tutta la Dalmazia rivendicata dagli usta\u0161a.\nNell'estate 1941 l'attivit\u00e0 di guerriglia aument\u00f2 e i nazisti risposero molto duramente contro la popolazione civile, con delle pene predeterminate: 100 civili serbi per ogni soldato della Wehrmacht ucciso e 50 per ogni ferito. I due movimenti antifascisti, cetnici e partigiani di Tito, dapprima collaborarono (a parole), mentre in un secondo tempo iniziarono a combattersi l'uno contro l'altro.\nLa guerra tra i due movimenti di liberazione jugoslava raggiunse una violenza inimmaginabile: secondo la testimonianza del capitano partigiano Ivan Raki\u0107, i partigiani comunisti catturati dai cetnici venivano ritrovati legati, con gli occhi cavati dalle orbite e riposti in due bossoli di cannone. Il comandante Raki\u0107 disse di non sapere (o forse non volle mai dire) se questa amputazione veniva praticata sul cadavere o meno (testimonianza diretta del capitano Raki\u0107 ad Antonio Brencich, Genova).\nNell'autunno del 1941 i tedeschi iniziarono una pesante controffensiva nelle zone di Ravna Gora e U\u017eice. Mihailovi\u0107 propose una tregua che venne rifiutata e i cetnici dovettero indietreggiare in Bosnia orientale e nel Sangiaccato. Qui vennero in conflitto diretto con gli ustascia.\nNella parte meridionale della loro zona d'occupazione, gli italiani strinsero un'alleanza strategica coi cetnici contro i partigiani e (indirettamente) gli usta\u0161a. I cetnici collaborarono anche con il governo fantoccio di Milan Nedi\u0107 in Serbia. Alla fine i cetnici iniziarono a concentrare i loro sforzi contro le forze partigiane, perfino alleandosi con i nazisti in alcune parti della Bosnia e con gli italiani in Montenegro. Un obiettivo secondario di Mihailovi\u0107 era di preservare il maggior numero possibile di vite serbe, anche se questo voleva dire collaborare con il nemico, e uccidere decine di migliaia di civili musulmani e croati in Bosnia-Erzegovina e in Croazia (la Bosnia Erzegovina faceva allora parte dello Stato indipendente di Croazia) in risposta al genocidio sistematico perpetrato dagli ustascia croati.\nGli alleati avevano inizialmente sostenuto i cetnici, ritenuti nazionalisti fedeli alla monarchia in esilio e quindi risolutamente antifascisti, invece dei partigiani comunisti legati ideologicamente all'Unione Sovietica. L'ufficiale inglese paracadutato Bayley se ne stava a Ravna Gora e trasmetteva agli Alleati le informazioni tendenziose che gli riferiva Mihailovi\u0107, il quale vantava come proprie le azioni dei partigiani e minimizzava gli accordi di collaborazione con gli italiani. Nell'inverno 1943 un altro ufficiale inglese, Frederick William Deakin, venne paracadutato erroneamente fra i partigiani creduti cetnici secondo le informazioni imprecise trasmesse dal Bayley, e si trov\u00f2 nel pieno della offensiva Weiss II proprio sotto il fuoco dei cetnici alleati in quell'occasione agli italiani ed ai tedeschi. Era stata pianificata l'invasione dei Balcani e i movimenti della resistenza erano strategicamente molto importanti, bisognava decidere quale delle due fazioni supportare. Un certo numero delle missioni del \"Special Operations Executive\" (SOE) furono mandate nei Balcani per studiare la situazione sul campo. Allo stesso tempo gli alleati rinunciarono all'invasione dei Balcani e invertirono il loro supporto dai cetnici, rei di collaborare con le potenze dell'Asse, ai partigiani comunisti di Tito. Alla Conferenza di Teheran del 1943 e a quella di Jalta del 1945 Churchill e Stalin decisero di dividersi a met\u00e0 la sfera d'influenza sui Balcani.\nIl 16 giugno 1944 fu firmato sull'isola di Vis (Lissa) in Croazia l'accordo tra Tito e il governo monarchico in esilio, noti come Accordi Tito-\u0160uba\u0161i\u0107 o \"Accordo di Lissa\" (\"vi\u0161ki sporazum\"). Il documento chiamava tutti gli sloveni, i serbi e i croati ad aderire alla lotta partigiana. I partigiani furono riconosciuti dal governo reale come l'Esercito regolare della Jugoslavia. Mihailovi\u0107 e molti cetnici rifiutarono. Su pressione di Churchill, finalmente in possesso di informazioni pi\u00f9 esatte trasmessegli dal Deakin - col quale s'incontr\u00f2 ad Alessandria d'Egitto - il 29 agosto re Pietro II destitu\u00ec Dra\u017ea Mihailovi\u0107 da comandante in capo del JVUO e il 12 settembre mise Tito al suo posto.\nL'Armata Rossa liber\u00f2 la Serbia dai Tedeschi e Tito si trasfer\u00ec a Belgrado nell'ottobre 1944. Per evitare rappresaglie contro i collaborazionisti, molti cetnici, sia individui che intere unit\u00e0 militari, si unirono ai partigiani vittoriosi grazie all'aiuto sovietico. Tra il 21 novembre 1944 ed il 15 gennaio 1945 Tito offr\u00ec ulteriori amnistie di cui beneficiarono soprattutto i cetnici.\nAlla fine della guerra i cetnici erano ancora numericamente validi. Alcuni si unirono alle forze tedesche per non arrendersi ai sovietici e ai partigiani di Tito. Mihailovi\u0107 e i suoi pochi fedelissimi rimasti (incluso il padre di Radovan Karad\u017ei\u0107) tentarono di aprirsi la strada per Ravna Gora, ma furono catturati dai partigiani di Tito. Nel marzo 1946 Mihailovi\u0107 fu trasferito a Belgrado, dove in luglio fu processato e condannato a morte con l'accusa di tradimento.\nGli ultimi cetnici rimasti furono catturati nella zona di confine tra Bosnia e Montenegro nel 1957.\nMom\u010dilo \u0110uji\u0107 invece si ritir\u00f2 con i Tedeschi e riusc\u00ec ad espatriare negli USA. Fu processato e condannato a morte in contumacia nel dopoguerra, da quella magistratura jugoslava che ne aveva richiesto inutilmente a pi\u00f9 riprese l'estradizione. Estradizione ottenuta poi dalla Croazia indipendente nel 1999 nei confronti degli USA; ma \u0110uji\u0107 mor\u00ec prima della sua consegna.\nNel 1992 \u0110uji\u0107 proclam\u00f2 Vojslav \u0160e\u0161elj (attualmente a l'Aja) \"vojvoda\" dei cetnici invitandolo a ripulire la Serbia da croati e musulmani.\nOrganizzazione politico-militare durante la Seconda guerra mondiale.\nL'esercito cetnico decise di creare su consiglio degli Inglesi e del governo jugoslavo in esilio un organismo politico.\nMolti accademici e scrittori antifascisti e anticomunisti, (tra cui Stevan Moljevi\u0107, Dragi\u0161a Vasi\u0107, Adam Pribi\u010devi\u0107, Mustafa Mulali\u0107) si unirono al movimento di Dra\u017ea e crearono nell'agosto 1941 il Comitato centrale nazionale (\u0426\u0435\u043d\u0442\u0440\u0430\u043b\u043d\u0438 \u043d\u0430\u0446\u0438\u043e\u043d\u0430\u043b\u043d\u0438 \u043a\u043e\u043c\u0438\u0442\u0435\u0442) che fu ideatore e promotore dell'ideologia nazionalista cetnica.\nIl 25 gennaio 1944 gli organi del comitato decisero (come risposta al secondo congresso dell'AVNOJ) di convocare un congresso nel villaggio di Ba che prese il nome di Congresso di San Sava (\u0421\u0432\u0435\u0442\u043e\u0441\u0430\u0432\u0441\u043a\u0438 \u043a\u043e\u043d\u0433\u0440\u0435\u0441). Il congresso decise l'ampliamento del Comitato centrale nazionale a tutti i partiti politici jugoslavi (esclusi il Partito Comunista di Jugoslavia e il filonazista ZBOR) e la creazione di un parlamentino la Comunit\u00e0 democratica popolare di Jugoslavia (\u0408\u0443\u0433\u043e\u0441\u043b\u043e\u0432\u0435\u043d\u0441\u043a\u0430 \u0434\u0435\u043c\u043e\u043a\u0440\u0430\u0442\u0441\u043a\u0430 \u043d\u0430\u0440\u043e\u0434\u043d\u0430 \u0437\u0430\u0458\u0435\u0434\u043d\u0438\u0446\u0430), si decise inoltre di continuare la lotta contro i comunisti e gli ustascia.\nUn altro organo politico fu l'organizzazione giovanile, infatti il 7 novembre 1942, Mihajlovic istitu\u00ec la Giovent\u00f9 jugoslava di Ravna Gora (\u0408\u0443\u0433\u043e\u0441\u043b\u043e\u0432\u0435\u043d\u0441\u043a\u0430 \u0440\u0430\u0432\u043d\u043e\u0433\u043e\u0440\u0441\u043a\u0430 \u043e\u043c\u043b\u0430\u0434\u0438\u043d\u0430), abbreviato JURAO, secondo molti imitazione anch'essa della Lega della Giovent\u00f9 Comunista di Jugoslavia. La JURAO ebbe per\u00f2 vita breve e gi\u00e0 all'inizio del 1944 si dissolse, la maggior parte dei giovani combattenti pass\u00f2 nelle file dei partigiani, altri riuscirono a fuggire dal paese, salvandosi dalla rappresaglia comunista del dopoguerra.\nAnni ottanta.\nGli anni ottanta si caratterizzano per la rinascita del nazionalismo serbo e per il disconoscimento del modello della Jugoslavia titoista e della figura di Tito stesso. L'apice del nazionalismo \u00e8 raggiunto il 24 settembre 1986, quando il quotidiano belgradese \"Ve\u010dernje Novosti\" pubblica alcune parti di un documento noto come il Memorandum dell'Accademia Serba delle Scienze (Memorandum SANU). In questo testo, redatto da intellettuali serbi guidati dal romanziere Dobrica \u0106osi\u0107, si elabora un atto di accusa contro Tito, accusato di attivit\u00e0 antiserba, e si descrive un progetto di completa eliminazione etnica dei Serbi dal Kosovo. Il testo \u00e8 pericolosissimo e tutta l'\u00e9lite serba, a partire dal presidente Ivan Stamboli\u0107, ne prende le distanze. L'unico a mantenere il silenzio e a non commentare il memorandum \u00e8 Milo\u0161evi\u0107. Poi, quando defenestra Stamboli\u0107, Milo\u0161evi\u0107 perseguir\u00e0 proprio la linea tracciata da quel Memorandum, a partire dal Kosovo.\nAnni novanta.\nNel 1989 Slobodan Milo\u0161evi\u0107 legalizza tutti i movimenti cetnici tornati attivi dopo il lungo letargo, o meglio, dopo la mimetizzazione all'interno della societ\u00e0 jugoslava. I principali di essi sono:\nAi giorni nostri.\nIl 21 dicembre 2004 \u00e8 stata approvata dal Parlamento serbo una legge che equipara i cetnici di Mihailovi\u0107 ai partigiani di Tito, considerati allo stesso modo parte dell'antifascismo jugoslavo durante la Seconda Guerra Mondiale. La proposta di legge \u00e8 venuta dall'SPO (\"Srpski Pokret Obnove\" \"Movimento del Rinnovamento Serbo\"), il partito dell'allora Ministro degli Esteri Vuk Dra\u0161kovi\u0107.\nIl 9 maggio 2005, giornata mondiale di celebrazione per la vittoria sulle forze nazifasciste, l'amministrazione statunitense consegna la \"Legion of Merit\", la pi\u00f9 alta onorificenza negli USA, alla nipote di Dra\u017ea Mihailovi\u0107, Gordana Mihailovi\u0107. L'attribuzione della medaglia al valore avvenne nel 1948 ad opera del Presidente statunitense Harry S. Truman, per aver salvato 500 piloti dell'aviazione USA i cui aerei erano caduti sulla Serbia nel 1944.\nOgni anno, il 15 maggio, ha luogo il consueto e annuale incontro del movimento cetnico a Ravna Gora, in Serbia."}
{"id": "316424", "revid": "8489", "url": "https://it.wikipedia.org/wiki?curid=316424", "title": "Shakugan no shana", "text": ""}
{"id": "316425", "revid": "8489", "url": "https://it.wikipedia.org/wiki?curid=316425", "title": "Shakugan No Shana", "text": ""}
{"id": "316442", "revid": "71155", "url": "https://it.wikipedia.org/wiki?curid=316442", "title": "Julius Hibbert", "text": "Julius Hibbert, meglio noto come dottor Hibbert, \u00e8 un personaggio della serie animata \"I Simpson\".\nNella versione originale Julius Hibbert \u00e8 stato doppiato da Harry Shearer fino alla stagione 31 e da Kevin Michael Richardson dalla stagione 32, in seguito alla decisione di non far doppiare pi\u00f9 personaggi non bianchi da attori bianchi. Nella serie italiana \u00e8 doppiato da Davide Marzi (stagioni 1-7) e da Claudio Insegno (dalla stagione 8 in poi).\nPersonaggio.\n\u00c8 il medico generico ufficiale di Springfield, nonch\u00e9 medico di fiducia della famiglia Simpson. In realt\u00e0 sembra essere specializzato in varie branche della medicina, come chirurgia, pediatria e geriatria. Nonostante venga presentato come competente nella sua materia, nell'episodio \"Schermaglie fra generazioni\" ci sono dei riferimenti al fatto che il dottore sembri esercitare la professione di medico senza avere le dovute licenze.\nL'et\u00e0 di Hibbert non \u00e8 mai specificata, tuttavia si pu\u00f2 dedurre che abbia una decina di anni pi\u00f9 di Homer dal fatto che nell'episodio \"Due nuovi coinquilini per Homer\" \u00e8 proprio Hibbert a curare Homer (gi\u00e0 fidanzato con Marge) quando gli viene uno shock etilico.\nFa molti scherzi ai suoi pazienti e ha una risata inconfondibile: una sorta di raglio aspirato. \u00c8 sposato con Bernice ed ha tre figli. Sembra quasi che il suo aspetto, quello della moglie e dei figli siano una parodia de \"I Robinson\", la famiglia del noto telefilm anni ottanta. Hibbert incarna lo stereotipo del \"buppy\" (black-yuppie), l'afroamericano originario della classe lavoratrice ma arricchitosi ed elevatosi grazie a una professione raggiunta tramite il college. A volte ha idee bislacche come quando Homer si presenta da lui con il pollice mozzato, e lui rifiuta la polizza assicurativa sulle dita, sostenendo che il pollice non \u00e8 un dito e che l'unica cosa che pu\u00f2 fare \u00e8 tagliare l'altro pollice per creare simmetria.\nQuand'era giovane amava cambiare spesso pettinatura, sfoggiando sempre un look alla moda, mentre ora tiene i capelli molto corti. Pare abbia diversi fratelli perduti, ma due sono noti: il musicista Gengive Sanguinanti Murphy e il direttore dell'orfanotrofio di Shelbyville.\n\u00c8 una persona molto colta (Q.I. 155): viene spesso ritratto come un genio, si \u00e8 laureato alla Johns Hopkins University e soprattutto fa parte del Mensa di Springfield. Tuttavia, nonostante questo aspetto, per pagarsi gli studi al college di notte faceva lo spogliarellista, riscuotendo un notevole successo. \u00c8 un membro del Partito Repubblicano e ama le Porsche e le Mercedes e i sigari cubani."}
{"id": "316450", "revid": "767487", "url": "https://it.wikipedia.org/wiki?curid=316450", "title": "Signify", "text": "Signify \u00e8 il quarto album dei Porcupine Tree, pubblicato dalla Delerium Records nel 1996 su CD e doppio vinile.\nTracce.\nTesti e musica di Steven Wilson, eccetto dove viene specificato.\nNote generali.\nBrani suonati, registrati e mixati dai Porcupine Tree nello studio di registrazione No Man's Land, gennaio - agosto 1996.\nRegistrazioni aggiuntive a The Doghouse con l'assistenza di Markus Butler, e nello studio di Katrina and the Waves di Cambridge, con l'assistenza di Steve Stewart.\nMasterizzato da Chris Thorpe al \"Serendipity\".\nResponsabile Porcupine Tree: Richard Allen.\nFotografia e grafica: John Blackford."}
{"id": "316452", "revid": "438678", "url": "https://it.wikipedia.org/wiki?curid=316452", "title": "Un anno vissuto pericolosamente", "text": "Un anno vissuto pericolosamente (\"The Year of Living Dangerously\") \u00e8 un film del 1982 diretto da Peter Weir.\nIl titolo originale \u00e8 la traduzione in inglese di \"Tahun Vivere Pericoloso\", titolo del discorso per il giorno dell'Indipendenza del 1964 tenuto dal presidente indonesiano Sukarno. L'espressione \"vivere pericoloso\" \u00e8 in italiano nel testo originale. Nel ritradurre in italiano il titolo, questo riferimento si \u00e8 perso. Un titolo pi\u00f9 corretto avrebbe potuto essere \"L'anno del vivere pericoloso\".\nFu presentato in concorso al 36\u00ba Festival di Cannes.\nTrama.\nNel 1965 il giornalista australiano Guy Hamilton giunge in Indonesia per svolgere il suo primo incarico di inviato all'estero; il collega che deve sostituire per\u00f2 \u00e8 dovuto partire improvvisamente lasciandolo senza consegne e senza contatti per svolgere il suo lavoro che, a causa della sua condizione di \"sconosciuto\" si presenta gi\u00e0 pieno di difficolt\u00e0. In suo aiuto accorre Billy Kwan, fotografo e \"cameraman\" che, avendolo preso in simpatia, si offre di condividere con lui la sua esperienza e le sue molteplici conoscenze nell'ambiente del paese.\nGuy \u00e8 incuriosito dalla personalit\u00e0 di Billy, personaggio a volte ambiguo ma pieno di risorse, tanto da consentirgli un'intervista con il capo del partito comunista che colleghi molto pi\u00f9 autorevoli di lui non sono riusciti a incontrare, ed \u00e8 sempre grazie al piccolo collaboratore che fa anche la conoscenza di Jill Bryant, un'assistente dell'addetto militare presso l'ambasciata britannica di Giacarta, da cui resta affascinato.\nIl rapporto fra i due sembra essere stato \"disegnato\" da Billy e prosegue finch\u00e9 inizia una relazione che, a causa della partenza a breve di lei, non sembra avere un reale futuro. Jill riceve la notizia riservata dell'imminente arrivo di una nave proveniente da Shanghai con un carico di armi destinate ai ribelli del Partito comunista indonesiano. La donna si rende conto che ci\u00f2 rappresenta l'inizio di una possibile guerra civile e che tutti gli occidentali che risiedono nel paese corrono grave pericolo; informa Guy ma il giornalista decide di utilizzare la notizia per realizzare uno \"scoop\" che potrebbe avvantaggiare la sua carriera.\nJill e Billy, entrambi delusi e amareggiati dal suo comportamento lo abbandonano e mentre lui inizia le sue indagini Billy, rimasto colpito dalla morte per stenti del bimbo di una donna che lui aiutava, si rende conto della politica lontana dai bisogni della popolazione del presidente Sukarno, fino ad allora da lui invece stimato, e decide, durante una riunione diplomatica in cui egli sar\u00e0 presente, di appendere uno striscione a una finestra dell'hotel che in inglese recita semplicemente \"Sukarno, feed your people\" (letteralmente in italiano \"Sukarno, sfama la tua gente) ma gli agenti fanno irruzione nella stanza e, dopo avere sequestrato lo striscione, lo uccidono gettandolo gi\u00f9 dalla finestra.\nIl 30 settembre avviene il colpo di Stato che dovrebbe portare il partito comunista al governo ma i militari reprimono sanguinosamente la rivolta; Guy viene ferito gravemente a un occhio subendo il distacco della retina ma, pur di non perdere l'amore di Jill, si precipita all'aeroporto rinunciando stavolta alle opportunit\u00e0 che la nuova drammatica situazione potrebbe offrirgli per il suo lavoro e si riunisce a lei.\nCuriosit\u00e0.\nIl personaggio del fotografo Billy Kwan nel film \u00e8 in realt\u00e0 una donna, Linda Hunt che, alla sua prima interpretazione, ricevette l'oscar come miglior attrice non protagonista.\nDistribuzione.\nIl film \u00e8 uscito il 18 dicembre 1982 in Australia. Negli Usa \u00e8 uscito il 18 febbraio 1983. Poi \u00e8 stato presentato al Festival di Cannes 1983. In Italia \u00e8 arrivato nei cinema il 23 settembre 1983.\nTagline.\n\u00ab\"A Love Caught In The Fire Of Revolution\"\u00bb (\"Il rischio faceva parte del mestiere\")"}
{"id": "316453", "revid": "392652", "url": "https://it.wikipedia.org/wiki?curid=316453", "title": "Yakuza", "text": "La yakuza (hiragana: \u3084\u304f\u3056, katakana: \u30e4\u30af\u30b6), chiamata anche \u00e8 un'organizzazione criminale tradizionale giapponese, suddivisa in numerose bande dette \"kumi\" o\u00a0\u2013 nella terminologia legale \u2013 .\nIl nome deriva da tre numeri, 8-9-3, che si traducono rispettivamente in \"hachi\", \"kyuu\" e \"san\" (\"ha-kyuu-sa\", da cui deriva appunto \"ya-ku-za\"), che costituivano il punteggio pi\u00f9 basso di un gioco di carte nipponico, l'.\nStoria.\nLe origini.\nAnche se non chiare del tutto le origini della yakuza sono da rintracciare nel XVI secolo. Nonostante l'incertezza circa l'origine unica delle organizzazioni yakuza la maggior parte degli yakuza moderni derivano da due categorie emerse nella met\u00e0 del periodo Edo (1603\u20131868): i \"tekiya\", coloro che in primo luogo spacciavano merci illecite, rubate o scadenti; e i \"bakuto\", coloro che erano coinvolti o partecipavano a giochi d'azzardo.\nI \"tekiya\" (\"venditori ambulanti\") erano considerati uno dei pi\u00f9 bassi gruppi sociali a Edo. Quando iniziarono a formare le loro organizzazioni presero alcune funzioni amministrative relative al commercio, come ad esempio l'assegnazione di stallo e la protezione delle loro attivit\u00e0 commerciali. Durante le feste shintoiste questi venditori ambulanti aprivano le bancarelle e alcuni membri vennero assunti per agire come agenti di sicurezza. Ogni ambulante pagava l'affitto in cambio di un incarico di stallo e la protezione durante la fiera (una forma di estorsione analoga al pizzo).\nL'Impero giapponese, fino a quel momento logorato da incessanti guerre, riusc\u00ec a trovare una certa stabilit\u00e0 politico-sociale durante lo shogunato Tokugawa. Nonostante ci\u00f2, numerosi samurai, che fino a quel momento ebbero ruoli altisonanti, non riuscirono a inserirsi nel sistema burocratico e, sentendosi ai margini della societ\u00e0, si riunirono in piccoli gruppi chiamati \"hatamotoyakko\", dediti all'oppressione della popolazione, considerati da molti i progenitori della yakuza. Altri ritengono che i suoi antenati furono i \"machiyakko\", bande di \"r\u014dnin\" al servizio della gente indifesa. L'organizzazione si specializz\u00f2 inoltre in atti intimidatori nei confronti degli avversari politici e in accordi con persone autorevoli del mondo economico, garantendosi cos\u00ec posti sempre pi\u00f9 rispettati e ingenti guadagni. L'organizzazione conobbe un periodo di crisi dopo la seconda guerra mondiale, quando il Giappone fu occupato dalle forze alleate guidate dagli Stati Uniti, ma riusc\u00ec a rimanere in attivit\u00e0 e persino a guadagnarsi la stima della coalizione, approfittando delle comandante supremo delle forze alleate (SCAP).\nIl secondo dopoguerra.\nDopo la seconda guerra mondiale la yakuza ottenne il compito di mantenere l'ordine pubblico in cambio di appalti nell'edilizia. Fu cos\u00ec che la mafia giapponese rinacque e divenne ancora pi\u00f9 influente di prima: si infiltr\u00f2 nel Partito Liberal Democratico, forn\u00ec guardie del corpo ai politici pi\u00f9 importanti, appoggi\u00f2 campagne elettorali portando voti con le minacce e intervenne spesso nel settore industriale. Davanti al sempre pi\u00f9 crescente potere dell'organizzazione lo SCAP adoper\u00f2 misure drastiche, arrivando ad arrestare circa 50.000 persone, di cui solo una minima parte fu condannata. La sua vicinanza ai gruppi della destra neofascista e xenofoba viene confermata dalla protezione che forn\u00ec al terrorista nero latitante Delfo Zorzi.\nNel 1992 per poter ostacolare l'ascesa dell'organizzazione il governo giapponese eman\u00f2 la legge anti-\"boryokudan\", che dichiar\u00f2 illegali tutte quelle associazioni che ricorrono a violenza e intimidazione. Inizialmente il provvedimento sembr\u00f2 dare buoni frutti, in quanto pi\u00f9 di mille membri furono arrestati e altre migliaia di loro uscirono dal giro per immettersi in attivit\u00e0 legali, ma con il tempo si rivel\u00f2 inefficace, dato che i componenti dei clan scomparsi si unirono a quelli pi\u00f9 potenti come Yamaguchi-gumi di K\u014dbe e Sumiyoshi-kai di Tokyo, accrescendo cos\u00ec la loro supremazia.\nIl XXI secolo.\nNell'estate del 2015, l'organizzazione ha visto una divisione interna da parte della Yamaguchi-gumi che prende il nome di Kobe Yamaguchi-gumi, continuando a usare logo e simboli della yakuza originale. La yakuza gode anche dell'appoggio di molti giapponesi che vedono in essa dei protettori su cui fare affidamento, nonostante numerose campagne di sensibilizzazione da parte del governo nipponico. Per questo i suoi adepti circolano tranquillamente con abiti prestigiosi a bordo di auto lussuose, mostrano con disinvoltura il loro biglietto da visita e si riuniscono in eleganti edifici dove \u00e8 facilmente visibile il loro logo. La polizia giapponese trova numerose difficolt\u00e0 nel contrastare l'organizzazione.\nCaratteristiche ed attivit\u00e0.\nI loro appartenenti a volte le definiscono , nome il cui significato \u00e8 accostabile a quello di \"onorata societ\u00e0\". Nella letteratura e nella stampa occidentale solitamente vi si riferisce con il termine generico di \"mafia giapponese\" o \"Borekudan\" (\"\"bo\": \"rekudan\"\"). La yakuza \u00e8 basata sui valori della famiglia patriarcale di acritica obbedienza ai principi di stretta osservanza con il capo e una serie di regole (codice della mafia), che prevedeva alla violazione un'inevitabile punizione. La stabilit\u00e0 e la durata dei vari clan yakuza forniscono un rapporto specifico tra il capo e i suoi subordinati e la conservazione delle (\"fraterne\") relazioni orizzontali tra i membri di rango e subordinati del gruppo.\nLa yakuza \u00e8 strettamente intrecciata nella vita economica e politica del Giappone e ha un certo numero di distintivi, ma le sue caratteristiche sono intrinseche. A differenza di altre strutture criminali del mondo, la yakuza non ha una ben definita zona territoriale di influenza, non si basa su legami familiari come la base strutturale della loro organizzazione e non cerca di mantenere il segreto sulla gerarchia interna, le dimensioni o la composizione della \"leadership\" (molti gruppi yakuza hanno il loro ufficiale logo, non nascondono la posizione della sede e il nome del capo; molti dei gruppi sono inoltre registrati sotto il \"tetto\" di varie associazioni patriottiche di destra o dei sindacati).\nL'origine della yakuza non \u00e8 rintracciabile con precisione, ma deriva da varie organizzazioni legali o semi-legali dell'era feudale giapponese. L'esistenza della gran parte dei gruppi yakuza \u00e8 nota al pubblico e molti dei loro membri non temono di rendersi pubblicamente identificabili, vestendo in modo appariscente ed esprimendosi a volte in un gergo peculiare. Difatti a causa del profondo radicamento nel territorio, dovuto in parte ai trascorsi del periodo feudale e alla protezione spesso fornita da gruppi legali di estrema destra \u2014 \u2014 la polizia giapponese ha grandi difficolt\u00e0 nel combattere queste organizzazioni. Il pi\u00f9 importante atto di legislazione antimafia in Giappone risale solo al 1995. Un altro segno distintivo dei membri di questi gruppi sono i grandi tatuaggi che tutti gli affiliati si fanno eseguire, ma che usualmente nascondono. L'associazione fra tatuaggi e yakuza in Giappone \u00e8 tale che questa pratica \u00e8 quasi completamente sconosciuta nel resto della popolazione; in tutte le palestre e piscine delle maggiori citt\u00e0 giapponesi sono inoltre affissi cartelli che vietano l'ingresso a chi ha tatuaggi.\nConsistenza.\nDal 1950 le autorit\u00e0 di contrasto giapponesi avevano il numero di conto dei membri ufficiali di gruppi yakuza. Se il tipico capo prima della guerra delle bande consisteva in un massimo di cinquanta membri, il raggruppamento del dopoguerra riunisce centinaia e magari migliaia di \"gangster\". Nel 1958 la polizia stim\u00f2 il numero di yakuza di 70.000 persone, nel 1963\u00a0184.000 uomini uniti in 5.200 bande, nel 1982\u00a0103.300 persone (pi\u00f9 2.400 bande) e nel 1988 86.300 persone (3.200 bande).\nNei primi anni novanta il numero della yakuza super\u00f2 le 90.000 persone (anche se dopo l'adozione della legge antimafia il numero di \"gangster\" nei diversi anni scese a 79.300). Secondo i dati della polizia del 2002, i membri della yakuza sono pari a 85.300, nel 2005 circa 87.000 e nel 2007 quasi 85.000 secondo la direzione generale della polizia del 2008 messa sul conto di oltre 82.000 \"gangster\". Secondo dati non ufficiali ci sono circa 110.000 membri attivi della yakuza uniti in 2.500 gruppi (famiglie). Un fattore importante che contribuisce al gran numero della yakuza \u00e8 la strutturazione rigida della societ\u00e0 giapponese, mentre i \"gangster\" sindacali svolgono una funzione sociale da \"ultima spiaggia\" per le persone che non hanno una famiglia completa o un normale funzionamento.\nAttivit\u00e0.\nLe attivit\u00e0 illegali delle quali si occupa la yakuza sono speculazioni finanziarie e immobiliari, traffico di droga e armi, estorsioni, gioco d'azzardo (soprattutto il \"pachinko\"), sfruttamento della prostituzione e infiltrazione nelle attivit\u00e0 aziendali. Molti gruppi si sono spinti fino ad acquistare azioni di grandi societ\u00e0 per poter accedere alle riunioni delle assemblee e dei consigli di amministrazione, dove gli inviati della banda commettevano atti di aperta intimidazione nei confronti dei soci e degli amministratori a scopo di estorsione. Questi fatti non venivano quasi mai denunciati. La peculiarit\u00e0 fisica, caratteristica di questa organizzazione, \u00e8 che ai suoi affiliati viene asportata la prima falange del dito mignolo. Tale rituale si chiama \"yubitsume\" (\"taglio cerimoniale\"). Ci\u00f2 richiama alla mente il rapporto \"oyabun-kobun\" (\"padre-figlio\", \"discepolo-maestro\") e il significato pi\u00f9 antico del gesto che simboleggiava l'espiazione delle colpe e la venerazione verso il maestro a cui viene consegnata la falange in un fazzoletto di stoffa pregiata. Tra i motivi che hanno sempre attirato verso la yakuza la simpatia della popolazione e un certo atteggiamento bonario delle istituzioni giapponesi, almeno fino al 1992, \u00e8 il continuo richiamo solo teorico e la parvenza formale ipocrita di adesione al \"bushid\u014d\", codice di comportamento del samurai ispirato al senso del dovere e dell'onore (\"giri\") e al sentimento umano (\"ninjo\"), caratterizzato dall'altruismo verso i pi\u00f9 deboli e generosit\u00e0 verso i poveri. Valori travolti ormai da decenni in questo tipo di organizzazione nata in origine come una societ\u00e0 di mutuo soccorso.\nGrazie alle sue attivit\u00e0 la yakuza \u00e8 considerata la mafia pi\u00f9 potente e pi\u00f9 ricca del mondo: secondo alcune stime l'organizzazione arriva a fatturare 60 miliardi di dollari l'anno attraverso le attivit\u00e0 legali (dalle semplici attivit\u00e0 di ristorazione agli investimenti in borsa), ma tale cifra raggiunge i 180 miliardi di dollari se si considerano le attivit\u00e0 illegali (racket, estorsioni, prostituzione, traffico di armi e traffico di droga)."}
{"id": "316485", "revid": "466539", "url": "https://it.wikipedia.org/wiki?curid=316485", "title": "Martina Schild", "text": "\u00c8 nipote di Hedy Schlunegger, che vinse per la Svizzera la medaglia d'oro, sempre nella discesa libera, ai V Giochi olimpici invernali di .\nBiografia.\nStagioni 1997-2006.\nOriginaria di Grindelwald e attiva in gare FIS dal dicembre del 1996, la Schild esord\u00ec in Coppa Europa il 17 dicembre 1999 nel supergigante di Livigno, classificandosi 58\u00aa; nel 2001 vinse la medaglia di bronzo nel supergigante ai Mondiali juniores di Verbier, conquist\u00f2 il primo podio in Coppa Europa (il 7 marzo a Lenzerheide in discesa libera, 3\u00aa) ed esord\u00ec in Coppa del Mondo, il 21 dicembre nella discesa libera di Sankt Moritz, concludendo al 29\u00ba posto.\nL'11 gennaio 2002 a Tignes ottenne la sua prima vittoria in Coppa Europa, in supergigante, e il 4 febbraio 2006 colse a Caspoggio il suo ultimo successo nel circuito continentale, nella medesima specialit\u00e0. Ai XX Giochi olimpici invernali di , sua unica partecipazione olimpica, vinse la medaglia d'argento nella discesa libera e si classific\u00f2 8\u00aa nel supergigante; prima di allora non era mai salita sul podio in una gara di Coppa del Mondo, dove il suo miglior risultato raggiunto era stato il 5\u00ba posto ottenuto nella discesa libera di Sankt Moritz del 21 gennaio precedente.\nStagioni 2007-2013.\nIl 16 dicembre 2006 a Reiteralm sal\u00ec per la prima volta sul podio in Coppa del Mondo (3\u00aa in supergigante) e nella stessa stagione partecip\u00f2 ai suoi unici Campionati mondiali: nella rassegna iridata di \u00c5re si classific\u00f2 12\u00aa nel supergigante. Il 2 dicembre 2007 conquist\u00f2 la sua unica vittoria in Coppa del Mondo, in supergigante sulle nevi di Lake Louise.\nIl 10 gennaio 2010 a Haus ottenne, ancora in supergigante, l'ultimo podio in Coppa del Mondo (3\u00aa); pochi giorni dopo s'infortun\u00f2 gravemente in pista a Sankt Moritz riportando la lesione del legamento crociato anteriore e del menisco interno e fu cos\u00ec costretta a saltare l'appuntamento olimpico di . Disput\u00f2 la sua ultima gara di Coppa del Mondo il 15 marzo 2012 a Schladming (19\u00aa in supergigante) e l'ultima gara in carriera il 25 marzo 2012, in occasione dei Campionati svizzeri disputati a Veysonnaz; nuovamente ferma per infortunio (ernia del disco) per l'intera stagione 2012-2013, nel settembre 2013 annunci\u00f2 il definitivo ritiro dalle competizioni.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nCoppa Europa.\nCoppa Europa - vittorie.\nLegenda:\nSG = supergigante"}
{"id": "316486", "revid": "1847188", "url": "https://it.wikipedia.org/wiki?curid=316486", "title": "HMS Victory", "text": "La HMS \"Victory\" \u00e8 un vascello di prima classe, a tre ponti da 104 cannoni della Royal Navy, costruita negli anni 1760 su progetto di Sir Thomas Slade. Smantellata nel 1800, fu ricostruita nel 1803. Risiede nel suo bacino di carenaggio a Portsmouth come nave museo.\nDescrizione.\nPolena.\nLa polena, sostituita nel 1801, porta all'interno di un medaglione i segni delle Armi Reali e dell'Ordine della Giarrettiera. Vi sono due iscrizioni: \"Honi soit qui mal y pense\" (sia svergognato chi pensa male) e \"Dieu et mon droit\" (Dio e il mio diritto). Il medaglione \u00e8 sostenuto da due putti e sormontato da una corona.\nCostruzione.\nNel dicembre 1758 il sovrintendente del Chatham Dockyard fu incaricato di preparare un bacino di carenaggio per la costruzione di una nuova nave di prima classe da 100 cannoni. Questo era inusuale per l'epoca: nel XVIII secolo furono costruite solo dieci navi di questo tipo;la Royal Navy preferiva navi pi\u00f9 piccole e pi\u00f9 manovrabili ed era insolito che pi\u00f9 di due fossero in servizio simultaneamente.\nI piani di costruzione arrivarono nel giugno 1759 ed erano basati sulla HMS \"Royal George\", varata dal Woolwich Dockyard nel 1756. La chiglia fu impostata il 23 luglio 1759 nell\"Old Single Dock\" (ora molo n. 2) e il nome fu scelto nell'ottobre 1760 per commemorare l\"Annus Mirabilis\" o Anno delle Vittorie del 1759. In quell'anno della guerra dei sette anni l'Inghilterra aveva vinto le battaglie terrestri di Qu\u00e9bec, Minden e quelle navali di Lagos e Quiberon Bay. Ci furono dubbi sul nome poich\u00e9 la precedente nave di prima classe \"Victory\" era stata persa con l'intero equipaggio nel 1744.\nUna volta costruita l'intelaiatura era normale coprire la nave e lasciarla stagionare per diversi mesi, ma a causa della fine della guerra dei sette anni rimase in questa condizione per quasi tre anni, il che ne miglior\u00f2 la longevit\u00e0. I lavori ricominciarono nell'autunno 1763 e infine fu varata il 7 maggio 1765. Era costata 63176 sterline,3 scellini e per la sua costruzione erano stati utilizzati circa 6000 alberi (circa il 90% querce poi olmi, pini e abeti).\nNon essendoci un immediato impiego, fu posta in riserva \"ordinaria\" e per tredici anni rimase al coperto, priva di alberi e collocata in manutenzione generale, ancorata nel fiume Medway, finch\u00e9 la Francia non si un\u00ec alla guerra d'indipendenza americana.\nFu commissionata nel 1778 sotto il comando del \"rear admiral\" John Campbell (1\u00ba capitano) e del capitano Jonathan Faulknor (capitano in seconda), come nave ammiraglia dell'ammiraglio Augustus Keppel. Fu armata con cannoni a canna liscia in ghisa, 30 da 32 e 42 libbre, 30 da 24 libbre e 40 da 12 libbre. Nel 1778 l'ammiraglio Augustus Keppel, che in quell'anno prese il comando del vascello, sostitu\u00ec i cannoni da 42 libbre con altri da 32 libbre che, anche se avevano una gittata di poco inferiore (3 200 metri contro 3 300 metri), erano assai pi\u00f9 maneggevoli nell'angusto spazio del ponte inferiore. Quando nel 1779 Augustus Keppel ammain\u00f2 l'insegna sulla Victory, fu riarmata come in origine, sino al 1798, quando fu definitivamente ripreso l'armamento Keppel, aggiungendo a esso anche due carronate da 68 libbre sul castello di prua.\nServizio.\nKeppel prese il mare da Spithead il 9 luglio 1778 con 30 vascelli e il 23 luglio avvist\u00f2 una flotta francese di 29 vele a circa 160\u00a0km a ovest di Ushant. L'ammiraglio francese, il conte Louis Guillouet d'Orvilliers, che aveva ordini di evitare la battaglia fu tagliato fuori da Brest ma riusc\u00ec a mantenersi sopravento. Due delle sue navi sopravento fuggirono nel porto, lasciandolo con 27 navi. Le due flotte manovrarono con venti mutevoli e un pesante scroscio di pioggia finch\u00e9 la battaglia non divenne inevitabile; la flotta britannica pi\u00f9 o meno in colonna e quella francese un po' disordinata, che comunque riusc\u00ec a passare sopravento alla flotta britannica con le sue navi pi\u00f9 avanzate. Verso un quarto a mezzogiorno la \"Victory\" apr\u00ec il fuoco contro la 110 cannoni \"Bretagne\" e quindi sulla 90 cannoni \"Ville de Paris\". L'avanguardia britannica sub\u00ec pochi danni ma la retroguardia di sir Hugh Palliser soffr\u00ec considerevolmente. Keppel segnal\u00f2 di virare con la poppa al vento e di seguire la flotta francese, ma Palliser non ader\u00ec all'ordine e il combattimento non riprese. Keppel sub\u00ec un processo, ma fu scagionato, mentre Palliser fu criticato da un'inchiesta finch\u00e9 l'affare non si trasform\u00f2 in uno scontro politico.\nNel marzo 1780 lo scafo sotto alla linea di galleggiamento fu rivestito con 3 923 fogli di rame per proteggerlo dalla teredine.\nIl 2 dicembre 1781 la \"Victory\" - ora al comando del capitano Henry Cromwell e nave ammiraglia del viceammiraglio Richard Kempenfelt - navig\u00f2 con altri undici vascelli, una 50 cannoni e cinque fregate, per intercettare un convoglio partito da Brest il 10 dicembre. Ignorando il fatto che il francese Conte de Guichen disponeva di ventuno vascelli, quando Kempenfelt avvist\u00f2 le navi il 12 dicembre ordin\u00f2 l'inseguimento e inizi\u00f2 la seconda battaglia di Ushant. Not\u00f2 la superiorit\u00e0 numerica francese e si accontent\u00f2 di catturare quindici navi del convoglio. I francesi furono dispersi da una burrasca e forzati a tornare in porto.\nNel 1796 era al comando del capitano Robert Calder (primo capitano) e del capitano George Grey (secondo capitano) sotto la bandiera dell'ammiraglio sir John Jervis. Il 18 gennaio 1797 salp\u00f2 da Tagus e, dopo essere stata rinforzata il 6 febbraio da altre cinque navi dalla Gran Bretagna, la sua flotta consisteva di quindici vascelli e sei fregate. Il 14 febbraio la fregata portoghese \"Carlotta\", comandata da uno scozzese di nome Campbell sotto contratto portoghese, rifer\u00ec della vicinanza di una flotta spagnola. Jervis manovr\u00f2 per intercettarla scontrandosi nella Battaglia di Capo San Vincenzo con gli Spagnoli, uscendone vincitore. Horatio Nelson al comando della HMS \"Captain\" gioc\u00f2 un ruolo decisivo anche in questa battaglia.\nSmantellamento e ricostruzione.\nNel febbraio 1798 la \"Victory\" era stazionata a Chatman al comando del tenente di vascello (\"Lieutenant\") J. Rickman. L'8 dicembre, giudicata ormai inadatta al servizio come nave da guerra, fu destinata a essere convertita in nave ospedale per ospitare i prigionieri di guerra feriti francesi e spagnoli. Nel 1799 Rickman fu sostituito dal tenente di vascello J. Busbridge.\nComunque l'8 ottobre 1799 la HMS \"Impregnable\" al largo di Chichester, si aren\u00f2 nel viaggio di ritorno a Portsmouth dopo aver scortato un convoglio diretto a Lisbona. Non essendo possibile recuperarla fu smantellata.\nDi conseguenza, per riempire la mancanza di una nave di prima classe, l'Ammiragliato decise di ricondizionare la \"Victory\". I lavori iniziarono nel 1800 ma con il loro procedere si scoprirono di continuo nuovi difetti e i lavori di riparazione si trasformarono in una ricostruzione estesa. Il costo finale fu di 70 933 sterline contro un preventivo iniziale di 23 500.\nFu portata da 100 a 104 cannoni, la santabarbara rivestita in rame e rimaneggiato lo specchio di poppa sostituendo la struttura a gallerie aperte (con balconate e ricchi ornamenti, tipici del XVIII secolo) con uno schema ottocentesco pi\u00f9 sobrio a gallerie chiuse. Furono rimpiazzati la polena e l'albero maestro, riverniciata cambiando lo schema di colori dal rosso al nero e giallo attuale. I portelloni dei cannoni, originariamente dipinti di giallo in armonia con lo scafo, furono pi\u00f9 tardi ridipinti in nero, dando origine a un disegno chiamato \"Nelson chequer\" (\"scacchiera di Nelson\"), poi adottato da tutte le navi della Royal Navy dopo la battaglia di Trafalgar. I lavori terminarono l'11 aprile 1803 e la nave lasci\u00f2 Portsmouth il 14 maggio al comando di Samuel Sutton.\nLa Victory di Nelson.\nLord Nelson innalz\u00f2 la sua insegna sulla \"Victory\" il 16 maggio 1803 e part\u00ec il 20 maggio per assumere il comando della Flotta del Mediterraneo. Nelson si trasfer\u00ec sulla pi\u00f9 veloce fregata HMS \"Amphion\" il 23 maggio.\nIl 28 maggio il capitano Sutton cattur\u00f2 la 32 cannoni francese \"Embuscade\", in viaggio verso Rochefort da Saint-Domingue. La \"Victory\" si riun\u00ec con Lord Nelson al largo di Tolone il 3 luglio quando il capitano Sutton scambi\u00f2 il comando con quello del capitano della \"Amphion\" Thomas Masterman Hardy.\nIl 4 aprile 1805, mentre la \"Victory\" stava transitando di fronte all'isola di Bocas del Toro, la HMS \"Phoebe\" port\u00f2 la notizia che la flotta francese al comando di Pierre-Charles Villeneuve era sfuggita da Tolone. Mentre Nelson faceva rotta per la Sicilia per controllare se i francesi fossero diretti in Egitto, Villeneuve entrava in Cadice per unirsi alla flotta spagnola. Il 7 maggio Nelson raggiunse Gibilterra e ricevette le sue prime notizie certe. Il 10 maggio la flotta britannica complet\u00f2 il rifornimento a Lagos Bay in Portogallo, e due giorni dopo fece vela verso occidente composta da dieci navi e tre fregate, all'inseguimento della flotta combinata franco-spagnola di diciassette navi. Arrivati alle Indie Occidentali scoprirono che il nemico aveva fatto nuovamente vela per l'Europa dove Napoleone Bonaparte le stava aspettando con la sua forza d'invasione a Boulogne.\nIl 22 luglio la flotta combinata venne coinvolta in una battaglia senza esito nella nebbia al largo di Ferrol contro lo squadrone dell'ammiraglio sir Robert Calder e dovette fermarsi tre giorni a Vigo e Ferrol per sbarcare i feriti e abbandonare tre navi danneggiate. Il 14 agosto, al largo di Ushant, la flotta di Calder e il 15 agosto quella di Nelson si unirono alla flotta del canale dell'ammiraglio Cornwallis. Nelson prosegu\u00ec per l'Inghilterra a bordo della \"Victory\" lasciando la Flotta del Mediterraneo al comando di Cornwallis che distacc\u00f2 venti dei suoi trentatr\u00e9 vascelli e li mand\u00f2 agli ordini di Calder a cercare la flotta combinata a Ferrol. Il 19 agosto arriv\u00f2 la preoccupante notizia che il nemico era partito, seguita dalla rassicurante notizia che era rientrato a C\u00e1dice due giorni dopo. La sera di sabato 28 settembre Nelson si riun\u00ec segretamente con la flotta di Collingwood al largo di Cadice.\nIl mattino del 19 ottobre, quando apprese che sarebbe stato rimosso dal comando l'ammiraglio Villeneuve prese il mare con le sue navi, prima facendo rotta verso il Mediterraneo, ma poi curvando verso nord e la flotta inglese, dando inizio alla battaglia di Trafalgar. Nelson aveva gi\u00e0 preparato i suoi piani: rompere la linea nemica due o tre navi davanti a quella del loro comandante in capo al centro e vincere prima che l'avanguardia potesse arrivare in aiuto. Nella realt\u00e0 il vento irregolare rallent\u00f2 le manovre. Per cinque ore dopo l'ultimo segnale di manovra di Nelson le due colonne di navi inglesi avvicinarono la linea francese prima che la HMS \"Royal Sovereign\", che conduceva la colonna di sottovento potesse aprire il fuoco contro la \"Fougueux\". Venticinque minuti dopo la \"Victory\" ruppe la linea tra la \"Bucentaure\" e la \"Redoutable\" sparando una doppia bordata nella poppa della \"Redoutable\" da una distanza di pochi metri. Le due navi continuarono a combattere fianco a fianco fino a che la HMS \"Temeraire\" non affianc\u00f2 sull'altro lato la \"Redoutable\", che colpita dalle bordate inglesi su entrambi i fianchi si arrese. Alle 14:30 la \"Victory\" usciva dal combattimento, il suo albero di contromezzana era stato abbattuto, molti degli altri alberi erano stati gravemente danneggiati, la sua stiva e lo scafo colpiti pi\u00f9 volte.\nNel frattempo alle 13:25 Nelson era stato ferito mortalmente da un cecchino francese e mor\u00ec alle 16:30, dopo aver insistito per indossare tutte le medaglie e decorazioni ed essere stato informato della brillante vittoria.\nIl bottino di guerra inglese ammont\u00f2 a pi\u00f9 di nove navi francesi e dieci navi spagnole: di queste, due sfuggirono, quattro vennero affondate e otto affondarono in una tempesta che scoppi\u00f2 dopo la battaglia. La \"Victory\" sub\u00ec 57 morti e 102 feriti, il totale dei morti della flotta franco-spagnola ammont\u00f2 a 6 953 uomini, quelli della flotta inglese a 448 morti e 1 241 feriti. Con questa vittoria la potenza marina della Francia e della Spagna era stata distrutta e ogni minaccia di invasione napoleonica dell'Inghilterra annullata, l'Inghilterra avrebbe dominato i mari incontrastata per tutto il secolo successivo.\nDopo Trafalgar.\nLa \"Victory\" trasport\u00f2 il corpo di Nelson in Inghilterra dove venne sepolto nella Cattedrale di St. Paul il 6 gennaio 1806.\nLa \"Victory\" dopo Trafalgar partecip\u00f2 ancora a numerose spedizioni, tra cui due campagne nel mar Baltico al comando dell'ammiraglio sir James Saumarez, che tenne bloccata la flotta russa e mantenne aperti i rifornimenti navali dalla Svezia. Eccetto che per una breve scorta di un convoglio truppe in sostegno al duca di Wellington rimase nel mar Baltico fino al termine della sua carriera attiva, il 7 novembre 1812 quando venne tirata in secca nel porto di Portsmouth Harbour e usata come nave deposito.\nSi dice che quando Thomas Hardy era il primo lord del mare disse a sua moglie tornando a casa di aver appena firmato un ordine per lo smantellamento della \"Victory\" e che questa lo risped\u00ec immediatamente in ufficio ad annullarlo, sebbene probabilmente sia una storia apocrifa.\nNel secolo successivo la \"Victory\" si deterior\u00f2 lentamente mentre si trovava in secca. Nel 1921, quando inizi\u00f2 una campagna per salvarla con lo slogan \"Save the Victory Fund\" e sotto gli auspici della Society for Nautical Research, era in pessime condizioni. Il risultato della campagna fu che il governo britannico accett\u00f2 di restaurarla e di preservarla per commemorare Nelson, la battaglia di Trafalgar e la supremazia sui mari della Royal Navy durante e dopo il periodo napoleonico.\nIl 12 gennaio 1922 venne spostata nel pi\u00f9 grande bacino di carenaggio del mondo (il molo n. 2 di Portsmouth) per essere restaurata. Nel 1928 re Giorgio V pot\u00e9 scoprire una targa celebrante il completamento dei lavori sebbene i lavori di restauro e di manutenzione continuassero sotto la supervisione della Society for Nautical Research. Nel corso degli ultimi anni la nave \u00e8 stata sottoposta a nuovi estesi restauri per riportarla all'aspetto pi\u00f9 simile possibile a quello che aveva a Trafalgar per la celebrazione del bicentenario della battaglia nell'ottobre 2005.\nLa \"Victory\" \u00e8 ancora in servizio come nave ammiraglia dell'ammiraglio attualmente facente le funzioni di primo lord del mare. Fino al 2012 \u00e8 stata invece l'ammiraglia del secondo lord del mare. \u00c8 la pi\u00f9 antica nave ancora in servizio, sebbene la USS \"Constitution\", varata trent'anni pi\u00f9 tardi, sia la pi\u00f9 vecchia nave da guerra ancora in servizio attivo. La \"Victory\" attira circa 350 000 visitatori ogni anno nel suo ruolo di nave museo.\nNel dicembre 2011 la Defence Equipment and Support, parte del Ministero della Difesa, ha assegnato un contratto quinquennale di manutenzione e restauro della nave alla BAE Systems. Il restauro della \"Victory\" ha un valore stimato di 16 milioni di sterline.\nIl 5 marzo 2012 la propriet\u00e0 della nave \u00e8 stata trasferita dal Ministero della difesa britannico al HMS Victory Preservation Trust, parte del National Museum of the Royal Navy."}
{"id": "316490", "revid": "1005847", "url": "https://it.wikipedia.org/wiki?curid=316490", "title": "Architetture di Reggio Calabria", "text": "Questo \u00e8 un elenco in ordine alfabetico dei palazzi e delle architetture monumentali presenti a Reggio Calabria o nel suo territorio storico, nonch\u00e9 dei castelli e delle case legati alle persone illustri della citt\u00e0."}
{"id": "316500", "revid": "1318658", "url": "https://it.wikipedia.org/wiki?curid=316500", "title": "Fininvest", "text": "Finanziaria di Investimento - Fininvest S.p.A. \u00e8 una holding che detiene il reparto azionario della famiglia Berlusconi, con a capo il suo fondatore Silvio Berlusconi. \u00c8 considerata una delle pi\u00f9 potenti holding italiane e, dal 2005, dopo la morte di Aldo Bonomo, \u00e8 presieduta da Marina Berlusconi e l'amministratore delegato \u00e8 Danilo Pellegrino. Nel 2018 il gruppo conta 17.415 dipendenti. Nel 1988 la Fininvest era il terzo gruppo italiano, dopo la FIAT e la Montedison.\nStoria.\nIl 21 marzo 1975 Silvio Berlusconi - che gi\u00e0 possedeva le societ\u00e0 edilizie Edilnord s.a.s. (nata nel 1963) e Italcantieri s.r.l. (fondata nel 1973) - costitu\u00ec a Roma una societ\u00e0 a responsabilit\u00e0 limitata denominata \"Fininvest\". L'11 novembre dello stesso anno la Fininvest divenne una societ\u00e0 per azioni e trasfer\u00ec la propria sede a Milano, assumendo il controllo delle altre societ\u00e0 milanesi di Berlusconi. Successivamente, l'8 giugno 1978, a Roma, nacque un'altra s.r.l. denominata \"Fininvest Roma\" che aveva tra i soci anche la Banca Nazionale del Lavoro e aveva come amministratore unico Umberto Previti.\nNello stesso periodo Berlusconi acquis\u00ec nel 1977 una quota della Societ\u00e0 Europea di Edizioni, editrice del quotidiano milanese \"il Giornale\", diventando nel giro di due anni l'azionista di maggioranza, e l'emittente televisiva locale Telemilano nel 1978.\nLa Fininvest Roma S.r.l. incorpor\u00f2 per fusione la Fininvest S.p.A. di Milano il 26 gennaio 1979 assumendone la denominazione e trasfer\u00ec la sede a Milano; il capitale sociale ammonta a 52 miliardi di lire e a luglio Berlusconi ne assunse la presidenza con amministratori delegati il fratello Paolo e il cugino Giancarlo Foscale. Nello stesso anno Berlusconi fond\u00f2 Reteitalia e la concessionaria di pubblicit\u00e0 Publitalia '80 per sostenere il mercato televisivo di Telemilano 58, nuova denominazione di Telemilano, e in seguito quello di Canale 5.\nIl gruppo acquist\u00f2 per quasi 1.000 miliardi il 70% della Standa nell'aprile 1988 dal gruppo Montedison; in Unione Sovietica Silvio Berlusconi stipul\u00f2 un accordo per alcune trasmissioni per la televisione di stato, nonch\u00e9 per la pubblicit\u00e0 delle aziende europee in Russia; nel 1990 si stipul\u00f2 un accordo simile con la televisione di stato cinese. Nel 1992 la Fininvest controllava 168 societ\u00e0, di cui 44 all'estero e l'utile netto era di circa 21 miliardi con un indebitamento creditizio superiore a 3.400 miliardi, con debiti totali ammontanti a oltre 6.000 miliardi e il patrimonio netto a 1.200 miliardi.\nL'ascesa economica della Fininvest \u00e8 anche testimoniata dai ricavi:\nNel 1993 la Fininvest risult\u00f2 essere la seconda impresa italiana per indebitamento: in base ai bilanci 1992, Mediobanca calcol\u00f2 che Fininvest aveva debiti per 3,4 volte il capitale. Per salvare la societ\u00e0 Berlusconi rivoluzion\u00f2 il gruppo chiamando nell'ottobre 1993 Franco Tat\u00f2 a fare da amministratore delegato e si diede il via a una ristrutturazione che port\u00f2 anche alla quotazione in borsa delle controllate, cosa che in effetti avrebbe dato dei buoni frutti gi\u00e0 nel primo anno, anche se l'indebitamento aument\u00f2 soprattutto per colpa del settore televisivo. Quest'ultimo venne perci\u00f2 riorganizzato in seguito come Mediaset SpA, aperto a soci esterni (Al Waleed, Leo Kirch, Johann Rupert) nel 1994, e quindi collocato in borsa ad aprile 1996.\nSettori di interesse.\nTelevisioni.\nDopo aver acquisito Telemilanocavo e averla trasformata in Telemilano 58, questa, l'11 novembre 1980, divent\u00f2 emittente capofila del network nazionale privato Canale 5. Alla fine del 1981 il gruppo aveva ormai una decina di emittenti e altrettante affiliate. Nel 1982 la Fininvest controllava almeno una trentina di emittenti su tutto il territorio nazionale e alla fine dello stesso anno rilev\u00f2 Italia 1 da Edilio Rusconi. Nell'estate del 1984 la Fininvest acquis\u00ec il 50% degli impianti di Rete 4 (all'epoca valutati 30 miliardi di lire) e il magazzino programmi (per 105 miliardi di lire in quattro anni senza interessi). Con le sue tre reti nazionali, la Fininvest cominci\u00f2 a lottare alla pari con la Rai nel mercato pubblicitario: gi\u00e0 nel 1983 le entrate pubblicitarie del gruppo (1.500 miliardi) superarono quelle della Rai (1.365). Sempre nel 1983 la Fininvest acquis\u00ec il settimanale TV Sorrisi e Canzoni, uno dei maggiori periodici italiani di spettacolo e televisione dell'epoca con una tiratura, spinta dalla televisione, che pass\u00f2 da 640.000 a 2.200.000 copie.\nNel 1985 la Fininvest ottenne dal governo francese l'autorizzazione a trasmettere via etere e nacque la societ\u00e0 \u00abFrance Cinq\u00bb (40% Berlusconi, 60% a una cordata di media francesi); l'anno seguente cominci\u00f2 a trasmettere \"La Cinq\", prima emittente televisiva privata gratuita in Francia. Ma il nuovo governo di centro-destra presieduto da Jacques Chirac (di orientamento neo-gollista e liberale) limit\u00f2 gli spazi di libert\u00e0 nella programmazione del palinsesto, mettendo subito in difficolt\u00e0 la rete: la Fininvest scese al 25% della societ\u00e0; La Cinq in seguito chiuse nel 1992 in modo controverso. Nel 1988 nacque Tele 5 in Germania, chiusa anche questa nel 1992, e nel 1990 Telecinco in Spagna ancora attiva e tuttora tra le maggiori reti televisive iberiche.\nIn Italia, nel 1987, anno in cui cominciarono le rilevazioni dell'Auditel, Publitalia '80 controllava il 62% della pubblicit\u00e0 televisiva nazionale, e gestiva anche la raccolta di un'emittente straniera, TV Koper-Capodistria, che trasmette dal territorio sloveno. Entro la fine dello stesso anno la Fininvest stipul\u00f2 degli accordi con l'emittente per poter trasmettere gli eventi sportivi in diretta sul territorio italiano. Nel corso degli anni ottanta raggiunse una posizione di assoluta preminenza nel settore dell'emittenza privata, controllando non solo i tre maggiori network, ma anche Italia 7 alla quale forniva programmi e pubblicit\u00e0, e TV Koper-Capodistria, Junior TV e Rete A solo per la distribuzione pubblicitaria, per un totale dell'80% dell'ascolto televisivo nel settore.\nNel 1990, con la nuova regolamentazione del settore televisivo (legge Mamm\u00ec), venne di fatto legalizzato lo stato di spartizione dell'etere tra Rai e Fininvest. Successivamente la societ\u00e0 Telepi\u00f9, di cui la Fininvest era azionista, ottenne tre concessioni televisive per una piattaforma televisiva a pagamento, TELE+, ma poco dopo cedette le quote di partecipazione a causa della nuova legge che consentiva allo stesso soggetto di possedere fino a un massimo del 25% delle emittenti sul mercato. La Fininvest, che aveva gi\u00e0 tre reti su dodici, cedette la sua quota in Telepi\u00f9. Nel 1991 la holding fin\u00ec sotto inchiesta per degli accertamenti che dovevano stabilire il suo definitivo abbandono da ogni partecipazione in Telepi\u00f9.\nNell'aprile 1996 la Fininvest scorpor\u00f2 le attivit\u00e0 televisive nella societ\u00e0 Mediaset, dove confluirono le tre reti Canale 5, Rete 4 e Italia 1. Sette anni dopo anche Telecinco divent\u00f2 \"de facto\" parte integrante del gruppo. Nel 1997 nacque \"Mediavideo\", il teletext unificato delle tre reti Fininvest (dal marzo 1993 ciascuna rete aveva avviato il proprio e per quattro anni i tre teletext Fininvest erano proseguiti in fase sperimentale). Nel 2005 diversific\u00f2 il proprio business tornando nel mercato della pay TV con Mediaset Premium attraverso il digitale terrestre.\nLe perdite del 2016 nel bilancio definitivo di Mediaset ammontavano a 116,6 milioni di euro, il secondo risultato pi\u00f9 negativo della storia dopo la perdita di 235,4 milioni nel 2012; una causa non secondaria derivava dalle difficolt\u00e0 di Mediaset Premium; la perdita 2015 invece era stata di 36,1 milioni di euro.\nAssicurazioni.\nIl gruppo Mediolanum nacque nel 1982 quando Ennio Doris e la Fininvest fondarono Programma Italia, una rete di agenti assicurativi.\nNel 1984 vennero acquisite le compagnie assicurative Mediolanum Vita e Mediolanum Assicurazione. L'anno successivo venne creata Gestione Fondi Fininvest, la quale amministra fondi comuni d'investimento.\nNel 1994, tutte queste societ\u00e0 vennero incorporate alla neonata Mediolanum. Nel giugno del 1997, il gruppo entr\u00f2 nel settore bancario trasformando Programma Italia in Banca Mediolanum, puntando sulla gestione telematica dei conti correnti.\nBanca d'Italia, d'intesa con l'Istituto per la vigilanza sulle assicurazioni, con provvedimento del 7 ottobre 2014 pervenuto in data 9 ottobre 2014 al gruppo, dispose la dismissione della partecipazione di Fininvest in Mediolanum S.p.A., intimando una diminuzione nell'azionariato dall'attuale 35,13% al 9,9% del capitale. La disposizione \u00e8 stata poi annullata dal Consiglio di Stato.\nStampa.\nNel 1991, dopo una battaglia legale, la Fininvest acquist\u00f2 il 53% della Mondadori..\nNel 2015 il Gruppo Mondadori acquista per 127,5 milioni di euro la RCS Libri spa.\nAltre attivit\u00e0.\nDal 1986 al 2017 Fininvest ha detenuto il controllo del Milan, una delle maggiori societ\u00e0 calcistiche in ambito italiano e internazionale. L'impegno della holding nel settore calcistico \u00e8 ripreso nel 2018 con l'acquisizione dell'intero pacchetto azionario del .\nDal 1988 al 1999 la Fininvest \u00e8 stata presente nel settore della grande distribuzione organizzata italiana, avendo il controllo del gruppo Standa (rilevato dalla Montedison e poi scorporato undici anni dopo).\nNegli anni novanta, attraverso la controllata Publitalia '80, la Fininvest \u00e8 stata attiva anche settore dei parchi di divertimento, partecipando alla costruzione di \"Mirabilandia\", che apr\u00ec nel 1992. L'impresa tuttavia non si rivel\u00f2 sufficientemente redditizia: nel 1997 il parco pass\u00f2 infatti a una cordata italo-tedesca (costituita dal gruppo L\u00f6ffelhardt - proprietario di \"Phantasialand\" - e da Giancarlo Casoli) che riusc\u00ec poi a tramutare il parco romagnolo in un successo internazionale.\nNel 1994 Fininvest esord\u00ec nel settore della produzione e distribuzione cinematografica con la societ\u00e0 Medusa Film, che poi confluisce nel Gruppo Mediaset (a sua volta controllato da Fininvest) nel 2007. In precedenza era gi\u00e0 presente nel settore con la societ\u00e0 Silvio Berlusconi Communications.\nDal 1997 al 2008 la holding ha operato nel settore dei cataloghi distribuendo la prima edizione di Pagine Utili.\nLa Fininvest ha infine una piccola partecipazione azionaria in Mediobanca, di cui possiede l'1% dal 2007, salito al 2% nel 2008.\nStruttura e societ\u00e0.\nDetiene partecipazioni nei settori televisivo (Mediaset), editoriale (Arnoldo Mondadori Editore), assicurativo/bancario (Gruppo Mediolanum), teatrale (Teatro Manzoni) e sportivo (Associazione Calcio Monza). Fino al 1995 era presente anche nei settori immobiliare e della grande distribuzione, poi abbandonati. Mediaset, Arnoldo Mondadori Editore, Mediolanum sono quotate a Piazza Affari.\nIl gruppo \u00e8 inoltre proprietario della societ\u00e0 di trasporto aereo privato Alba Servizi Aerotrasporti, con sede nell'aeroporto milanese di Linate.\nSociet\u00e0 controllate e principali partecipazioni.\nLe principali partecipazioni estere del Gruppo Mediaset sono: \nNel portafoglio della Isim figurano (oltre a piccole quote nelle spac Icf, Gabelli e Guala Closures) l\u20191,5% di \u00ab21 Centrale Partners\u00bb, emanazione della societ\u00e0 guidata da Alessandro Benetton, e l\u20191,7% e all\u20191,4% dei fondi \u00ab21 Investimenti II e III\u00bb. Compaiono poi il 10% di Ape, l\u20191,2% di Avm Private Equity, lo 0,99% di Equinox, il 10,5% di Perennius Global Value e il 6,6% di Perennius Asia Pacific. Questi ultimi due sono fondi emanazione della Praesidium Sgr guidata da Alessandro Poli (figlio di Roberto), fra l'altro consigliere di Fininvest e Mondadori. \nTra gli attivi anche il 3,6% del fondo Tlcom Capital e il 2,5% del Jerusalem Venture Partners IV. Isim detiene poi, considerando i piani di \"stock option\", il 5,1% della societ\u00e0 di tecnofinanza Soldo (fondatore Carlo Gualandri) che un valore di circa 11,65 milioni a fronte di un prezzo di carico di 3,9 milioni. La relazione sulla gestione sottolinea inoltre che a fine 2019 il valore complessivo del portafoglio titoli era di circa 6 milioni, a fronte di un net asset value complessivo di 13,4 milioni.\nSimbolo.\nIl biscione, simbolo del gruppo ripreso dall'araldica, nello specifico dallo stemma dei Visconti di Milano della cui origine non vi sono ancora dati certi, viene spesso accostato alla figura mitologica del basilisco.\nIl biscione visconteo \u00e8 ritratto nell'atto di mangiare un moro mentre quello del gruppo Fininvest, allo stato attuale molto stilizzato, in cui si riconosce appena la testa, ha invece un fiore in bocca. Anche nei vecchi loghi di Telemilano 58 e Canale 5, canali televisivi allora di propriet\u00e0 di Silvio Berlusconi, era presente una forma pi\u00f9 riconoscibile del biscione.\nIl carattere usato della scritta \"Fininvest\" (cos\u00ec come in altre aziende controllate come Mediaset) \u00e8 il Gill Sans Italic.\nControversie.\nProcedimenti giudiziari.\nAlle societ\u00e0 che fanno capo alla holding sono collegati molti procedimenti giudiziari a carico di Silvio Berlusconi in ragione del suo iniziale ruolo di presidente della societ\u00e0 e poi come azionista di maggioranza; tra queste alcune accuse di falso in bilancio - da cui \u00e8 stato assolto nel 2008 per la recente depenalizzazione del reato - e corruzione in atti giudiziari nella vicenda SME.\nLodo Mondadori / Guerra di Segrate.\nNel 1991 gli eredi Formenton cedono a Fininvest il 25,7% della finanziaria Amef, co-controllante della Mondadori e Silvio Berlusconi diviene presidente della casa editrice. L'altra co-controllante, la CIR - Compagnie Industriali Riunite di Carlo De Benedetti, ha per\u00f2 rastrellato il 79% delle azioni privilegiate Mondadori e detiene la maggioranza nell'assemblea straordinaria. La casa editrice \u00e8 paralizzata da una doppia maggioranza che porta a una battaglia legale che arriva a sentenza il 14 gennaio 1991 quando la Corte d'appello di Roma, giudice relatore Vittorio Metta, d\u00e0 ragione alla Fininvest. Tale sentenza, come verr\u00e0 definitivamente stabilito dalla Magistratura, \u00e8 per\u00f2 frutto della corruzione da parte di Cesare Previti, allora avvocato della Fininvest, nei confronti dello stesso Metta. De Benedetti deve venire a patti con Berlusconi e, dopo un negoziato tra le parti, la Fininvest mantiene la Mondadori, dal canto suo De Benedetti conserva la propriet\u00e0 dei suoi giornali come \"la Repubblica\" e \"L'Espresso\".Il giudizio definitivo che accerta la corruzione del giudice Metta e lo condanna insieme con Previti e altri consente a De Benedetti di intentare causa per danni alla Fininvest. Il Tribunale Civile di Milano gli d\u00e0 ragione e, con la sentenza 3 ottobre 2009, stabilisce che la Fininvest deve corrispondere alla CIR la somma complessiva di poco meno di 750 milioni di euro per il risarcimento del danno conseguente alla \"perdita di opportunit\u00e0\" connesso al giudizio legato al cosiddetto \u00abLodo Mondadori\u00bb. La Corte d'Appello di Milano conferma in secondo grado (8 luglio 2011) la precedente sentenza e impone alla Fininvest di risarcire la CIR di 560 milioni di euro. Marina Berlusconi dichiara di voler ricorrere in Cassazione. Alla fine dell'anno finanziario 2010, la Fininvest non ha previsto accantonamenti, ma ha anche negato la distribuzione di dividendi ai soci (nel 2009 per un valore di 200 milioni di euro) in vista di questa sentenza. Quindi, anche appoggiandosi alle entrate della quotazione in Borsa di Mediaset, la liquidit\u00e0 garantisce la possibilit\u00e0 finanziaria del pagamento del maxi risarcimento (a oggi garantito a CIR con una fidejussione di 806 milioni di euro).\nLa vicenda legata alla acquisizione della Mondadori \u00e8 stata chiusa il 13 luglio 2007 dalla Corte di cassazione che ha stabilito in via definitiva che la sentenza della Corte d'Appello che chiuse la vicenda Mondadori fu frutto della corruzione stabilendo che l'acquisizione della Mondadori da parte della Fininvest avvenne grazie alla corruzione del giudice Vittorio Metta della Corte d'appello di Roma da parte dell'allora avvocato della Fininvest Cesare Previti, condannato per questo in via definitiva a un anno e sei mesi di reclusione; i reati a carico degli alti dirigenti Fininvest, fra cui lo stesso Berlusconi, sono invece caduti in prescrizione.\nOrigine dei capitali.\nAltre controversie esistono sull'origine dei capitali che permisero alla Fininvest di nascere alla fine degli anni settanta. Il capitale della societ\u00e0 \u00e8 custodito in un certo numero di holding denominate \"Holding Italiane\" nelle quali vennero depositati fino al 1983 centinaia di miliardi di lire, una grossa parte dei quali in contanti. Le operazioni finanziarie di queste aziende sono state investigate dalla guardia di finanza e dalla DIA di Palermo nell'ambito delle inchieste antimafia collegate alle bombe del 1992-1993. Nel novembre 2009 Marina Berlusconi ha affermato che la propriet\u00e0 della Fininvest \u00e8 sempre stata in mano a Silvio Berlusconi e alla sua famiglia.\nRapporti con Cosa nostra.\nNel 2010 l'ex presidente di Publitalia '80 nonch\u00e9 AD di Fininvest Marcello Dell'Utri, dopo l'inizio delle indagini a suo carico nel 1996 e dopo la condanna in primo grado, venne condannato in appello a 7 anni di reclusione con l'accusa di concorso esterno in associazione mafiosa: nelle motivazioni della sentenza si legge non soltanto che Berlusconi ha pagato a Cosa nostra \u00abingenti somme di denaro in cambio della protezione alla sua persona e ai familiari\u00bb, ma anche che tali pagamenti sono intrecciati con altri versamenti per la \u00abmessa a posto\u00bb della Fininvest che all'inizio degli anni '80 aveva cominciato a gestire alcune emittenti televisive in Sicilia.\nNel 2012, la Corte di Cassazione, accogliendo il ricorso della difesa avverso alla condanna a sette anni, annull\u00f2 con rinvio la sentenza d'appello: nelle motivazioni della sentenza si legge che \u00e8 \"probatoriamente dimostrato\" che Marcello Dell'Utri \"ha tenuto un comportamento di rafforzamento dell'associazione mafiosa fino a una certa data, favorendo i pagamenti a Cosa nostra di somme non dovute da parte di Fininvest\" in un periodo compreso tra il 1982 e il 1992.\nLodo Rete 4.\nNel 1999 Rete 4 perse la gara d'appalto per le frequenze nazionali di trasmissione, vinte da Europa 7 la quale, pur avendo vinto la concessione per le frequenze nazionali dallo stato italiano, non le ha mai potute utilizzare per la mancata assegnazione delle stesse e, dopo un contenzioso durato dieci anni, nel 2012 l'Italia \u00e8 stata condannata a pagare 10 milioni di euro di risarcimento alla societ\u00e0. Mediaset non ha mai liberato le frequenze illecitamente occupate da Rete 4 nonostante l'esito avverso delle numerose sentenze, italiane ed europee, che imponevano di trasferire Rete 4 sul satellite al fine di consentire a Europa 7 di trasmettere via etere. La legge di riordino del sistema radiotelevisivo varata dal secondo governo Berlusconi, legge Gasparri, fiss\u00f2 per il 21 dicembre 2006 la data definitiva di passaggio della trasmissione con segnale analogico alla trasmissione con tecnica digitale e, cos\u00ec facendo, la normativa ebbe l'effetto di bloccare la riassegnazione delle frequenze delle concessioni analogiche in attesa del passaggio completo al digitale terrestre con una diversa assegnazione delle frequenze. Durante l'iter di approvazione della legge, il governo Berlusconi II intervenne con un decreto-legge (decreto-legge n. 352/2003, divenuto giornalisticamente noto come \"decreto salvareti\"), convertito in legge nel febbraio 2004, con cui venne anticipata la parte della legge Gasparri concernente il digitale terrestre indicando una moratoria di quattro mesi. In virt\u00f9 di questi provvedimenti, il segnale di Rete 4 non fu spento, l'emittente non fu trasferita su satellite e continu\u00f2 a trasmettere via etere fino al termine indicato dalla legge."}
{"id": "316505", "revid": "1442080", "url": "https://it.wikipedia.org/wiki?curid=316505", "title": "Edoardo VI d'Inghilterra", "text": "Biografia.\nFu il terzo figlio (primo figlio maschio) del re Enrico VIII d'Inghilterra e della sua terza moglie, la regina Jane Seymour. Sua madre mor\u00ec 12 giorni dopo la sua nascita, per via della febbre puerperale.\nFu molto atteso dal padre perch\u00e9, essendo l'unico erede maschio legittimo, garantiva la successione maschile al trono inglese e la continuit\u00e0 della dinastia Tudor: infatti l'unico altro figlio maschio sopravvissuto all'infanzia, e peraltro illegittimo (e quindi privo di diritti di successione), Henry FitzRoy, I duca di Richmond e Somerset, era morto pochi mesi prima della nascita di Edoardo.\nEra talmente prezioso per il re inglese che questi, per proteggerlo da possibili infezioni e malattie, ordinava che la sua stanza fosse pulita tre volte al giorno con acqua e sapone e che ogni cortigiano che volesse vederlo dovesse lavarsi ripetutamente le mani prima e dopo averlo toccato. Inoltre viveva lontano dalla corte, a Windsor, visto che sarebbe stato pericoloso tenerlo a Londra, dove periodicamente infuriavano epidemie di peste e vaiolo. Questo anche perch\u00e9 il bambino aveva una salute cagionevole e un corpo gracile.\nIl \"brutale corteggiamento\".\nAnche se lo amava a dismisura, Enrico VIII non esit\u00f2 a usare il figlio come pedina nel complesso scacchiere politico. Infatti nel luglio del 1543, quando Edoardo non aveva ancora 6 anni, il padre decise di imporlo come fidanzato a Maria Stuarda, neonata regina di Scozia, figlia del defunto re Giacomo V di Scozia e di Maria di Guisa. Per questo il 1\u00ba luglio di quell'anno il sovrano inglese firm\u00f2 due accordi diplomatici, noti come trattati di Greenwich, con i rappresentanti scozzesi: il primo sotto-trattato sanciva la pace tra il Regno d'Inghilterra e il Regno di Scozia; il secondo invece proponeva un matrimonio tra il principe Edoardo e Maria, regina di Scozia, che aveva appena sei mesi.\nIn questa parte del documento veniva concordato che la regina Maria sarebbe stata accompagnata da un nobiluomo inglese e da sua moglie fino al suo decimo anno di vita; nel 1552 sarebbe quindi stata consegnata ufficialmente agli inglesi e avrebbe vissuto in Inghilterra nell'attesa di sposarsi. Oltre a ci\u00f2, era stabilito che il Regno di Scozia potesse mantenere le sue leggi. Bench\u00e9 il conte di Arran avesse firmato l'accordo il 1\u00ba luglio e lo avesse ratificato il 25 agosto 1543, il trattato di Greenwich fu infine rifiutato dal Parlamento scozzese l'11 dicembre dello stesso anno; infatti, Maria di Guisa, madre della regina in fasce, non era d'accordo con le nozze e rimanendo fedele all'Auld Alliance prefer\u00ec far sposare sua figlia al delfino di Francia, Francesco, figlio di Enrico II e di Caterina de' Medici.\nRe d'Inghilterra.\nDopo la morte di Enrico VIII fu incoronato re d'Inghilterra e Irlanda il 20 febbraio 1547, all'et\u00e0 di neanche 10 anni. Nel 1544 Enrico VIII, con l\"'Act of Succession\", aveva indicato la linea di successione designando al trono, dopo Edoardo, la cattolica Maria, e dopo di lei la sorellastra Elisabetta.\nIl giovane re era di bell'aspetto e di intelligenza non comune, ma assai debole e malaticcio: anche per questo non esercit\u00f2 mai un reale influsso nelle lotte economico - politiche del tempo, che spinsero il Paese sull'orlo della bancarotta. Sotto il suo regno comunque venne riformata in senso protestante la Chiesa d'Inghilterra, anche per influenza dello zio Edward Seymour, I duca di Somerset, reggente per conto del nipote, oltre che dell'arcivescovo di Canterbury Thomas Cranmer, entrambi di tendenze luterane.\nFu infatti sotto loro pressione che nel 1549 Edoardo VI promulg\u00f2 il Book of Common Prayer, divenuto la base della comunione anglicana. Esso conteneva, \"spogliata da ogni superstizione\" (come dalla stessa prefazione suggerito) \"la liturgia della Chiesa d'Inghilterra riguardo alla preghiera del mattino e della sera, della santa comunione, e dei sacramenti\". In questa prima edizione esso portava il nome di \"libro della Preghiera Pubblica\". In quel momento il duca di Somerset era al culmine del suo potere, anche per le numerose vittorie ottenute in Scozia, ma aveva commesso l'errore di abusare del suo potere, accumulando enormi ricchezze. Per tale motivo fu prima privato della carica di reggente e poi processato per tradimento nel 1549.\nFu poi rilasciato nel 1550, ma nell'ottobre 1551 fu di nuovo accusato di tradimento e venne processato.\nFu giustiziato il 22 gennaio 1552.\nIl suo posto fu preso da John Dudley, I duca di Northumberland, il quale divenne, nell'ultimo periodo di regno di Edoardo VI, il vero governante d'Inghilterra. Fu lui infatti a convincere il giovane re a designare come successore, per non ridare l'Inghilterra in mano ai papisti, la sua coetanea e compagna d'infanzia lady Jane Grey, pronipote di Enrico VII d'Inghilterra che era stata educata alla corte dell'ultima moglie di suo padre, Caterina Parr, come Elisabetta. Il testamento fatto sottoscrivere a Edoardo presentava un duplice aspetto di debolezza: su un piano formale esso era illegittimo perch\u00e9 violava una legge votata dal Parlamento, qual era l'atto di successione; su un piano sostanziale esso ignorava i diritti della regina di Scozia, Maria Stuarda, e di Margaret Douglas, le quali discendevano direttamente dalla sorella maggiore di Enrico VIII, Margherita Tudor, e si collocavano quindi in una posizione di evidente priorit\u00e0 rispetto alla Grey, che era invece nipote dell'altra sorella minore di Enrico VIII, Maria.\nImprovvisamente, per\u00f2, nell'inverno del 1552 il giovane sovrano si ammal\u00f2, forse di tubercolosi, e dopo una lunga agonia mor\u00ec il 6 luglio 1553 a Greenwich, a 15 anni. Si disse anche che fosse stato avvelenato, forse proprio da John Dudley, che aspirava a mantenere la carica di reggente e a eliminare poi le sorellastre Maria ed Elisabetta. Dudley pensava di poter dare in moglie Elisabetta al proprio figlio Robert, ma poi ritenendo questi poco malleabile si propose egli stesso a Elisabetta. Infine diede in moglie Jane Grey al figlio Guilford. Alla notizia della sua morte Maria venne a Londra a prendere possesso del trono che era stato, secondo lei, usurpato da Jane Grey e da suo marito Dudley. Jane e i componenti del Consiglio reale che ne avevano supportato la successione furono accusati di tradimento e giustiziati nel febbraio del 1554.\nEdoardo VI nella cultura di massa.\nNella letteratura.\nEdoardo VI \u00e8 un personaggio principale nel romanzo di Mark Twain del 1881 \"Il principe e il povero\", nel quale il giovane principe ed un ragazzo povero di nome Tom Canty, che ha una sorprendente somiglianza con Edoardo, si scambiano deliberatamente di posto. \nNel romanzo per ragazzi \"Timeless Love\" di Judith O'Brien, la protagonista, Samantha, torna indietro nel tempo e si ritrova con Edoardo VI. Altri personaggi storici presenti nel libro sono Lady Jane Grey, il Duca di Northumberland, la Principessa Elisabetta e Barnaby Fitzpatrick.\nIn \"Green Darkness\" (1972) di Anya Seton Edoardo VI fa visita alla tenuta dove vive la protagonista.\n\"Heirs of Squire Harry\" (1974) di Jane Lane ritrae accuratamente gli intrighi politici alla corte del giovane re, assediato da uomini ambiziosi spietati e messo in ombra dalle sue sorelle."}
{"id": "316506", "revid": "2225", "url": "https://it.wikipedia.org/wiki?curid=316506", "title": "Dottor Hibbert", "text": ""}
{"id": "316508", "revid": "339392", "url": "https://it.wikipedia.org/wiki?curid=316508", "title": "Eddie (I Simpson)", "text": ""}
{"id": "316510", "revid": "6923", "url": "https://it.wikipedia.org/wiki?curid=316510", "title": "Yasunori Mitsuda", "text": "Ha lavorato come tecnico del suono per \"Final Fantasy V\", \"Romancing SaGa 2\", \"Secret of Mana\" e come compositore per \"Chrono Trigger\", \"Xenogears\", \"Chrono Cross\" ed altri videogiochi. Ha esordito nei videogames proprio con \"Final Fantasy V\" e \"Han-juku Hero\".\nBiografia.\nNato il 21 gennaio 1972 a Tokuyama, in Giappone, impara a suonare il piano in giovane et\u00e0 ma non \u00e8 particolarmente interessato ad intraprendere una carriera nel mondo della musica, preferendo lo sport.\nDopo aver visto alcuni film come Poppo-ya, Blade Runner ed i lavori di Henry Mancini, scopre l'interesse per la musica e sogna di comporre colonne sonore per i film.\nMentre frequenta le superiori ha la possibilit\u00e0 di usare un computer per la prima volta: Mitsuda inizia a programmare videogiochi e comporne le musiche, iniziando a prendere lezioni specifiche e pensando di specializzarsi successivamente in ingegneria elettronica.\nDopo il diploma per\u00f2, prende la decisione di trasferirsi a Tokyo e iscriversi al conservatorio, dove ha modo di approfondire le sue conoscenze musicali cos\u00ec come avere un'esperienza diretta della scena musicale giapponese, tramite i suoi insegnanti.\nNel 1992 decide di rispondere all'annuncio di una allora piccola compagnia di videogiochi di nome Squaresoft, in cerca di un compositore. Nonostante un colloquio da lui definito \"disastroso\" viene assunto ma non inizia subito a comporre: per i suoi primi 4 progetti (Hanjuku Hero, Final Fantasy V, Secret of Mana and Romancing SaGa 2) lavorer\u00e0 solo come tecnico del suono.\nNel 1994 Mitsuda, non felice di ci\u00f2 e capendo di dover prendere posizione se voleva avanzare di carriera e avere uno stipendio migliore, decide di discutere con il vice presidente della Squaresoft, Hironobu Sakaguchi, dandogli un ultimatum: lasciarlo lavorare come compositore oppure si sarebbe licenziato.\nDopo una intensa discussione ottiene la possibilit\u00e0 di lavorare su un videogioco, Chrono Trigger, ma non riesce a completarla perch\u00e9 afflitto da ulcere gastriche dovute ai suoi eccessivi sforzi e allo stress e costretto ad operarsi. Realizzer\u00e0 comunque gran parte dei brani. La colonna sonora del videogioco sar\u00e0 completata da Nobuo Uematsu e Noriko Matsueda e sar\u00e0 ricordata come una delle migliori colonne sonore della storia dei videogames.\nIn un'intervista concessa nel 2002, Mitsuda stesso, nonostante avesse ormai gi\u00e0 composto un elevato numero di colonne sonore, ritiene ancora che Chrono Trigger sia il suo miglior lavoro.\nMitsuda ha lavorato poi per la Squaresoft su altri quattro giochi: (dove lavor\u00f2 nuovamente fino allo stremo), Tobal No. 1 e Radical Dreamers nel 1996 e Xenogears nel 1998.\nProprio in quest'anno Mitsuda lascia la Square per lavorare come compositore freelance: tuttavia collabora ancora con essa per le musiche di Chrono Cross.\nNel novembre 2001 fonda una sua compagnia per produrre musica, Procyon Studio, cos\u00ec come un'etichetta discografica di nome Sleigh Bells. Inizialmente composta dal solo Mitsuda e da alcuni tecnici, la compagnia \u00e8 cresciuta poi nel corso degli anni.\nTra gli altri suoi lavori \"\", \"Shadow Hearts\" e \"Luminous Arc\", \"Soma Bringer\", \"Xenoblade\" (con altri compositori), \"Inazuma Eleven\" e \"Specter\".\nNel corso della sua carriera ha lavorato anche su riarrangiamenti di alcuni suoi lavori come \"Chrono Trigger Arranged Version: The Brink of Time\" e \"Xenogears: Creid\" e pubblicato l'album indipendente \"Kirite\", la cui storia \u00e8 stata scritta dall'amico ed ex-collega in Square Masato Kato.\nHa fatto un featuring con il rapper SahBabii: la base della canzone \"Purple Umbrella\" \u00e8 composta da lui.\nColonne sonore di videogiochi.\nCome tecnico del suono:\n1992\n1993\nCome compositore:\n1995\n1996\n1998\n1999\n2001\n2002\n2003\n2004\n2005\n2006\n2007\n2008\n2009\n2010\n2011\n2012\n2013\n2014\n2015\n2016\n2017\nArrangiamenti:"}
{"id": "316511", "revid": "125055738", "url": "https://it.wikipedia.org/wiki?curid=316511", "title": "Infografica", "text": "L infografica (anche nota con termini inglesi \"informazione design\", informati graphic o innografia) \u00e8 l'informazione proiettata in forma pi\u00f9 grafica e visuale che testuale. Come tecnica \u00e8 nata dall'incrocio della grafica con il giornalismo. Le immagini possono essere elaborate tramite computer e possono essere rappresentate in 2D o 3D, tramite immagini statiche o animate.\nAlcuni esempi di infografica sono:\nStoria dell'infografica.\nPrimi esperimenti.\nNella preistoria, i nostri antenati hanno creato i primi esempi di infografica: le mappe. La cartografia infatti \u00e8 di parecchi millenni precedente alla scrittura: le mappe di \u00c7atal H\u00fcy\u00fck sono datate all'incirca 7500 a.C.\nNel 1626, il gesuita Christoph Scheiner pubblica \"Rosa Ursina\", in cui usa una grande variet\u00e0 di elementi grafici per rivelare la sua ricerca astronomica sul Sole. In quella pubblicazione, Scheiner usa una serie di immagini per spiegare la rotazione del Sole.\nNel 1786, William Playfair pubblica i primi grafici di dati nel suo libro \"L'Atlante commerciale e politico\". Il libro \u00e8 pieno di grafici statistici che rappresentano l'economia del diciottesimo secolo, usando istogrammi e diagrammi a colonna. Playfair continua ad innovare ancora nel 1801 creando i primi diagrammi ad area nel suo \"breviary\" di statistica.\nJames Joseph Sylvester introduce il termine \"grafico\" nel 1878 e pubblica una serie di diagrammi rappresentanti la relazione fra legami chimici e propriet\u00e0 matematiche. Questi sono considerati inoltre i primi grafici matematici.\nNel 1861, mediante un \"grafico seminale\", venne rappresentata la disastrosa marcia su Mosca di Napoleone. L'autore di questo grafico, Charles Joseph Minard, \u00e8 riuscito a rappresentare in una singola immagine bidimensionale, quattro diverse variabili che hanno contribuito al fallimento della marcia:\nSviluppo di un linguaggio visivo.\nNel 1936, Otto Neurath introdusse un sistema di pittogrammi progettati come linguaggio visivo internazionale. \"Isotype\" (questo il nome del gruppo di pittogrammi) include una serie di figure umane stilizzate che saranno la base per le moderne icone di figure umane al tratto.\nNel 1972, Otl Aicher cre\u00f2, in occasione delle Olimpiadi di Monaco di Baviera, una serie di pittogrammi divenuti molto popolari e che influenzarono (e continuano ad influenzare) lo stile nella stilizzazione della figura umana usata in tutta la segnaletica pubblica.\nEsperti contemporanei di infografica (noti anche come \"information designers\").\nEdward Tufte, statistico e scultore, ha scritto una serie di libri considerati fondamentali per l'argomento infografica. Tufte tiene inoltre molti \"workshop\" e letture sull'argomento. Descrive il processo di incorporare molte dimensioni di informazioni in un'immagine bidimensionale che lui chiama \"escaping flatland\".\nNigel Holmes \u00e8 un rinomato creatore di ci\u00f2 che lui chiama \"explanation graphic\" (grafici di spiegazione). I suoi lavori non sono una semplice forma visiva di informazioni ma anche di \"conoscenza\" sul \"come fare\". Ha creato grafici per 16 anni per il \"Times magazine\". \u00c8 inoltre autore di alcuni libri sull'argomento.Vicino e fortemente legato all'argomento infografica \u00e8 l\"information design\"; l'infografica infatti viene considerata una sezione del mondo dell\"information design\". Tra i \"designer\" contemporanei pi\u00f9 famosi, oltre agli americani come Edward Tufte, Nigel Holmes, Peter Sullivan, Sam Ward e Donald Norman, va segnalato l'olandese Paul Mijksenaar. Il suo studio con sedi ad Amsterdam e New York \u00e8 specializzato nello sviluppo di \"sistemi di informazione per l'orientamento\". \u00c8 il creatore di sistemi di segnaletica per grandi infrastrutture e per il trasporto pubblico chiamati \"wayfinding\" e \"waysigning\".Gli esempi pi\u00f9 famosi del suo lavoro sono la segnaletica per molti aeroporti olandesi (tra cui quello di Amsterdam-Schiphol) e per l'aeroporto JFK di New York. In Italia ha curato la segnaletica dell'aeroporto sardo di Olbia.\nUn altro esempio di ricerca nel settore infografica \u00e8 il francese \"Bureau d'\u00e9tudes\".Il \"Bureau\" si impegna a visualizzare argomenti molto complessi come ad esempio le strutture di potere negli USA, o il modo in cui i \"media\" negli \"states\" sono collegati tra di loro.Creano mappe su argomenti come il potere, l'arte e l'economia, il governo del mondo da parte di banche private o sui sistemi contemporanei di bio-controllo.Il \"Bureau\" visualizza queste complesse strutture d'organizzazione mappandole, sicuramente il modo per rendere queste informazioni complesse pi\u00f9 facilmente accessibili. Nell'insieme, ci\u00f2 che mirano a dimostrare \u00e8 principalmente quanto complesse siano alcune strutture dei media e quale siano le attuali relazioni senza semplificarle, senza renderle pi\u00f9 semplici da capire. L'obiettivo principale non \u00e8 informare ma dimostrare il sovraccarico d'informazione a cui siamo soggetti come \"lettori\" (o pi\u00f9 in generale, come fruitori d'informazioni).\nUna nuova frontiera per l'infografica, apertasi grazie soprattutto alla diffusione capillare dei personal computer, \u00e8 la sua rappresentazione animata, fruibile normalmente sulla rete internet nei siti online delle pi\u00f9 importanti testate giornalistiche, nei siti dedicati all'educazione, nei pi\u00f9 aggiornati strumenti multimediali fruibili sui siti dei motori di ricerca. Il recente sviluppo di software grafici ibridi che implementano linguaggi di programmazione e dall'utilizzo relativamente facile - come la piattaforma Adobe Flash che dal 31 dicembre 2020 \u00e8 divenuto obsoleto - ha portato molti grafici editoriali e designer dell'informazione a pubblicare in rete una mole crescente di grafici pi\u00f9 o meno interattivi, stimolando la creativit\u00e0 e ricercando nuovi standard di rappresentazione.\nCon la nascita di HTML5 e CSS3 sono nate le infografiche non solo animate ma anche interattive e adattabili ai dispositivi mobili.\nInterpretazione dell'infografica.\nMolta infografica \u00e8 costituita da forme specializzate che rappresentano informazioni in forme sofisticate e spesso astratte.Per interpretare correttamente il significato di questi grafici, il fruitore necessita di un corretto livello di conoscenza grafica (in inglese \"graphicacy\"). In molti casi, il livello di complessit\u00e0 richiede capacit\u00e0 di decodifica acquisite e non innate nell'individuo. Ad un livello basilare, un segno o un segnale deve essere decodificato prima che i sensi percepiscano l'insieme. Tuttavia, una conoscenza delle convenzioni per la distribuzione e l'organizzazione dei vari componenti \u00e8 necessaria per migliorare la comprensione.\nEsempi di infografiche non chiare, dal cattivo design e troppo ricche di informazioni:"}
{"id": "316512", "revid": "161374", "url": "https://it.wikipedia.org/wiki?curid=316512", "title": "Signor Burns", "text": ""}
{"id": "316521", "revid": "74801", "url": "https://it.wikipedia.org/wiki?curid=316521", "title": "Macedonia (Grecia)", "text": "La Macedonia (o Macedonia greca; ) \u00e8 una regione della Grecia che si estende per ed ha abitanti.\nStoria.\nPer capire meglio la storia della Macedonia, basta pensare al regno macedone di Filippo il Grande, inventore della famosa falange macedone che sottomise le citt\u00e0-stato greche, e al figlio Alessandro Magno che fond\u00f2 l'Impero Macedone, conquistando il territorio che era stato dell'Impero Persiano, antagonista storico del mondo politico greco.\nNel 168 a.C., quando Perseo fu sconfitto alla battaglia di Pidna, la Macedonia divenne provincia romana.\nAlla fine del XIX secolo la Macedonia fu teatro di lotta per la sua liberazione contro il dominio ottomano. Nel 1912 con la prima guerra balcanica le truppe turche si ritirarono sotto l'avanzata di Grecia, Serbia e Bulgaria.\nGeografia fisica.\nIl territorio della regione \u00e8 suddiviso in 3 delle regioni amministrative chiamate \"periferie\" (\"perifereies\"):\nA queste si aggiunge la regione autonoma del Monte Athos.\nFino al 2010 il territorio corrispondeva a quello di 13 \"prefetture\" (\"nomoi\"), ora soppresse.\nCapoluogo.\nSalonicco, o in greco \"\u0398\u03b5\u03c3\u03c3\u03b1\u03bb\u03bf\u03bd\u03af\u03ba\u03b7\" (trascritto \"Thessaloniki\" e in italiano \"Tessalonica\") \u00e8 la citt\u00e0 capoluogo della Macedonia greca e dell'euroregione della Macedonia Centrale, equivalente alla periferia greca.\nEconomia.\nL'economia di questa regione si basa essenzialmente sul turismo.\nInno della Macedonia Greca.\nCampione audio"}
{"id": "316525", "revid": "125061664", "url": "https://it.wikipedia.org/wiki?curid=316525", "title": "Pegging", "text": "Il termine pegging designa una pratica sessuale nella quale un uomo \u00e8 penetrato analmente da una donna che indossa uno strap-on dildo.\n\"Pegging\" \u00e8 il termine vincitore nella gara di neologismi bandita da Dan Savage, esponente della comunit\u00e0 omosessuale e attivista LGBT, nel giugno del 2001 nella sua rubrica \"Savage Love\". In quel contesto, l'accezione data da Savage voleva essere eterosessuale; il concorso fu bandito dopo l'osservazione fatta da Savage sul fatto che non esisteva un nome comune per indicare la pratica in questione.\nStoria.\nNel 1998 un produttore di strap-on volle espandere il mercato di vendita oltre quello delle coppie lesbiche. E allora decise di realizzare un video su questa pratica, \"Bend Over Boyfriend\", che fu distribuito in diversi paesi del mondo occidentale. Dall'acronimo del titolo del video si ricav\u00f2 un verbo e cos\u00ec si inizi\u00f2 a parlare di \u00abto bob\u00bb, che, tra l'altro, in lingua inglese significa \"andare avanti e indietro\"; un acronimo molto evocativo, dunque. Ancora oggi spesso si parla di \u00abBend Over Boyfriend\u00bb per indicare il sesso anale \"subito\" dall'uomo, ma l'espressione si \u00e8 rivelata troppo lunga, mentre anche la sua traduzione in verbo, il succitato \u00abto bob\u00bb non ha avuto grande fortuna. E cos\u00ec nel 2001, attraverso un \"contest\" sul web si \u00e8 cercato di dare un nome alla pratica. Il contest in questione \u00e8 stato realizzato da Dan Savage, esponente della comunit\u00e0 omosessuale e attivista LGBT, ideatore del Progetto It Gets Better (un progetto online fondato a sostegno della comunit\u00e0 omosessuale nel settembre 2010).\nDescrizione.\nLa pratica del pegging potrebbe offrire sensazioni piacevoli ad entrambi i partner. Perch\u00e9 la pratica risulti confortevole e appagante per entrambi, occorre preventivamente lubrificare il dildo e la zona anale con un lubrificante intimo, dopodich\u00e9 la donna pu\u00f2 iniziare con cautela la penetrazione fino al contatto del proprio inguine con i glutei dell'uomo. Da quel momento, i movimenti saranno simili a quelli del rapporto anale in cui la parte attiva \u00e8 svolta prevalentemente dall'uomo. Se il dildo \u00e8 di tipo doppio (con una parte che contemporaneamente penetra nella vagina) la donna, con movimenti appropriati, potr\u00e0 stimolare il clitoride ed eventualmente giungere alla fine all'orgasmo. L'aspetto trasgressivo dell'atto pu\u00f2 accentuare il grado di libido dei partner.\nL'uomo potrebbe trarre piacere dalla stimolazione dell'ano, del retto e degli organi adiacenti - specialmente della prostata - a condizione che venga usato lubrificante a sufficienza. La donna, d'altro canto, potrebbe beneficiare della stimolazione diretta operata dalla base del dildo o, nel caso di un dildo \"a doppia punta\", dalla penetrazione vaginale operata dall'altro capo dello strumento. In ogni caso, per aumentare la sensazione di piacere, la donna potrebbe utilizzare un vibratore secondario posto tra lo strap-on dildo e la clitoride. Uomini e donne, inoltre, potrebbero godere dell'aspetto psicologico della sottomissione e della dominazione, per quanto, secondo la cultura BDSM, l'essere penetrati di per s\u00e9 non sia atto di sottomissione, n\u00e9 il penetrare di dominazione.\nProprio in considerazione dello stigma associato al sesso anale (e all'associazione di questo con l'omosessualit\u00e0), alcune persone possono trarre piacere dall'infrazione del tab\u00f9 e dalla trasgressivit\u00e0 insita nel pegging. Alcune donne possono apprezzare la sensazione di avere un \"pene simulato\" e alcuni uomini l'esperienza passiva della penetrazione. Lo stesso Dan Savage, che \u00e8 gay, ha consigliato ironicamente ad ogni uomo etero di farsi \"peggare\" almeno una volta nella vita.\nAspetti controversi.\nLa teoria psicanalitica considera l'espressione della sessualit\u00e0 come un aspetto della personalit\u00e0 non avulso da tutti gli altri comportamenti della vita, e proprio come questi, la sessualit\u00e0 affonda le proprie radici nelle esperienze pregresse dell'individuo. Per la psicoanalisi quindi la pratica sessuale in questione denuncia nel maschio un problema che per lo pi\u00f9 deriva da una forma di fissazione inconscia ad una particolare fase infantile dello sviluppo psicosessuale. Gli psicologi aderenti alla teoria psicoanalitica consigliano un percorso di terapia per tali problematiche. La pratica pu\u00f2 inoltre celare nell'uomo una cripto-omosessualit\u00e0, una bisessualit\u00e0 o una transofilia.\nConsiderazioni mediche e rischi.\nLa pratica trattata coinvolge direttamente la stimolazione della prostata, una procedura che pu\u00f2 portare a molti rischi e problemi se non viene eseguita secondo le modalit\u00e0 corrette da personale medico. La stimolazione prostatica infatti, eseguita con le mani o con oggetti, include tra i rischi: peggioramento di prostatite acuta e potenziale causa di setticemia, per il rischio di diffondere l'infezione; sanguinamento pertinenziale alla prostata; cellulite (una grave infezione della pelle); riacutizzazione di emorroidi; diffusione del carcinoma della prostata (se gi\u00e0 presente); danneggiamento della mucosa del retto. Persone con infiammazione dell'epididimo devono evitare il massaggio. Come regola generale i medici non raccomandano il massaggio della prostata.\nInoltre la produzione di minime lacerazioni dell'epidermide esterna o della mucosa interna dell'ano aumentano il rischio per le malattie sessualmente trasmissibili, (inclusi i virus dell'HIV e dell'HPV). Le infezioni dell'ano e del retto sessualmente trasmesse sono in aumento.\nPopolarit\u00e0.\nIl pegging ha fatto recentemente la sua comparsa in alcuni film pornografici. La prima scena di pegging (molto prima che il termine fosse coniato) si trova nel film del 1970 \"Il caso Myra Breckinridge\", sebbene non sia esplicita. La prima rappresentazione esplicita risale probabilmente al 1976, nel film \"The Opening of Misty Beethoven\". Molti degli attori coinvolti sono dichiaratamente omosessuali o bisessuali.\nQualche libro e filmato dedicato all'argomento \u00e8 stato prodotto negli anni, tra cui \"Bend Over Boyfriend\" della sessuologa e attivista LGBT Carol Queen.\nNel ventunesimo secolo, la pornografia ha dedicato spazio alla pratica negli Stati Uniti, e sono stati pubblicati studi sull'argomento. Sono da ricordare \"Strap It On\" (con una donna nera e un uomo bianco);\" Babes Balling Boyz\", di cui esistono ben sei edizioni; Strap-on Sirenz; \"Strap-on Chicks\"; vari film prodotti dai LEDA Studios e la serie ambientata a San Francisco \"Men In Pain\"."}
{"id": "316528", "revid": "15756", "url": "https://it.wikipedia.org/wiki?curid=316528", "title": "Alfiere (personaggio)", "text": "Alfiere (\"Bishop\"), il cui vero nome \u00e8 Lucas Bishop, \u00e8 un personaggio dei fumetti creato da John Byrne (testi) e Whilce Portacio (testi e disegni) nel 1991, pubblicato dalla Marvel Comics. Appartiene al gruppo degli X-Men ed \u00e8 apparso per la prima volta in \"The Uncanny X-Men\" (vol. 1) n. 282 del novembre 1991.\nBiografia del personaggio.\nLucas Bishop (di nazionalit\u00e0 australiana e di origine aborigena) nacque in un futuro possibile dell'universo Marvel in cui la guerra tra umani e mutanti aveva distrutto la Terra. Lucas venne marchiato come mutante con un segno a forma di M sul volto, attorno all'occhio destro; si arruol\u00f2 alla X.S.E (Xavier's Security Enforcement), una forza di polizia creata per riportare il mondo alla normalit\u00e0, quando le sentinelle sfuggirono al controllo desiderose di annientare gli umani e i mutanti.\nAlfiere con i suoi compagni insegu\u00ec il criminale mutante Trevor Fitzroy, famoso per le sue capacit\u00e0 di viaggiare nel tempo, in un varco temporale e si ritrov\u00f2 nel presente degli X-Men, gli eroi che aveva sempre idolatrato da bambino. I suoi compagni vennero uccisi da Fitzroy e dai suoi alleati, rimasto solo venne trovato dagli X-Men e divenne presto un membro della squadra per molti anni.\nAlfiere ha fatto parte di una squadra guidata da Tempesta per recuperare i diari di Irene Adler in cui c'era scritto il destino dell'umanit\u00e0 e di una squadra di polizia composta da alcuni X-Men per garantire la sicurezza sia dei mutanti che degli umani. Durante queste avventure ha scoperto di essere un discendente del mutante Gateway, vecchia conoscenza degli X-Men.\nCivil War.\nInfuriato con Ciclope per aver lasciato fuggire i mutanti rimasti dall'M-Day dall'istituto si unisce a Iron Man per recuperarli. Verr\u00e0 contrastato da una squadra composta da Ciclope, Bestia, Arcangelo e l'Uomo Ghiaccio. \u00c8 uno dei pochi mutanti ad aver assunto una posizione non neutrale durante Civil War, schierandosi di fatto a favore della registrazione (o meglio alleandosi con la fazione ad essa favorevole).\nMessiah Complex.\nQui Alfiere tenter\u00e0 di uccidere la nuova mutante nata dopo l'M-Day, che nel suo futuro aveva causato la reclusione di tutti i mutanti in campi di concentramento. Cable riuscir\u00e0 per\u00f2 a salvare la mutante, e a portarla nel futuro. Alfiere, per tentare di fermare Cable, colpisce e uccide apparentemente Xavier.\nCaccia a Hope.\nAlfiere attacc\u00f2 il mutante Forge per poter ottenere un dispositivo per viaggiare nel tempo, cos\u00ec da poter uccidere la bambina, ora chiamata Hope Summers, ufficialmente adottata da Cable. Per ucciderla distrusse il futuro dove lei e Cable si erano nascosti, utilizzando delle bombe nucleari. Hope e Cable riuscirono per\u00f2 a fuggire in altri futuri, e allora Alfiere distrusse anche quelli.\nMessiah War.\nAlfiere incontro Stryfe, clone malvagio di Cable per farsi aiutare a uccidere Hope. Per\u00f2 poi lo trad\u00ec e lo lascio ad Apocalisse. Cable per\u00f2 lo lascio nel futuro, dove dovette affrontare i Reverant, comandati da Cassandra Nova.\nUncanny X-Force.\nAlfiere torn\u00f2 indietro nel tempo per inseguire Cassandra, che si era recata nel passato per poter conquistare il modo prima. Alfiere si alle\u00f2 con la X-Force di Tempesta per fermarla. Tempesta gli rub\u00f2 per\u00f2 i ricordi riguardanti Hope, che per\u00f2 riacquis\u00ed dopo la sconfitta di Cassandra.\nPoteri e abilit\u00e0.\nLucas Bishop \u00e8 un mutante in grado di assorbire ed emettere vari tipi di energia, in quantit\u00e0 considerevoli.\nEgli assorbe costantemente queste forme di energia, sia radianti che conduttive, con una capacit\u00e0 notevole di assorbimento, risultando perci\u00f2 quasi invulnerabile a questi attacchi di tipo energetico. Allo stesso modo \u00e8 capace di assorbire l'energia cinetica, ma ad un livello molto inferiore rispetto alle altre, quindi rispetto a Sebastian Shaw che ha alcuni poteri simili, Alfiere risulta vulnerabile ai proiettili o ad un colpo inferto da un corpo contundente, come una mazza o un pugnale, essendo solo in grado di attutire parzialmente un simile colpo. Alfiere assorbe anche l'energia psichica emessa dai telepati, ci\u00f2 gli consente di rallentare o attutire la loro presa sulla sua mente, ma non lo rende totalmente immune dai loro poteri. Ha mostrato inoltre la capacit\u00e0 di saper assorbire persino l'energia magica utilizzata da alcuni personaggi. C'\u00e8 per\u00f2 un limite alle sue capacit\u00e0 di assorbimento e se lo supera di troppo, rischia l'autodistruzione.\nOgni volta che assorbe una forma di energia pu\u00f2 dunque utilizzarla per ricaricarsi ed Alfiere riutilizza le energie che ha assorbito in due modi principali: anzitutto con esse si rigenera e si rafforza, ottenendo cos\u00ec una forza ed una resistenza fisica sovrumane; \u00e8 inoltre in grado di riemettere l'energia accumulata lanciando colpi energetici, sia direttamente dal proprio corpo, sia attraverso l'utilizzo di strumenti che la incanalano.\nIn pi\u00f9 \u00e8 un abile utilizzatore di armi, utilizzando spesso delle speciali pistole o un grosso fucile, dentro i quali egli \u00e8 in grado di incanalare le forme di energia che ha da poco assorbito. Egli ha mostrato delle eccellenti doti investigative.\nBishop \u00e8 un viaggiatore nel tempo e nello spazio ed ha mostrato l'abilit\u00e0 di essere sempre cosciente in quale epoca ed in che luogo si trovi, questa abilit\u00e0 pu\u00f2 essergli derivata dal suo antenato Gateway, un navigatore spaziotemporale.\nAltre versioni.\nUltimate.\nIn \"Ultimate X-Men\" \u00e8 molto pi\u00f9 anziano ma \u00e8 comunque un viaggiatore temporale, che intende proteggere il professor Xavier da Cable, che lo vuole uccidere. Credendo di aver fallito la propria missione, fonda un nuovo gruppo di X-Men.\nTuttavia, egli sembrerebbe gi\u00e0 comparso in \"Ultimate X-Men\" n. 22, quando Emma Frost chiede al governo statunitense alcuni giovani mutanti per creare una scuola per mutanti. Su uno schermo si vede un muscoloso afro-americano, ed il presidente dice: \u00abno, ad Alfiere no\u00bb. Tra l'altro il vecchio Alfiere incontra in carcere quello giovane e lo esorta a ravvedersi.\nAmalgam.\nNell'universo Amalgam a capo della JLX (la Justice League fusa con gli X-Men) c'\u00e8 il misterioso Mister X che, sebbene parzialmente ispirato al Professor X, \u00e8 in realt\u00e0 l'amalgama di Alfiere e Martian Manhunter.\nAltri media.\nAppare col volto dell'attore francese Omar Sy nel film \"X-Men - Giorni di un futuro passato\" (2014) di Bryan Singer."}
{"id": "316541", "revid": "1442080", "url": "https://it.wikipedia.org/wiki?curid=316541", "title": "Stronziopirocloro", "text": "Lo stronziopirocloro \u00e8 un minerale discreditato dall'IMA nel 2010 nell'ambito della revisione del supergruppo del pirocloro."}
{"id": "316542", "revid": "1442080", "url": "https://it.wikipedia.org/wiki?curid=316542", "title": "Bariopirocloro", "text": "Il bariopirocloro \u00e8 un minerale approvato dall'IMA nel 1977 ma considerato non pi\u00f9 valido dal 2010."}
{"id": "316543", "revid": "712828", "url": "https://it.wikipedia.org/wiki?curid=316543", "title": "Ivysaur", "text": ""}
{"id": "316544", "revid": "1452073", "url": "https://it.wikipedia.org/wiki?curid=316544", "title": "Venusaur", "text": " \u00e8 un Pok\u00e9mon di stadio due della prima generazione di tipo Erba/Veleno. Il suo numero identificativo Pok\u00e9dex \u00e8 3. Nel contesto del franchise creato da Satoshi Tajiri, Venusaur si evolve da Ivysaur. Nei videogiochi \"Pok\u00e9mon X\" e \"Y\" Venusaur ottiene una megaevoluzione denominata MegaVenusaur.\nIdeato dal team di designer della Game Freak, Venusaur fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie. Venusaur \u00e8 presente nella copertina dei videogiochi \"Pok\u00e9mon Verde\" e \"Pok\u00e9mon Verde Foglia\".\nL'allenatrice Vera possiede un esemplare del Pok\u00e9mon. Anche il protagonista di Pok\u00e9mon Adventures, Red, ha utilizzato un Venusaur nella Lega Pok\u00e9mon di Kanto. Appare inoltre nei videogiochi della serie \"Super Smash Bros.\".\nDescrizione.\nVenusaur \u00e8 basato su una rana con un fiore sul dorso Con il fiore assorbe la luce solare e la trasforma in energia. Emana inoltre un piacevole profumo, che attira gli altri Pok\u00e9mon e placa gli animi di chi lo annusa. In \"Pok\u00e9mon Diamante\" e \"Perla\" sono state introdotte le differenze tra i sessi e gli esemplari di sesso femminile di Venusaur presentano da allora un seme all'interno del loro fiore.\nVenusaur si evolve da Ivysaur al raggiungimento di uno specifico livello. In \"Pok\u00e9mon X\" e \"Y\" ha ottenuto una megaevoluzione denominata MegaVenusaur, raggiungibile utilizzando lo strumento Venusaurite. MegaVenusaur \u00e8 alto 240\u00a0cm e pesa 155,5\u00a0kg.\nApparizioni.\nVideogiochi.\nNei videogiochi \"Pok\u00e9mon Rosso\" e \"Blu\", \"Pok\u00e9mon Giallo\", \"Pok\u00e9mon Rosso Fuoco\" e \"Verde Foglia\", \"Pok\u00e9mon Oro HeartGold\" e \"Argento SoulSilver\" e \"Pok\u00e9mon X\" e \"Y\" Venusaur \u00e8 ottenibile solamente in seguito all'evoluzione di Ivysaur.\nIl Pok\u00e9mon appare inoltre nel videogioco \"Super Smash Bros. Melee\", all'interno di una Pok\u00e9 Ball, utilizzando la mossa Terremoto.\nAnime.\nVenusaur appare per la prima volta nel corso dell'episodio \"Il giardino dei misteri\" (\"Bulbasaurs Mysterious Garden\"), come protettore del giardino in cui i Bulbasaur si evolvono in Ivysaur. Nell'episodio il Bulbasaur di Ash Ketchum rifiuta di evolversi.\nIl campione Drake utilizza il suo Venusaur contro uno dei Tauros di Ash in \"Una grande vittoria\" (\"Enter the Dragonite\"). Il Pok\u00e9mon di tipo Normale vincer\u00e0 l'incontro e l'allenatore, sconfiggendo Drake, otterr\u00e0 il trofeo della Lega delle Isole Orange.\nAnche James del Team Rocket ha usato un Venusaur (di propriet\u00e0 del Parco Lotta), nell'episodio \"Uno strano parco\" (\"One Trick Phoney!\"). Lo scontro tra Venusaur e il Cyndaquil di Ash finisce con la sconfitta di quest'ultimo.\nAltri allenatori che possiedono esemplari di Venusaur sono gli Assi Savino e Spartaco e l'allenatrice Vera. Il Pok\u00e9mon della ragazza \u00e8 l'evoluzione del suo Bulbasaur ottenuto nel corso di \"Terra Proibita\" (\"Grass Hysteria!\").\nVenusaur, oltre alle apparizioni negli episodi, ha un ruolo anche nel primo lungometraggio dei Pok\u00e9mon, \"Pok\u00e9mon il film - Mewtwo colpisce ancora\", in quanto \u00e8 uno dei tre Pok\u00e9mon clonati da Mewtwo (gli altri due sono Charizard e Blastoise), prima che venissero clonati i Pok\u00e9mon degli allenatori da lui sfidati (compresi i Pok\u00e9mon di Ash, Misty e Brock).\nManga.\nIn \"Pok\u00e9mon Adventures\" Rosso possiede un Venusaur, evoluzione del suo Pok\u00e9mon iniziale Bulbasaur."}
{"id": "316545", "revid": "365417", "url": "https://it.wikipedia.org/wiki?curid=316545", "title": "Yttropirocloro-(Y)", "text": "L'yttropirocloro-(Y) \u00e8 un minerale discreditato nel 2010 dall'IMA nell'ambito della revisione del supergruppo del pirocloro.\nCollegamenti esterni.\n "}
{"id": "316547", "revid": "228587", "url": "https://it.wikipedia.org/wiki?curid=316547", "title": "Ceriopirocloro-(Ce)", "text": "Il ceriopirocloro-(Ce) \u00e8 un minerale discreditato dall'IMA nel 2010."}
{"id": "316549", "revid": "1442080", "url": "https://it.wikipedia.org/wiki?curid=316549", "title": "Plumbopirocloro", "text": "Il plumbopirocloro \u00e8 un minerale."}
{"id": "316550", "revid": "1048993", "url": "https://it.wikipedia.org/wiki?curid=316550", "title": "Monte Bisbino", "text": "Il monte Bisbino \u00e8 una montagna alta 1.325\u00a0m s.l.m. appartenente alla sezione delle Prealpi Luganesi e alla sottosezione delle Prealpi Comasche, posta al confine tra la provincia di Como e il cantone Ticino, tra i territori dei comuni italiani di Carate Urio, Cernobbio, Maslianico, Moltrasio, e quelli svizzeri di Breggia, Chiasso e Vacallo.\nDescrizione.\nLa cima si raggiunge con una strada che parte da Cernobbio sul lago di Como, passa dalle sue frazioni Rovenna e Madrona salendo per circa 17\u00a0km, sino alla vetta del Monte (1.325 metri), una strada stretta e tortuosa, ma con meravigliosi punti panoramici su Como, sul lago e sui monti circostanti. La strada, nel tratto compreso tra il cimitero di Rovenna e la vetta, fu realizzata durante la prima guerra mondiale nell'ambito dei lavori di realizzazione della Frontiera Nord, il sistema difensivo popolarmente noto come \"linea Cadorna\"; ancora oggi, nei pressi del cimitero di Rovenna, si pu\u00f2 vedere il cippo che indica l'inizio della strada e, poco oltre, la catena che limitava l'accesso alla zona militare. \nLa vetta del monte \u00e8 circondata da un bosco di abeti, risultato di un rimboschimento effettuato negli anni trenta del XX secolo.\nMonumenti e luoghi d'interesse.\nSantuario della Beata Vergine del Bisbino.\nSulla cima del Bisbino si trova un santuario dedicato alla Beata Vergine, punto di riferimento per la comunit\u00e0 della Beata Vergine del Bisbino, documentato a partire dal XIV secolo e indicato sulla mappa teresiana di Rovenna. Gi\u00e0 citato al tempo delle visite pastorali di Feliciano Ninguarda (1592), il santuario venne costruito nel XV secolo in sostituzione di una precedente edicola\"\". \nAll'interno del santuario si trova una statua della Madonna in marmo bianco (XVII secolo), un'altra statua mariana in legno, pi\u00f9 piccola della precedente, e tanti ex voto donati da soldati scampati alla Seconda guerra mondiale. Secondo alcuni, la statua marmorea della Madonna sarebbe da attribuire alla scuola di Leonardo da Vinci e risalebbe alla costruzione del Duomo di Como, ricordando nelle fattezze e nel materiale un'analoga statua collocata in facciata della cattedrale comasca.\nFortificazioni della Frontiera Nord.\nUbicate sulle pendici del monte Bisbino e visibili dalla vetta, le fortificazioni costituiscono \"la linea\", impropriamente chiamata Cadorna (la sua vera definizione \u00e8 Occupazione avanzata frontiera nord - O.A.F.N) fu realizzata negli anni 1915-1916 dal passo del Gran San Bernardo fino al bacino del lago di Como (Gruppo Galbiga - Tremezzo) e, passando dal monte Legnone e dal Pizzo dei Tre Signori, terminava al Pizzo del Diavolo in alta Val Brembana. \nLungo questo tratto vennero realizzati 72\u00a0km di trincee, 88 postazioni di artiglieria delle quali 11 in caverna, 296\u00a0km di strade camionabili e 398\u00a0km tra carrarecce e mulattiere. Le zone del lago di Como e del Lago Maggiore erano le pi\u00f9 difficili da fortificare perch\u00e9 non avevano difese naturali e anche perch\u00e9 vicine all'area industrializzata della Lombardia e quindi pi\u00f9 a rischio per un attacco. La progettazione della linea prevedeva la divisione in tre settori: nel primo, il pi\u00f9 vicino alle linee nemiche, erano sistemati i posti vedetta che dovevano essere ben nascosti e quindi posizionati in galleria; il secondo settore era occupato da trincee e reticolati; il terzo prevedeva la postazioni di comando, le artiglierie, le munizioni e gli uomini sistemati in ricoveri blindati o in grotta. Importante era il mimetismo, possibilmente con la sistemazione sotterranea. La cosiddetta \"linea Cadorna\" \u00e8 classificata tra le pi\u00f9 lunghe fortificazioni d'Europa: \u00e8 seconda solo alla Linea Maginot.\nQuella delle fortificazioni del monte Bisbino \u00e8 una storia lunga quasi un secolo. Una storia fatta di lavoro pesante e pieno di difficolt\u00e0, partita durante la grande guerra con le fatiche della costruzione e arrivata fino ai giorni nostri, con altrettanta fatica, per il recupero del poco che rimane. Le fortificazioni sono visibili e visitabili liberamente a seguito del loro ripristino pi\u00f9 recente, conclusosi nel novembre 2011. Al di sotto del santuario della B.V. del Bisbino \u00e8 stato realizzato un complesso osservatorio d'artiglieria in caverna, mentre negli immediati dintorni si trovano diverse trincee e due appostamenti d'artiglieria: il presidio era destinato a sorvegliare e battere la valle di Muggio, la conca di Mendrisio e le pendici meridionali del monte Generoso."}
{"id": "316551", "revid": "1442080", "url": "https://it.wikipedia.org/wiki?curid=316551", "title": "Bismutopirocloro", "text": "Il bismutopirocloro \u00e8 un minerale non riconosciuto dall'International Mineralogical Association perch\u00e9 \u00e8 stata proposta la ridenominazione come oxynatropyrochlore nell'ambito della revisione della nomenclatura del supergruppo del pirocloro ma la specie non \u00e8 stata ancora completamente descritta.\nEtimologia.\nIl nome deriva dalla sua composizione chimica: \u00e8 un pirocloro ricco di bismuto."}
{"id": "316552", "revid": "767487", "url": "https://it.wikipedia.org/wiki?curid=316552", "title": "Nicol\u00f2 Tron", "text": "Biografia.\nNacque da Luca Tron e da Lucia Trevisan. Della sua giovent\u00f9 si hanno poche informazioni ma \u00e8 noto come si dedicasse con passione ed abilit\u00e0 all'arte della mercanzia, riuscendo in pochissimi anni ad accumulare un ingente capitale (circa 90.000 ducati secondo alcune fonti).\nDopo numerosi viaggi in Oriente (Egitto e soprattutto Rodi) acquist\u00f2 case e botteghe che gli consentirono sempre di vivere una vita agiata e comoda. Gran parte di questa ricchezza gli deriv\u00f2 dall'attivit\u00e0 di mercatura che egli esercitava per conto della Serenissima.\nSolo in et\u00e0 avanzata entr\u00f2 nella carriera pubblica dove si distinse per la sua abilit\u00e0 e l'estrema cura degli interessi a lui affidati. Ebbe numerose cariche pubbliche: da ambasciatore presso il Papa Paolo II, a consigliere del doge Cristoforo Moro, savio del Maggior Consiglio e Podest\u00e0 di Padova. Il 12 aprile 1466 venne nominato Procuratore di San Marco e il 25 novembre 1471 venne eletto sessantottesimo doge della Serenissima Repubblica di Venezia, al nono scrutinio e con il minimo del quorum; aveva settantuno anni.\nI festeggiamenti per il suo insediamento furono particolarmente fastosi con elargizioni di denaro e cibo non solo al popolo ma anche a chierici e canonici. Il primo impegno del doge fu quello di risanare le casse dello Stato che si trovavano sull'orlo della bancarotta a causa delle perdite in battaglia contro i turchi. Con il suo nome furono coniati nuovi tipi di monete in argento (la cosiddetta lira Tron con la relativa mezza lira e il bagattino di rame), recanti tutte l'effigie del Doge, fatto che suscit\u00f2 aspre reazioni e che venne in seguito proibito a partire dal Doge successivo. A tal riguardo la cronaca riport\u00f2 molta soddisfazione sull'operato del doge che nel maneggio del denaro era sempre stato molto abile. Non furono toccate le fasce di popolazione meno abbienti ma fu introdotta invece una imposta sui patrimoni pi\u00f9 consistenti.\nDogato.\nIl dogato di Nicol\u00f2 Tron fu breve ma intenso e dur\u00f2 venti mesi; la tragica perdita del figlio che fu ucciso dai turchi lo segn\u00f2 profondamente. Egli prosegu\u00ec la guerra contro i turchi che tentavano d'insidiare le colonie veneziane in Oriente (la guerra fu iniziata sotto il doge Cristoforo Moro nel 1463 e si sarebbe conclusa soltanto nel gennaio 1479 sotto il dogato di Giovanni Mocenigo).\nPer allentare la pressione contro gli insediamenti veneziani vennero spediti ambasciatori presso il re della Persia Ussan Hassan (1473) nella speranza che cos\u00ec si aprisse un secondo fronte alle spalle della Turchia ma, in realt\u00e0, queste manovre ebbero scarso frutto e presto Ussan venne sconfitto.\nNel 1471, il doge e il senato della Repubblica, nel respingere l'assalto dei turchi che stavano assalendo le colonie veneziane, presero una decisione molto discussa all'epoca; costruire nuove galee prendendo i roveri dalla collina del Montello. E cos\u00ec i senatori votarono (anche il voto del doge viene al pari di quello dei senatori e nulla pi\u00f9) e i roveri del Montello giungevano all'Arsenale attraverso il fiume Piave.\nLira Tron o Trono \u00e8 il nome con cui viene comunemente denominata la Lira emessa dal doge Nicol\u00f2 Tron nel 1472 e incisa da Antonello della Moneta. \u00c8 comunemente considerata la prima lira emessa in Italia. Era d'argento, pesava 6,52 grammi con un titolo di 0,948 e valeva 20 soldi, ognuno da 12 denari. Servivano quindi 240 denari per una lira.\nNicol\u00f2 Tron, morir\u00e0 il 28 luglio del 1473 a Venezia e fu sepolto nella Basilica di Santa Maria Gloriosa dei Frari di Venezia nel monumento funerario alto 12 metri opera dell'artista veronese Antonio Rizzo; fu il primo doge ad essere rappresentato anche in piedi meritando cos\u00ec una gloria imperitura oltre al dogato.\n(Importante segnalare come nel settembre 1472 la nobile veneziana Caterina Corner andasse sposa all'ultimo re di Cipro, Giacomo II di Cipro; costui la spos\u00f2 per onorare cos\u00ec gli ingenti debiti contratti con la famiglia di lei che, dopo averlo generosamente finanziato, voleva una contropartita. La morte di Giacomo II il 6 luglio 1473 apr\u00ec una grave crisi internazionale - Caterina era incinta ma il figlio mor\u00ec poco dopo la nascita - con numerosi stati che rivendicavano il nuovo regno, tra i quali il Regno di Napoli e il Ducato di Savoia. Verso il finire dell'anno una rivolta mal riuscita diretta dai Sabaudi e dai Aragonesi di Napoli, dove vennero uccisi i parenti e il medico della regina davanti agli occhi della Corner, indusse Venezia ad inviare una flotta ed a prendere possesso dell'isola, accrescendo cos\u00ec il suo impero marittimo). A quell'epoca per\u00f2 Nicol\u00f2 Tr\u00f3n non vi era gi\u00e0 pi\u00f9."}
{"id": "316553", "revid": "984922", "url": "https://it.wikipedia.org/wiki?curid=316553", "title": "Uranpirocloro", "text": "L'uranpirocloro \u00e8 un minerale appartenente al gruppo del pirocloro. Il nome deriva dal suo contenuto in uranio e dalla somiglianza col pirocloro. La specie \u00e8 stata discreditata nel 2010 dall'IMA nell'ambito della revisione del supergruppo del pirocloro.\nAbito cristallino.\nL'uranpirocloro pu\u00f2 presentarsi sotto forma di cristalli ottaedrici.\nOrigine e giacitura.\nL'uranpirocloro si presenta nei tufi calcarei con la carbonatite.\nForma in cui si presenta in natura.\nL'uranpirocloro si presenta generalmente in masse compatte."}
{"id": "316555", "revid": "124564050", "url": "https://it.wikipedia.org/wiki?curid=316555", "title": "Lingua frigia", "text": "Il frigio \u00e8 una lingua indoeuropea estinta, parlata anticamente dai Frigi, un popolo che nell'et\u00e0 del bronzo migr\u00f2, probabilmente dai Balcani o dalla Tracia, in Asia Minore. Si pensa che tale migrazione sia associata ai movimenti dei Popoli del Mare, intorno al 1200 a.C.\nIl frigio \u00e8 attestato da due corpi di iscrizioni, uno che risale intorno all'800 a.C. (paleo-frigio) e l'altro pi\u00f9 recente di alcuni secoli, a partire all'incirca dall'inizio dell'era volgare (neo-frigio). Il corpus paleo-frigio \u00e8 geograficamente diviso in iscrizione della capitale Gordio (M, W), della regione Centrale (C), della Bitinia (B), della Pteria (P), di Tyana (T), di Daskyleion (Dask), di Bayindir (Bay), e \"varie\" (Dd, \"documents divers\"). Le iscrizioni misie sembrano essere scritte in un dialetto separato (in un alfabeto con una lettera aggiuntiva, la \"s misia\").\nIl frigio si \u00e8 estinto intorno al VI secolo, ma si possono ricostruire alcune parole con l'aiuto delle iscrizioni redatte in una scrittura simile all'alfabeto greco.\nSi pensa che fosse affine al tracio e forse all'armeno, soprattutto in base alle fonti classiche. Erodoto riporta il racconto macedone secondo il quale i frigi emigrarono in Asia Minore dalla Tracia (7.73). Poco oltre nel testo (7.73), Erodoto afferma che gli armeni erano coloni dei frigi, ancora considerati lo stesso popolo al tempo di Serse I.\nA giudicare dalla linguistica, il frigio sembra pi\u00f9 vicino al greco, una lingua con la quale fu in contatto per qualche tempo.\nGrammatica.\nLa sua struttura, da quel che possiamo ricostruire, era tipicamente indoeuropea, con nomi declinati per caso (almeno 4), genere (3) e numero (singolare e plurale), mentre i verbi sono coniugati per tempo, voce, modo, persona e numero. Neanche una parola, per\u00f2, \u00e8 attestata in tutte le sue forme.\nPer quanto ne attenga l'impianto fonetico, presenta a/o differenziate, *\u014d &gt; /u/ (come l'armeno), una \"rotazione consonantica\" (*d &gt; /t/, *dh &gt; /d/, *t &gt; /t/, ancora con analogie con l'armeno), e *-m &gt; -n (come il greco). Presenta poi, per quanto riguarda la sua morfologia, un aumento come marca del plurale, sempre come il greco e l'armeno, cfr. \"eberet\", probabilmente corrispondente al PIE \"*e-bher-e-t\" (greco \u1f14\u03c6\u03b5\u03c1\u03b5).\nVocabolario.\nSi conosce un discreto corpo di parole frigie, almeno in teoria; per\u00f2 il significato, l'etimologia e perfino la grafia corretta di molte parole frigie (delle quali la maggior parte tratte dalle iscrizioni) sono ancora in discussione.\nUna parola frigia famosa \u00e8 \"bekos\", che significa \"pane\". Secondo Erodoto (\"Storie\" 2.2) il faraone Psammetico I voleva stabilire quale fosse la lingua originaria dell'umanit\u00e0. A questo scopo ordin\u00f2 che due bambini fossero allevati da un pastore, proibendo che essi udissero anche una sola parola, e incaricandolo di riferirgli la prima parola pronunciata dai due bambini. Dopo due anni il pastore rifer\u00ec che entrando nella loro camera, i bambini andarono da lui stendendo le mani e chiedendo \"bekos\". Facendo una ricerca, il faraone scopr\u00ec che questa era la parola frigia per indicare il pane di farina di grano, al che gli egiziani ammisero che i frigi fossero una nazione pi\u00f9 antica della loro. La parola \"bekos\" \u00e8 attestata diverse volte anche nelle iscrizioni paleo-frigie su stele funerarie. Si \u00e8 pensato che sia collegata al tedesco \"backen\" e all'inglese \"bake\" \"cuocere\", dal PIE \"*bheh3g\" (albanese \"buk\u00eb\" , \"pane\", greco \u03c6\u03cc\u03b3\u03c9 \"arrostire\").\nSecondo Clemente Alessandrino (in \"Stromata\"), che cita un certo Neanthus di Cyzicus, \"bedu\" significa \"acqua\" (PIE \"*wed\"). Si diceva che i macedoni adorassero un dio di nome Bedu, che essi interpretavano come \"aria\". Il dio appare anche nei rituali orfici.\nCome affermato da Platone, nel dialogo Cratilo, alcune parole greche sono di chiara origine frigia, come \u03c0\u1fe6\u03c1 (p\u0233r) per \"fuoco\", \u1f55\u03b4\u03c9\u03c1 (h\u00fdd\u014dr) per \"acqua\", \u03ba\u03cd\u03c9\u03bd (k\u00fd\u014dn) per \"cane\".\nAltre parole frigie comprendono:"}
{"id": "316557", "revid": "2052878", "url": "https://it.wikipedia.org/wiki?curid=316557", "title": "Microlite", "text": "La microlite \u00e8 un minerale."}
{"id": "316558", "revid": "1442080", "url": "https://it.wikipedia.org/wiki?curid=316558", "title": "Oxystannomicrolite", "text": "L'oxystannomicrolite \u00e8 un minerale del gruppo della microlite. Questo minerale ha avuto varie ridenominazioni, la specie fu scoperta nel 1968 e le fu attribuito il nome di sukulaite, nel 1977 le fu attribuito il nome di stannomicrolite ed infine nel 2010 il minerale \u00e8 stato ridefinito ha assunto il nome attuale nell'ambito della revisione del supergruppo del pirocloro."}
{"id": "316560", "revid": "1442080", "url": "https://it.wikipedia.org/wiki?curid=316560", "title": "Oxystibiomicrolite", "text": "L'oxystibiomicrolite \u00e8 un minerale del gruppo della microlite precedentemente conosciuto come stibiomicrolite ma rinominato dall'International Mineralogical Association nell'ambito della revisione della nomenclatura del supergruppo del pirocloro."}
{"id": "316561", "revid": "108812731", "url": "https://it.wikipedia.org/wiki?curid=316561", "title": "Bariomicrolite", "text": "La bariomicrolite \u00e8 un minerale scoperto nel 1977 ma dal 2010 non \u00e8 pi\u00f9 considerato valido dall'IMA perch\u00e9 contiene troppo poco bario per essere considerato come una specie a s\u00e9 stante."}
{"id": "316562", "revid": "712828", "url": "https://it.wikipedia.org/wiki?curid=316562", "title": "Charmeleon", "text": ""}
{"id": "316563", "revid": "1543377", "url": "https://it.wikipedia.org/wiki?curid=316563", "title": "Plumbomicrolite", "text": "La plumbomicrolite \u00e8 un minerale discreditato dall'IMA nel 2010 nell'ambito della revisione del supergruppo del pirocloro."}
{"id": "316564", "revid": "92723", "url": "https://it.wikipedia.org/wiki?curid=316564", "title": "Abbazia di Disentis", "text": "L' abbazia di Disentis (in romancio \"Claustra da Must\u00e9r\", in tedesco \"Kloster Disentis\") \u00e8 un'abbazia benedettina, facente parte della Congregazione benedettina di Svizzera, che attualmente appartiene alla diocesi di Coira. \u00c8 situata nel comune grigionese di Disentis, nella valle del Reno anteriore.\nStoria.\nL'abbazia venne fondata nell'VIII secolo. Secondo la tradizione fu san Sigisberto, un monaco franco compagno di San Colombano, ad erigere il primo nucleo monastico attorno al 700, grazie anche all'aiuto offerto da Placido, un signore del luogo. Placido venne ucciso da sicari mandati da Victor, che era governatore della Rezia. Placido e Sigisberto sono patroni dell'abbazia assieme a santa Maria, san Martino, san Pietro. I due santi sono festeggiati l'11 luglio.\nA met\u00e0 del secolo vi era gi\u00e0 un vero e proprio monastero, che seguiva la regola di San Colombano secondo il modello di Luxeuil, ingranditosi anche grazie all'abate Ursicinus. Il vescovo di Coira, Tellone, figlio del governatore Victor che aveva fatto uccidere il primo protettore del monastero, fu invece molto generoso in lasciti al monastero. Secondo documenti della confraternita di Reichenau, nell'810 figuravano presenti 71 monaci e 93 defunti. Questi monaci erano di origine retica, alemanna, franca e longobarda.\nNel secolo seguente vennero erette due chiese: una dedicata a santa Maria e una a san Martino, dove venne integrata la cripta di san Placido, una delle pi\u00f9 antiche ancora presenti in Svizzera. Nello stesso periodo venne eretta anche una cappella dedicata a san Pietro.\nNel 940 il monastero carolingio venne distrutto durante una incursione saracena. Nel X secolo, sotto Ottone I, l'abbazia di Disentis ricevette molti lasciti territoriali da parte del sovrano, per rafforzare la presenza imperiale in un punto strategico per il controllo del passo del Lucomagno.\nL'imperatore Enrico II, privilegiando il passo del Brennero nel 1020 don\u00f2 l'abbazia alla chiesa vescovile di Bressanone. L'atto fu revocato nel 1074, ristabilendo l'immunit\u00e0 del convento.\nSotto Federico Barbarossa, che come Ottone preferiva il Lucomagno, per attraversare le Alpi, l'abbazia ricevette nuovi possedimenti: nel 1185 estendeva la propria signoria, detta \"Casa Dei\" o \"Cadi\" da Breil/Brigels al passo della Furka.\nDisentis era un'abbazia imperiale nel XII secolo e come tale possedeva un avogadro. Questa funzione venne dapprima detenuta dalla famiglia de Torre che era al servizio dei conti von Lenznburg, nel 1213 da Enrico de Sacco di Mesolcina, e a met\u00e0 del XIII secolo dai conti von Werdenberg, da cui venne riscattata nel 1401.\nSotto l'abate Johannes di Ilanz (1367-1401), venne concesso alla \"Cad\u00ec\" un landamano indipendente, chiamato \"mistral\". Nel 1395 lo stesso abate fu tra i fondatori della Lega di Ilanz, che venne poi chiamata Lega Grigia, che servi a consolidare l'unit\u00e0 del paese. Questa lega venne rinnovata con un nuovo trattato nel 1424; tra i firmatari figurava ancora un abate di Disentis, Petrus Pontaningen (1401-1438).\nIn unione con la Lega Caddea e la Lega delle Dieci Giurisdizioni alla fine del XV secolo il paese si alle\u00f2 con i Confederati. Alla fine di questo secolo il comune di Disentis assunse la funzione di avogadro nei confronti dell'abbazia, ma in compenso l'abbazia incorpor\u00f2 nuove parrocchie estendendosi fino ad Ems. L'imperatore conferm\u00f2 i privilegi degli abati.\nLa Riforma port\u00f2 sconvolgimenti anche a Disentis, con tre monaci che aderirono alla nuova fede. Le autorit\u00e0 comunali a quel punto nominarono un nuovo abate e riportarono il monastero nel segno dell'ortodossia, questo anche per salvare gli antichi privilegi. Nel 1581 l'abate Christian von Castelberg (1566-1584), per rafforzare il messaggio della Controriforma, fece venire a Disentis l'arcivescovo di Milano Carlo Borromeo.\nAll'inizio del XVII secolo l'abbazia conobbe un periodo di rinnovamento sotto l'abate Augustin St\u00f6cklin (1634-1641). L'abate Adalbert Bridler (1642-1655) sottrasse l'abbazia al controllo del vescovo di Coira, cedendo in compenso al comune di Disentis il potere giudiziario. Nel 1649 vennero venduti i diritti sulla valle d'Orsera. Sotto gli abati Adalbert de Medell (1655-1696) e Adalbert Defuns (1696-1716) venne eretto un nuovo monastero di stile barocco.\nNella seconda guerra di coalizione (1799-1801) tra Francia e Austria, Disentis e il suo monastero vennero gravemente danneggiati dai soldati francesi il 6 maggio 1799. L'abbazia perse i suoi possedimenti a Postalesio, in Valtellina, ma non venne secolarizzata in quanto il monastero non era pi\u00f9 a quel tempo una signoria feudale.\nA met\u00e0 del XIX secolo sotto la spinta del Kulturkampf l'amministrazione del monastero pass\u00f2 in mano cantonale. La giurisdizione torn\u00f2 sotto il vescovo di Coira.\nCon la nomina di un nuovo abate che proveniva dall'Abbazia di Muri-Gries a Bolzano, Benedikt Prevost (1888-1916), vi fu un forte rinnovamento interno e la fondazione di una scuola abbaziale, trasformando Disentis in un centro religioso e meta di molti pellegrinaggi. Venne eretta anche una nuova chiesa di Santa Maria alla fine del secolo.\nNel Novecento si susseguirono gli abati Beda Hophan (1925-63), Viktor Sch\u00f6nb\u00e4chler (1963-1988) e Pankraz Winiker (1988-2000). L'attuale abate \u00e8 Vig\u00e9li Monn e conta 28 professi."}
{"id": "316570", "revid": "33689", "url": "https://it.wikipedia.org/wiki?curid=316570", "title": "Enrico Colombini", "text": "Nel 1982 Colombini ha prodotto in collaborazione con la moglie Chiara Tovena il primo gioco di avventura testuale in lingua italiana (per piattaforma Apple II), intitolato \"Avventura nel castello\".\nAccanto alla sua opera come programmatore, Colombini si \u00e8 occupato di divulgazione, sia con testi relativi alle avventure testuali (pubblicati prevalentemente dal Gruppo Editoriale Jackson), sia con frequenti articoli e recensioni di avventure testuali e grafiche d'oltreoceano (specie su \"Superapple\" sempre della Jackson).\nVideogiochi realizzati.\nOltre a questi giochi ha prodotto il \"Modulo Base\", un programma scritto in linguaggio BASIC portabile che veniva venduto nel floppy disk allegato ad alcuni suoi libri, e che permette di imparare a programmare un proprio gioco di avventura.\nColombini ha inoltre partecipato alla compilazione di un altro gioco di Roberto Cerruti per Apple II dal titolo di \"Signori della galassia\".\nIn tempi pi\u00f9 recenti ha scritto un framework JavaScript per la scrittura facilitata di racconti gioco o altre opere interattive in HTML, dal nome IDRA, distribuito secondo i termini della licenza GNU GPL."}
{"id": "316573", "revid": "287204", "url": "https://it.wikipedia.org/wiki?curid=316573", "title": "Breitenbach", "text": ""}
{"id": "316574", "revid": "114675419", "url": "https://it.wikipedia.org/wiki?curid=316574", "title": "Daniela Palazzoli", "text": "Biografia.\nStudiosa e teorica dell'arte contemporanea, si \u00e8 laureata all'Universit\u00e0 degli Studi di Milano e \u2013 poco dopo \u2013 ha ricoperto il ruolo di insegnante alla Facolt\u00e0 di Architettura (\"Politecnico Milanese\"). \nDopo aver ottenuto la docenza presso l'Accademia di Belle Arti di Brera (1974) ne \u00e8 stata anche eletta Direttrice nella seconda met\u00e0 degli anni ottanta per un mandato quinquennale; le succede Fernando De Filippi dopo discusse votazioni interne al corpo accademico braidense.\nStorica dell'arte, autrice di testi ed appassionata collezionista di opere fotografiche d'epoca, diviene una profonda studiosa e teorica di questo comparto delle arti visuali, riuscendo a farla apprezzare come \"forma d'Arte\" al grande pubblico attraverso la curatela di eventi e di importanti mostre di rilievo internazionale realizzate per conto di gallerie private e di istituzioni pubbliche.\nHa ricoperto incarichi gestionali alla \"Triennale di Milano\" ed ha collaborato, ricoprendo vari ruoli in ambiti editoriali e museali, alla crescita di quella cultura \u2013 conservativa ed al contempo propositiva \u2013 maturata anche in virt\u00f9 del suo crescente interesse per il collezionismo d'arte internazionale.\nSue teorie recenti riguardano, in particolare, il concetto di libro d'artista, parte integrante dell'Arte postale inteso come \"oggetto\" ed insieme in guisa di \"luogo di cultura\" per l'artista e per il fruitore, ma interessante \u00e8 il parallelismo tra libro post-tipografico ed i testi e supertesti che il Web ci mette a disposizione, recuperando un'esperienza sensoriale e non soltanto audio-visiva.\nHa raccolto, in un \"fondo\" che porta il suo nome, oltre 1.500 volumi riguardanti l'evoluzione della fotografia dagli esordi sino agli anni settanta, e che ora, gestito dall\"Universita Iuav di Venezia, \u00e8 a disposizione di ricercatori e studiosi che possono ritrovare movimenti, gruppi ed autori che hanno attraversato gli oltre 150 anni della storia di questa forma che sin dagli esordi ha \"spiazzato\" il mondo della pittura e che invece, dagli anni novanta del novecento, compare sempre pi\u00f9 ibridata con la stessa."}
{"id": "316577", "revid": "1305772", "url": "https://it.wikipedia.org/wiki?curid=316577", "title": "Lingua macedone antica", "text": "Il macedone antico \u00e8 la lingua estinta degli antichi Macedoni. Era parlata soprattutto nelle regioni interne della Macedonia, lontano dalla costa, durante il I millennio a.C., resistendo fino ai primi secoli d.C. Questa lingua non \u00e8 ben conosciuta, non si sa se si tratti di una lingua indoeuropea non facente parte di alcuna sottofamiglia, come il greco, o se fosse invece affine a quest'ultimo.\nLa conoscenza di questa lingua \u00e8 molto limitata perch\u00e9 non \u00e8 sopravvissuto alcun testo che sia indiscutibilmente scritto in antico macedone, tuttavia un certo numero di parole sono state riscostruite a partire dalle fonti antiche, le monete e il lessico di Esichio di Alessandria, risalente al V secolo, che ammonta a circa 700 parole e nomi propri. Molte di queste sono riconducibili al greco antico, ma alcune non sono facilmente conciliabili con la fonologia greca classica.\nIl \"katadesmos\" di Pella, un testo greco dorico trovato a Pella nel 1986, datato fra il IV e il III secolo a.C., \u00e8 stato portato come prova del fatto che la popolazione macedone parlasse il dialetto dorico a quel tempo. Altri, invece, ribattono che il dorico potesse essere stata una seconda lingua o un secondo dialetto parlato in Macedonia.\nPropriet\u00e0.\nSi pu\u00f2 dire ben poco sulla natura della lingua da quel poco che si \u00e8 salvato. Una notevole legge fonetica \u00e8 che le aspirate sonore PIE diventano occlusive sonore, scritte \u03b2, \u03b3, \u03b4 in contrasto con tutti i dialetti greci conosciuti, che le trasformano nelle sorde \u03c6, \u03c7, \u03b8.\nLo stesso trattamento \u00e8 conosciuto per altre lingue paleo-balcaniche, per esempio frigio \"bekos\" ('pane'), illirico \"bagaron\" ('caldo'), ma attico \u03c6\u03ce\u03b3\u03c9 \"ph\u014dg\u014d\" ('arrostire'), tutte dal PIE *\"bheh3g-\". Dal momento che tutte queste lingue sono note attraverso l'alfabeto greco, che non ha segni per le sonore aspirate, non \u00e8 chiaro se ci sia stata veramente una de-aspirazione o se \u03b2, \u03b3, \u03b4 siano state scelte solo come lettere che si avvicinavano di pi\u00f9 per esprimere le sonore aspirate.\nSe \u03b3\u03bf\u03c4\u03ac\u03bd \"got\u00e1n\" ('porco') \u00e8 collegato a *\"gwou\" ('bestiame'), questo indicherebbe che le labiovelari o erano intatte oppure si erano fuse con le velari, diversamente dall'usuale trattamento greco (attico \u03b2\u03bf\u1fe6\u03c2 \"bo\u00fbs\"). Tali deviazioni, per\u00f2, non sono sconosciute nei dialetti greci; cfr. dorico (spartano) \u03b3\u03bb\u03b5\u03c0- \"glep-\" per il greco comune \u03b2\u03bb\u03b5\u03c0- \"blep-\", come anche il dorico \u03b3\u03bb\u03ac\u03c7\u03c9\u03bd \"gl\u00e1ch\u014dn\" e lo ionico \u03b3\u03bb\u03ae\u03c7\u03c9\u03bd \"gl\u0113ch\u014dn\" per il greco comune \u03b2\u03bb\u03ae\u03c7\u03c9\u03bd \"bl\u0113ch\u014dn\" (Albrecht von Blumenthal 1930:21).\nUn certo numero di esempi suggeriscono che le sonore velari divengano sorde, specialmente all'inizio della parola: \u03ba\u03ac\u03bd\u03b1\u03b4\u03bf\u03b9 \"k\u00e1nadoi\", 'mascelle' (&lt;PIE \"*genu-\"); \u03ba\u03cc\u03bc\u03b2\u03bf\u03c5\u03c2 \"k\u00f3mbous\", 'molari' (&lt;PIE \"*gombh-\"); all'interno delle parole: \u1f00\u03c1\u03ba\u03cc\u03bd \"ark\u00f3n\" (attico \u1f00\u03c1\u03b3\u03cc\u03c2 \"arg\u00f3s\"); il toponimo macedone \"Akesamenai\", dal nome della Pieria \"Akesamenos\" (se \"Akesa-\" \u00e8 collegato al greco \"agassomai\", \"agamai\", \"stupire\"; cfr. il nome tracio \"Agassamenos\").\nNegli \"Uccelli\" di Aristofane, si trova la forma \u03ba\u03b5\u03b2\u03bb\u03ae\u03c0\u03c5\u03c1\u03b9\u03c2 \"kebl\u0113pyris\" ('uccello dal capo rosso'), che mostra una sonora alla macedone al posto di una sorda aspirata greca: \u03ba\u03b5\u03b2(\u03b1)\u03bb\u03ae \"keb(a)l\u0113\" contro \u03ba\u03b5\u03c6\u03b1\u03bb\u03ae \"kephal\u0113\" ('testa').\nClassificazione.\nA causa della frammentariet\u00e0 delle testimonianze, le interpretazioni storiche sulla natura del macedone restano molto divergenti fra loro e comprendono (Mallory/Adams, 1997, p.\u00a0361):\nLa discussione \u00e8 strettamente collegata con la ricostruzione della lingua proto-greca.\nGruppo ellenico (greco-macedone).\nAlcuni linguisti pensano che il macedone fosse una lingua strettamente correlata a tutti gli antichi dialetti greci, e non un dialetto greco puro e semplice. Se questo fosse giusto, allora macedone e greco sarebbero due sottorami di uno stesso gruppo indoeuropeo greco-macedone, talvolta chiamato anche gruppo \u00abellenico\u00bb. Questa terminologia potrebbe generare equivoci, dato che il \u00abramo ellenico dell'indoeuropeo\u00bb \u00e8 usato anche come sinonimo del ramo greco (che comprende tutti i dialetti greci, antichi e moderni) in una accezione pi\u00f9 ristretta ( \u00e8 tra i promotori di questa teoria).\nUn certo numero di parole, soprattutto di quelle contenute nel \"Lessico\" di Esichio, sono state messe in discussione (infatti alcuni non le considerano vere parole macedoni) e alcune potrebbero essersi corrotte nel corso della tradizione manoscritta. Per esempio, \"abro\u00fbtes\" (\u1f00\u03b2\u03c1\u03bf\u1fe6\u03c4\u03b5\u03c2) potrebbe essere letta come \"*abrouwes\" (*\u03b1\u03b2\u03c1\u03bf\u03c5\u03dd\u03b5\u03c2), con un tau (\u03c4) al posto di digamma (). Se cos\u00ec fosse, questa parola sarebbe forse stata assimilabile in un dialetto greco; per\u00f2 altri (per esempio Antoine Meillet) considerano autentica la dentale e pensano che la parola appartenga a una lingua indoeuropea diversa dal greco.\nDialetto del greco antico.\nUn'altra scuola di pensiero sostiene che il macedone fosse un dialetto greco. Sono numerosi quelli che sostengono tale idea e tra loro ci sono vecchi studiosi come Franz Heinrich Ludolf Ahrens (1843) e O. Hoffmann (1906). Un esponente recente di questa scuola \u00e8 stato il professor Olivier Masson che in un articolo sull'antico macedone, nella terza edizione dell'\"Oxford Classical Dictionary\" (1996), avanz\u00f2 l'idea che il macedone fosse affine ai dialetti greci nordoccidentali:\nL'evidenza \u00e8 aperta a diverse interpretazioni, e nessuna risposta definitiva \u00e8 ancora possibile alla domanda se l'antico macedone fosse realmente un dialetto greco. \u00c8 plausibile che il macedone non fosse un antico dialetto greco equivalente all'attico o allo ionico, da ci\u00f2 la definizione talvolta usata per il macedone antico, di \"dialetto greco deviante\".\nLingua paleo-balcanica indipendente.\nAlcuni linguisti ritengono che l'antico macedone non fosse solo una lingua separata, ma che appartenesse a un diverso ramo indoeuropeo piuttosto che a quello ellenico (o greco-macedone) e secondo loro non era particolarmente vicino al greco. Essi respingono le forti corrispondenze col greco trovate nel macedone e preferiscono trattarlo come una lingua indoeuropea dei Balcani, geograficamente collocato fra l'illirico ad ovest e il tracio ad est.\nAlcuni ipotizzano che linguisticamente il macedone fosse situato tra l'illirico e il tracio, una sorta di lingua intermedia tra le due; ma questo presume che illirico e tracio fossero rami vicini. Un gruppo linguistico tracio-illirico, invece, non \u00e8 pi\u00f9 contemplato tra le ipotesi a causa della mancanza di prove.\nIl repertorio lessicale dell'antico macedone rivela l'esistenza di alcune parole che non hanno alcun corrispondente in greco, ma che ne hanno in altre lingue indoeuropee. Ci sono anche alcune parole che non hanno corrispondenti in alcuna lingua indoeuropea, e che forse sono di origine pre-indoeuropea.\nFonti classiche.\nCi sono diversi riferimenti nelle fonti classiche che hanno portato gli studiosi a ritenere che per gli antichi greci i Macedoni fossero una trib\u00f9 non ellenica, invece per altri studiosi i Macedoni erano una trib\u00f9 ellenica. Tra i riferimenti che potrebbero indicare che il macedone fosse un dialetto greco, c'\u00e8 il dialogo tra un ateniese e un macedone in un frammento sopravvissuto della commedia del V secolo a.C. \"I Macedoni\" del poeta ateniese Strattis, dove la parlata macedone \u00e8 presentata come una forma di greco. Tale riferimento per\u00f2 non \u00e8 di interpretazione univoca, poich\u00e9 si deve ricordare la tendenza dei Greci a considerare un dialetto particolare del loro gruppo linguistico qualunque lingua che mostrasse forti tracce di affinit\u00e0 col greco stesso: un caso simile \u00e8 quello del latino, che alcuni grammatici greci di et\u00e0 tardo-ellenistica ritenevano essere un dialetto greco affine all'eolico.\nAdozione del dialetto attico.\nAll'aumentare dell'influenza del greco, i Macedoni iniziarono sempre pi\u00f9 ad adottare il dialetto attico (nella forma della koin\u00e8) come loro lingua, e nei secoli, l'antico macedone cadde in disgrazia e fu relegato in aree remote dell'interno. Alla fine il greco attico lo soppiant\u00f2 interamente e l'antico macedone si estinse nei primi secoli dell'era volgare. Non si sa esattamente quando sia scomparso e probabilmente \u00e8 impossibile determinarlo, perch\u00e9 alla fine la lingua sar\u00e0 stata parlata solo da poche persone."}
{"id": "316578", "revid": "133557", "url": "https://it.wikipedia.org/wiki?curid=316578", "title": "Arturo Onofri", "text": "Biografia.\nNato a Roma nel 1885, dove visse fino alla sua morte che avvenne nel 1928, Onofri proveniva da una famiglia di origine borghese. Condusse sempre una vita tranquilla lavorando come impiegato alla Croce Rossa e dedicandosi all'attivit\u00e0 letteraria che inizi\u00f2 molto presto. Dal matrimonio con Bice Sinibaldi, nel 1916, nacquero Giorgio e Fabrizio Onofri, che nel secondo dopoguerra sar\u00e0 un esponente di spicco del P.C.I., oltre che scrittore in proprio e sceneggiatore, di cui va ricordato almeno il film \"Sacco e Vanzetti\" (1971) diretto da Giuliano Montaldo.\nLa formazione culturale.\nLa formazione culturale di Arturo Onofri avvenne soprattutto attraverso Bergson e James e sugli insegnamenti dei simbolisti e dei crepuscolari.\nLe prime pubblicazioni.\nNel 1914 pubblic\u00f2 le sue prime poesie sulla rivista \"Vita letteraria\" e nei tre anni seguenti seguirono le sue prime tre raccolte di versi: \"Liriche\" nel 1907, \"Poemi tragici\" nel 1908 e \"Canti delle oasi\" nel 1909. Queste raccolte vennero raggruppate nel 1914 e pubblicate con il titolo \"Liriche\".\nLa collaborazione alle riviste dell'epoca.\nFu attivo collaboratore di diverse riviste letterarie, soprattutto di \"Nuova Antologia\" durante gli anni 1910-1912 e in seguito nel 1927. Nel 1912 fond\u00f2 con Umberto Fracchia la rivista \"Lirica\" e collabor\u00f2 a \"La Voce\", nel periodo in cui questa rivista era diretta da Giuseppe De Robertis (1914-17) con il quale condivideva gli interessi riguardanti i problemi di stile ma dal cui sodalizio si stacc\u00f2 polemicamente nel 1916 per alcune divergenze editoriali, ponendosi in una condizione di isolamento e di ricerca personale lontana dai gruppi culturali dominanti, cui rester\u00e0 fedele per tutto il resto della sua vita. Sulla rivista \"Lirica\" pubblic\u00f2 diverse poesie e scritti critici sul verso libero, mentre su \"La Voce\" pubblic\u00f2 le sue analisi critiche sulle \"Myricae\" del Pascoli e \"Tendenze\", uno dei manifesti del frammentismo primonovecentesco, pi\u00f9 aperto alle suggestioni culturali internazionali. D'altronde \u00e8 proprio di questi anni un esperimento di traduzioni di seconda mano di poeti cinesi (Li Po, Tu Fu) della dinastia Tang che, pur rimanendo inedito fino a anni recenti, fu all'epoca oggetto di un intenso interesse da parte di alcuni degli esponenti di spicco del rinnovamento culturale di quegli anni: da Giovanni Papini a Emilio Cecchi e Vittorio Gui, fino forse allo stesso Giuseppe Ungaretti.\nPrecedentemente, nel 1913, era stato critico letterario sul quotidiano \"Il Popolo romano\" con saggi sui poeti stranieri, come Gide, Mallarm\u00e9, Claudel e Wagner. Scrisse anche sulla rivista \"La Diana\" tra il 1916 e il 1917 e su \"Cronache d'Italia\".\nLa conoscenza delle opere di Rudolf Steiner.\nIn seguito alla pubblicazione di \"Orchestrine\" e di \"Arioso\" il poeta, che aveva nel frattempo aderito al frammentismo, rallent\u00f2 la sua produzione poetica. Venne intanto a conoscenza delle opere di Steiner del quale scrisse una prefazione a \"La scienza occulta nelle linee generali\", nel 1924. Fece anche parte del Gruppo di Ur con lo pseudonimo di Oso e pubblic\u00f2 alcuni articoli sulla rivista del gruppo.\nIl ciclo di Terrestrit\u00e0 del sole.\nNel 1927 inizi\u00f2 a pubblicare la prima delle cinque parti del \"Ciclo lirico della Terrestrit\u00e0 del sole\", \"Terrestrit\u00e0 del sole\"; dell'anno successivo, 1928, \u00e8 la raccolta intitolata \"Vincere il drago\". Le altre tre parti del ciclo uscirono postume: \"Zolla ritorna cosmo\" nel 1930, \"Suoni del Gral\" nel 1932, \"Aprirsi fiore\" nel 1935. \"Simili a melodie rapprese in mondo\", del 1929, sono 33 poesie che, nelle intenzioni dell'Autore, avrebbero dovuto far parte di \"Aprirsi fiore\". Tutte le pubblicazioni postume furono edite per la cura della moglie di Onofri, Bice. \nL'intero \"Ciclo lirico\" \u00e8 preceduto sia dalla raccolta poetica intitolata \"Le trombe d'argento\", sia dal saggio poematico che ne illustra le prerogative intitolato \"Nuovo rinascimento come arte dell'io\", 1925. Allo stesso anno risale la composizione di quasi tutte le liriche della prima raccolta del ciclo e di parte della seconda, in seguito riviste. Il \"Ciclo lirico della terrestrit\u00e0 del sole\" \u00e8 fra gli esempi pi\u00f9 alti di poesia cosmica europea nel Novecento.\nIl diario.\nPrima della sua morte riordin\u00f2 cronologicamente il diario, sul quale annotava pensieri e riflessioni, suddividendolo in \"Selva\" (1909-1910), \"Pandaemonium\" (1910-1913) e \"Pensieri e teorie\" (1915-1928).\nPoetica.\nLa prima fase.\nLa sua poetica si \u00e8 ispirata, nel periodo 1900-1914, a Giovanni Pascoli, Gabriele D'Annunzio, il futurismo e i crepuscolari. Gli esiti maggiori convergono nella raccolta delle \"Liriche\" (Napoli, 1914).\nLa seconda fase.\nSuccessivamente, tra gli anni 1914 e 1921, approfond\u00ec gli aspetti compositivi che culminarono con quello che Donato Valli indic\u00f2 opportunamente come il 'manifesto del frammentismo in Italia', vale a dire la raccolta di poesie delle \"Orchestrine\"; in questo secondo periodo della propria poetica Onofri giunge ad una dimensione pi\u00f9 familiare, ad una poesia come immagine al contempo pura e libera da ogni rapporto \"esterno\"; il poeta diviene creatore di mondi e ne \u00e8 esempio la silloge \"Arioso\".\nLa terza fase.\nNel 1925 Onofri scrisse il saggio 'poematico' intitolato \"Nuovo rinascimento come arte dell'io\" in cui espresse i concetti e le teorie che sottostanno alla sua futura poesia, nota col nome di \"Ciclo lirico della Terrestrit\u00e0 del sole\".\nIl tentativo poetico finale di Arturo Onofri \u00e8 quello di descrivere e rappresentare l'uomo nel suo divenire Uomo. La raccolta poetica del 1924 intitolata \"Le trombe d'argento\" rappresenta il preludio della nuova fase, anche se occorre prendere in debita considerazione alcuni degli scritti, editi recentemente, come ad esempio \"Il quaderno di Positano\" in cui il poeta, tutt'altro che \"invasato\" dalle teorie steineriane, medita profondamente lo slancio drammatico che lo condurr\u00e0 alla fondazione di un nuovo ordine del mondo, non pi\u00f9 terreno ma, finalmente, celeste.\nLe singole raccolte poetiche che formano il \"Ciclo lirico della Terrestrit\u00e0 del sole\" rappresentano le fasi di un processo di trasformazione 'per affinamento', come \u00e8 ben espresso dai titoli che lo compongono: \"Terrestrit\u00e0 del sole\", in cui l'uomo prende consapevolezza di quello che \u00e8 e di dove si trova; \"Vincere il drago\" \u00e8 il tentativo di oltrepassare l'apparenza del mondo cos\u00ec come lo percepiscono gli occhi carnali; \"Zolla ritorna cosmo\" \u00e8 l'innalzamento dell'uomo verso la sfera metafisica; \"Suoni del gral\" intendono registrare i suoni che avvolgono il nuovo essere che, in divenire, sar\u00e0 rappresentato da \"Aprirsi fiore\".\nLe ultime 33 poesie del grande affresco del \"Ciclo lirico\" usciranno postume, cos\u00ec come le ultime tre raccolte menzionate in precedenza sempre edite dalle amorevoli cure della moglie Bice, col titolo assai esemplificativo della nuova condizione raggiunta dal Poeta: \"Simili a melodie rapprese in mondo\".\nSi \u00e8 molto insistito delle influenze steineriane sulla poesia di Arturo Onofri del \"Ciclo lirico\"; eppure, l'esempio onofriano \u00e8 inedito nella stessa 'cerchia' antroposofica in cui i poeti non giungono neppure lontanamente alla qualit\u00e0 espressa da Arturo Onofri nella sua poesia.\nLa poesia di Nicola Moscardelli, infatti, \u00e8 molto pi\u00f9 distante da quella di Onofri rispetto alla produzione di altri poeti 'metafisici' coevi come Girolamo Comi e, forse, di quanto lo saranno i poeti ermetici che di Onofri non avranno n\u00e9 il coraggio n\u00e9 la temerariet\u00e0 di vedute. Forse pi\u00f9 stile (Luzi, Bigongiari), ma privi di quell'ardore che conduceva il poeta alla dimensione sacerdotale, ad incarnare in senso sciamanico il Verbo della Parola-Logos. Egli tent\u00f2 un linguaggio poetico assolutamente non innovativo (anche se non mancano alcune delle novit\u00e0 futuriste) ma pi\u00f9 proprio per realizzarsi all'interno dell'intero cosmo. La tensione poematica che Onofri realizza nel \"Ciclo\" \u00e8 il tentativo di recupero di una totalit\u00e0 drammaticamente perduta dall'arte nell'et\u00e0 della tecnica, ha le sue radici nella cultura romantica (Novalis, Goethe) e simbolista (Wagner) prima ancora che nelle teorie antroposofiche.\nLa poesia di Arturo Onofri dell'ultimo periodo ha avuto pi\u00f9 detrattori che sostenitori. Eppure mentre i poeti del Novecento ambivano ai premi letterari, alcuni divenendo famosi per averli ottenuti, altri divenuti famosi per non averli ottenuti, l'esempio dell'integrit\u00e0 poetica di Arturo Onofri \u00e8 forse oggi uno dei pi\u00f9 alti esempi della poesia del Novecento italiano e, forse, europeo (Pessoa, Yeats, Ady)."}
{"id": "316579", "revid": "1762097", "url": "https://it.wikipedia.org/wiki?curid=316579", "title": "Charizard", "text": " \u00e8 un Pok\u00e9mon all'ultimo stadio evolutivo della prima generazione, di tipo Fuoco e Volante. Il suo numero identificativo Pok\u00e9dex \u00e8 6. Nel contesto del franchise creato da Satoshi Tajiri, Charizard evolve da Charmeleon al raggiungimento del livello 36, che evolve a sua volta da Charmander al raggiungimento del livello 16.\nIdeato da Atsuko Nishida, \u00e8 apparso per la prima volta nei primi videogiochi della serie \"Pok\u00e9mon Rosso\" e \"Blu\". Divenne col tempo uno dei Pok\u00e9mon pi\u00f9 popolari del franchise, spiccando nel manga e nell'anime. \u00c8 stato infatti uno dei personaggi principali delle prime stagioni dell'adattamento animato.\nCharizard \u00e8 la mascotte dei videogiochi \"Pok\u00e9mon Rosso\" e \"Pok\u00e9mon Rosso Fuoco\": il Pok\u00e9mon \u00e8 infatti presente sulle copertine delle loro confezioni. Appare inoltre (non come mascotte) sulle copertine di \"Pok\u00e9mon Stadium\", \"Pok\u00e9mon Ranger\", ', ' e \"Pok\u00e9mon Super Mystery Dungeon\". \u00c8 un personaggio giocante in tutti i capitoli della serie di \"Super Smash Bros.\" a partire da \"Super Smash Bros. Brawl\". Nei videogiochi \"Pok\u00e9mon X\" e \"Y\" Charizard ottiene due megaevoluzioni dal nome di e .\nIl Pok\u00e9mon apparir\u00e0 per la prima volta in live action nel film \"\".\nNel 2016 un apoideo della famiglia Colletidae \u00e8 stato denominato \"Chilicola charizard\" in onore del Pok\u00e9mon.\nCreazione e sviluppo.\nCharizard fu concepito da Atsuko Nishida per la prima generazione della serie videoludica dei \"Pok\u00e9mon\", pi\u00f9 precisamente per i videogiochi \"Pok\u00e9mon Rosso e Verde\" (localizzati in \"Pok\u00e9mon Rosso\" e \"Blu\" fuori dal Giappone). Le sue due forme pre-evolutive Charmander e Charmeleon furono create successivamente: di conseguenza furono esse a basarsi sulla concezione di Charizard e non il contrario. Chiamato in lingua originale, la Nintendo decise di dare dei \"nomi ingegnosi e descrittivi\" alle varie specie di Pok\u00e9mon relativi al loro aspetto fisico o alle loro caratteristiche per il mercato nordamericano, in maniera tale da renderli pi\u00f9 facilmente riconoscibili dai bambini statunitensi. Di conseguenza, Lizardon fu rinominato Charizard, dall'unione del verbo inglese \"(to) char\" (carbonizzare) con il nome, sempre inglese, \"lizard\" (lucertola). In un'intervista, il presidente della Pok\u00e9mon Company Tsunekazu Ishihara rivel\u00f2 che secondo la Game Freak il Pok\u00e9mon sarebbe piaciuto ai videogiocatori nordamericani a causa del loro apprezzamento per i personaggi forti e potenti.\nDescrizione.\nMentre le sue forme pre-evolutive Charmander e Charmeleon sono dei rettili terrestri, il design di Charizard si ispira ai draghi, pi\u00f9 precisamente a quelli occidentali. Sebbene infatti il secondo tipo del Pok\u00e9mon sia Volante e non Drago, impara mosse di questo tipo (come ad esempio Dragartigli) e la sua megaevoluzione MegaCharizard X rimpiazza il tipo Volante con il tipo Drago.\nCharizard \u00e8 dotato di due ali dalla membrana color smeraldo, mentre il suo corpo \u00e8 per la maggior parte arancione. Le sue zampe dalla struttura plantigrada hanno al di sotto una sezione di color giallo-crema simile a quello sul suo ventre, mentre gli occhi sono azzurri. La lunga coda termina con una fiamma sulla sua punta, sul capo sono presenti due corna e gli arti superiori, di dimensioni pi\u00f9 minute rispetto al resto del corpo, sono provvisti di tre artigli. Dopo la megaevoluzione, Charizard pu\u00f2 trasformarsi in due forme diverse: entrambe sono caratterizzate da denti pi\u00f9 grandi e affilati, pupille bianche, artigli, corna e un colorito pi\u00f9 chiaro rispetto al resto del corpo dal ventre fino alla base della mandibola, che presenta un becco pi\u00f9 pronunciato. Nella sua megaevoluzione X, il colore del suo corpo cambia radicalmente, da arancione e crema a nero e blu, gli occhi diventano rossi, due artigli crescono su entrambe le spalle e le ali, plurilobate, acquisiscono una struttura simile a quella delle piume di un uccello. La fiamma sulla punta della coda diventa blu come le nuove fiamme emesse dai lati della bocca, precedentemente assenti. L'aspetto della megaevoluzione Y \u00e8 invece ispirato da quello degli pteranodonti (\"Pteranodon\"). Questa forma ha un singolo corno sulla testa, perde alcune dita e presenta un'altra paia di ali pi\u00f9 piccole, dotate di patagi. Il torso \u00e8 pi\u00f9 stretto, la coda pi\u00f9 lunga e le zampe ricordano quelli di un animale digitigrade.\nSecondo il Pok\u00e9dex, l'enciclopedia fittizia presente all'interno dei videogiochi, le ali del Pok\u00e9mon permettono ad esso di giungere fino ad un'altezza di 1400 metri, per volare alla ricerca di potenziali nemici. Charizard pu\u00f2 emettere delle fiamme intense capaci di fondere qualsiasi materiale, ma non decide mai di utilizzarle contro un nemico inferiore. Quando infuriato, la fiamma sulla punta della sua coda tende a diventare colorarsi di un blu-biancastro. Essa rappresenta il suo stato di salute e brucia pi\u00f9 intensamente quando il Pok\u00e9mon \u00e8 sano, oppure quando prova forti emozioni, come lo stress. A causa della loro sconsideratezza, i Charizard tendono ad appiccare incendi boschivi senza averne l'intenzione.\nLe megaevoluzioni presentano delle sostanziali differenze rispetto alla forma non megaevoluta del Pok\u00e9mon: MegaCharizard X \u00e8 di color nero, possiede delle fiamme pi\u00f9 intense di colore blu e perde il tipo Volante per ottenere il tipo Drago. MegaCharizard Y \u00e8 invece considerato particolare per la sua abilit\u00e0 nel volo. Il Pok\u00e9mon \u00e8 infatti capace di volare pi\u00f9 velocemente di un aereo a reazione ad altezze di 10000 metri.\nApparizioni.\nVideogiochi.\nCharizard ha debuttato nella serie videoludica nel 1996 con l'uscita giapponese di \"Pok\u00e9mon Rosso e Blu\". \u00c8 disponibile solo tramite l'evoluzione dal Pok\u00e9mon iniziale Charmander. In \"Pok\u00e9mon Oro\", \"Argento\" e \"Cristallo\" e nei loro remake, \"Pok\u00e9mon Oro HeartGold e Argento SoulSilver\", Charizard \u00e8 usato da Rosso, che funge da boss finale del gioco. Charizard \u00e8 uno dei Pok\u00e9mon in \"Pok\u00e9mon X e Y\" che \u00e8 in grado di utilizzare la nuova meccanica della Megaevoluzione, diventando Mega Charizard X o Mega Charizard Y, e i tre starter di Kanto sono pertanto stati aggiunti al gioco in un ruolo significativo per consentire ai giocatori di sperimentare la Megaevoluzione di Charizard. In \"Pok\u00e9mon Spada e Scudo\" ha inoltre ottenuto una forma Gigamax. Anche il campione Leon lo possiede come Pok\u00e9mon principale in questi giochi.\nCharizard \u00e8 apparso in molti altri giochi Pok\u00e9mon. Appare in ' in una squadra con un Alakazam e Tyranitar, giocando un ruolo significativo nella storia. In \"Pok\u00e9mon Ranger\", Charizard \u00e8 un Pok\u00e9mon boss che si affeziona al personaggio del giocatore e lo assiste durante il gioco. Charizard ritorna in ' come un altro personaggio boss. \u00c8 anche uno dei Pok\u00e9mon fotografabili in \"Pok\u00e9mon Snap\", nonch\u00e9 un personaggio non giocabile in ' e nel suo seguito, '.\nCharizard \u00e8 apparso molte volte durante la serie di \"Super Smash Bros.\". Il Pok\u00e9mon Fiamma appare per la prima volta come un personaggio non giocabile in \"Super Smash Bros.\" e \"Super Smash Bros. Melee\", come uno dei Pok\u00e9mon che possono apparire se un giocatore lancia una Pok\u00e9 Ball. In \"Super Smash Bros. Brawl\", Charizard \u00e8 giocabile mentre \u00e8 sotto il comando dell'Allenatore di Pok\u00e9mon. Egli dispone inoltre di uno Squirtle e un Ivysaur, che possono essere scambiati tutti e tre tra loro; a differenza degli altri combattenti, questi Pok\u00e9mon diventano affaticati e di conseguenza pi\u00f9 deboli, e devono essere sostituiti abbastanza a lungo per riprendersi. Le mosse di Charizard includono Spaccaroccia, Lanciafiamme e Volo. Charizard \u00e8 giocabile come personaggio autonomo in \"Super Smash Bros. per Nintendo 3DS e Wii U\", dove ottiene la mossa Fuococarica e il suo nuovo Smash Finale, che lo trasforma in Mega Charizard X. Charizard ritorna in \"Super Smash Bros. Ultimate\", dove si trova ancora una volta sotto il comando dell'Allenatore di Pok\u00e9mon insieme a Squirtle e Ivysaur. Charizard appare anche come combattente giocabile in \"Pokk\u00e9n Tournament\".\nAnime.\nNella serie animata il Charizard pi\u00f9 degno di nota \u00e8 quello del protagonista Ash Ketchum. Esso appare per la prima volta nel corso dell'episodio \"Avventure preistoriche\" (\"Attack of the Prehistoric Pok\u00e9mon\"), in cui il Charmeleon di Ash si evolve dopo essere stato chiamato in aiuto dal protagonista per respingere l'attacco di un Aerodactyl, che assieme ad altri Pok\u00e9mon preistorici come Kabutops e Omastar stava attentando all'incolumit\u00e0 dell'allenatore. Nel corso della serie, il Charizard di Ash non rispetta gli ordini impartitegli, combattendo solo contro avversari che considera alla sua altezza, come ad esempio il Magmar di Blaine nell'episodio \"Sfida vulcanica (Volcano Panic)\". La sua disobbedienza costringer\u00e0 Ash a perdere il titolo di Campione della Lega Pok\u00e9mon di Kanto. Il Charizard di Ash diventa fedele al suo allenatore nel corso dell'episodio della seconda stagione \"Un nuovo sfidante\" (\"Charizard Chills\"). Combattendo contro un Poliwrath avversario, Charizard viene congelato. Dopo essere stato salvato da Ash, da quel momento il Pok\u00e9mon decide di obbedire ai suoi ordini e riesce a sconfiggere il Poliwrath in una rivincita. Charizard contribuisce alla vittoria contro Drake nell'ultimo scontro della Lega d'Orange, garantendo ad Ash il titolo di Campione. Nell'episodio \"La Valle dei Draghi\" (\"Charizard's Burning Ambition\"), Ash lascia il suo Charizard nella Valle dei Draghi, affidandolo alle cure di Liza, allenatrice che possiede un Charizard femmina dal nome Charla. Come altri Pok\u00e9mon catturati dal protagonista, Charizard ritorna saltuariamente al fianco di Ash, spesso quando affronta avversari pi\u00f9 considerevoli, come il Blastoise di Gary nella Lega Pok\u00e9mon di Johto o l'Articuno di Savino nella quarta stagione della serie, \"Advanced Generations\".\nNel terzo lungometraggio, \"Pok\u00e9mon 3 - L'incantesimo degli Unown\", Charizard soccorrer\u00e0 Ash e combatter\u00e0 contro il Pok\u00e9mon leggendario Entei. In \"Un ritorno fuoco e fiamme!\" (\"Fires of a Red-Hot Reunion!\") Ash decide di inviare il suo Unfezant al Professor Oak in cambio di Charizard che manifesta un'accesa rivalit\u00e0 nei confronti del Dragonite di Iris.\nIn \"L'Esame\" (\"The Ultimate Test\") James del Team Rocket usa un Charizard, che tenta (senza successo) di rubare. In seguito, James usa di nuovo un Charizard (di propriet\u00e0 del Parco Lotta) in \"Uno strano parco\" (\"One Trick Phoney!\"). Lo scontro tra Charizard e il Totodile di Ash finisce con la vittoria di quest'ultimo.\nNell'episodio \"Brock e i suoi fratelli\" (\"Grating Spaces!\") Jessie del Team Rocket adoperer\u00e0 un Charizard, consegnatogli da un Delibird appartenente all'organizzazione criminale di Giovanni, insieme ad un Aggron che verr\u00e0 utilizzato da James per combattere il Donphan di Ash e lo Steelix di Brock. Tuttavia durante l'incontro i due Pok\u00e9mon finiscono per aggredirsi a vicenda mandando a monte i piani dei loro allenatori. Al termine dell'episodio il Pok\u00e9mon Consegna torner\u00e0 da Jessie e James per riprendersi le Pok\u00e9 Ball.\nCharizard, oltre alle apparizioni negli episodi, ha un ruolo importante anche nel primo lungometraggio, \"Pok\u00e9mon il film - Mewtwo colpisce ancora\", in quanto \u00e8 uno dei tre Pok\u00e9mon clonati da Mewtwo (gli altri due sono Venusaur e Blastoise), prima che venissero clonati i Pok\u00e9mon degli allenatori da lui sfidati (compresi i Pok\u00e9mon di Ash, Misty e Brock).\nUn altro Charizard, di propriet\u00e0 dell'allenatore Rosso, compare in . Il Pok\u00e9mon del ragazzo si megaevolver\u00e0 in MegaCharizard X nel corso della battaglia contro il Pok\u00e9mon leggendario Mewtwo. Anche l'allenatore Alan possiede un esemplare del Pok\u00e9mon in grado di megaevolversi in MegaCharizard X, mentre l'allenatore Trovato nell'episodio \"Una lega a parte!\" (\"A League of His Own!\") ha schierato un esemplare capace di megaevolvere in MegaCharizard Y.\nManga.\nNel manga \"Pok\u00e9mon Adventures\" Blu possiede un Charizard, evoluzione del suo Pok\u00e9mon iniziale Charmander, ottenuto dal Professor Oak.\nAccoglienza e impatto culturale.\nSono stati realizzati numerosi peluche e action figure dedicate a Charizard, realizzati da Hasbro e Tomy. Nel 2004, il \"Charizard Medium Plush\" faceva parte di un importante richiamo di 13 peluche a causa di un difetto di fabbricazione in cui venivano trovate punte di aghi con l'imbottitura. Ci\u00f2 ha permesso a Tomy di sostituire i giocattoli con compensi o sostituzioni. Charizard appare spesso nel Gioco di Carte Collezionabili \"Pok\u00e9mon\", in particolare nella versione iniziale della serie. Le carte a lui dedicate sono state dichiarate le pi\u00f9 desiderate della serie, raggiungendo prezzi notevolmente elevati. Nel 2005, il motore di ricerca Yahoo! ha segnalato Charizard come \"una delle principali ricerche web relative ai Pok\u00e9mon\".\nDescritto dai media come \"un drago magro, feroce, sputafuoco, [...] elegante, potente e assolutamente distruttivo\", Charizard \u00e8 stato definito uno dei personaggi \"pi\u00f9 popolari\" del franchise. I rivenditori hanno attribuito le elevate vendite di merce relativa al personaggio alla popolarit\u00e0 del design a forma di drago del personaggio tra i bambini. I bambini intervistati hanno concordato con tale affermazione; hanno attribuito il suo fascino al suo aspetto \"figo\" e associandolo ai \"concetti di testardaggine e potere\". Il libro \"Rebuilding Attachments With Traumatized Children\" afferma che gli psichiatri hanno utilizzato il personaggio come un personaggio con cui i bambini traumatizzati che erano fan della serie \"Pok\u00e9mon\" potevano confrontarsi. Il libro \"Pikachu's Global Adventure: The Rise and Fall of Pok\u00e9mon\" cita Charizard come \"popolare\" tra i bambini maschi pi\u00f9 grandi che tendono ad essere attratti da personaggi \"duri o spaventosi\", e ha confrontato l'evoluzione del personaggio da Charmander a Charizard con la perdita di \"carineria\". \"come si lascia l'infanzia..\nBrett Elston di GamesRadar ha descritto Charizard come \"senza dubbio uno dei Pok\u00e9mon pi\u00f9 belli in circolazione\", lodando il design del suo personaggio e definendolo \"uno dei design pi\u00f9 efficaci\" dell'intera serie. La collega Raymond Padilla ha dichiarato \"Charizard era un fantastico Pokemon ai tempi e ancora una scelta eccellente pi\u00f9 di un decennio dopo la sua introduzione.\" UGO.com ha descritto Charizard come una \"creatura alata simile a un drago\" che \u00e8 \"in grado di sputare fuoco e frantumare gli avversari in una sostanza appiccicosa tinta di rosso\", ma ha affermato che in \"Brawl\" \u00e8 \"lento come Bowser\" e \"manca fattore di freschezza dell'arcinemico di Mario\".\nGli autori Tracey West e Katherine Noll hanno definito Charizard il \"miglior Pok\u00e9mon di tipo Fuoco\" e il \"terzo miglior Pok\u00e9mon in assoluto\". Hanno scritto che \"non c'era nient'altro che potesse adattarsi meglio a quel posto\" e che \"ha conquistato i [loro] cuori e li ha resi desiderosi di altro\". L'editor di \"1UP\" Kat Bailey ha espresso preoccupazione su quale Pok\u00e9mon possa seguire il giocatore in \"Pok\u00e9mon Oro HeartGold e Argento SoulSilver\", affermando che \"consentire a favoriti popolari come Charizard sarebbe andato abbastanza bene\". Il cronista del \"Daily Cardinal\" Kyle Sparks ha definito Charizard \"il Pok\u00e9mon pi\u00f9 dominante dell'intero universo, una forza di pura potenza\". In un sondaggio condotto da \"IGN\", \u00e8 stato votato come il \"miglior Pok\u00e9mon\": lo staff ha commentato di essere stato combattuto tra la scelta di Blastoise e Charizard all'inizio del gioco. In un sondaggio della rivista ufficiale Nintendo, Charizard \u00e8 stato votato come il \"miglior Pok\u00e9mon di tipo Fuoco\". Hanno affermato, \"non solo Charizard \u00e8 il tuo Pok\u00e9mon di fuoco preferito, ma \u00e8 probabilmente uno dei 'mon pi\u00f9 popolari di tutti i tempi\".\". La giornalista di \"Kotaku\" Patricia Hernandez ha criticato la Megaevoluzione Y di Charizard per non differire abbastanza dal design originale di Charizard, elogiando Mega Charizard X per aver cambiato colore e trasformato Charizard in un tipo Drago. Game Informer ha classificato Charizard come il \"Pok\u00e9mon pi\u00f9 figo dei 151 originali\", descrivendolo come \"Potente, gigantesco e imponente\". Hanno inoltre commentato che \"Pikachu pu\u00f2 essere quello che riconosci, ma Charizard \u00e8 quello che desideri.\""}
{"id": "316580", "revid": "110157", "url": "https://it.wikipedia.org/wiki?curid=316580", "title": "Breitenbach (Svizzera)", "text": "Breitenbach (toponimo tedesco) \u00e8 un comune svizzero di 3\u00a0754 abitanti del Canton Soletta, nel distretto di Thierstein del quale \u00e8 capoluogo."}
{"id": "316581", "revid": "712828", "url": "https://it.wikipedia.org/wiki?curid=316581", "title": "Wartortle", "text": ""}
{"id": "316582", "revid": "1452073", "url": "https://it.wikipedia.org/wiki?curid=316582", "title": "Blastoise", "text": " \u00e8 un Pok\u00e9mon di stadio due della prima generazione di tipo Acqua. Il suo numero identificativo Pok\u00e9dex \u00e8 9. Nel contesto del franchise creato da Satoshi Tajiri, Blastoise si evolve da Wartortle. Nei videogiochi \"Pok\u00e9mon X\" e \"Y\" Blastoise ottiene una megaevoluzione denominata MegaBlastoise.\nIdeato dal team di designer della Game Freak, Blastoise fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie. Blastoise \u00e8 presente nella copertina del videogioco \"Pok\u00e9mon Blu\".\nGary Oak, Rosso, Green e il Superquattro Narciso possiedono un esemplare del Pok\u00e9mon.\nDescrizione.\nHa due grossi cannoni che gli fuoriescono dalla corazza e che sparano getti d'acqua ad alta pressione in grado di perforare l'acciaio. Per resistere al contraccolpo deve pertanto ancorarsi bene al suo con le zampe. \u00c8 piuttosto cruento, schiacciando i nemici con il suo peso o colpendoli coi suoi potenti e rapidi getti d'acqua.\nSi evolve da Wartortle al raggiungimento di uno specifico livello. In \"Pok\u00e9mon X\" e \"Y\" ottiene una megaevoluzione denominata MegaBlastoise, raggiungibile utilizzando lo strumento Blastoisite. MegaBlastoise pesa 101,1\u00a0kg.\nApparizioni.\nVideogiochi.\nNei videogiochi \"Pok\u00e9mon Rosso\" e \"Blu\", \"Pok\u00e9mon Giallo\", \"Pok\u00e9mon Rosso Fuoco\" e \"Verde Foglia\", \"Pok\u00e9mon Oro HeartGold\" e \"Argento SoulSilver\" e \"Pok\u00e9mon X\" e \"Y\" Blastoise \u00e8 ottenibile in seguito all'evoluzione di Wartortle.\nIn \"\" \u00e8 presente all'interno della Foresta di Vien (Vien Forest).\nBlastoise appare anche in \"Super Smash Bros.\" e in \"Super Smash Bros. Melee\". In entrambi appare da una Pok\u00e9 Ball e usa il suo attacco Idropompa, nel secondo \u00e8 presente anche sotto forma di trofeo.\nAnime.\nBlastoise appare per la prima volta nel corso dell'episodio \"Il grande sonno\" (\"Beach Blank-Out Blastoise\"), ambientato in un'isola abitata esclusivamente da Squirtle e Wartortle, addormentato a causa di un Jigglypuff incastrato in uno dei suoi cannoni. Quest'ultimo, verso la fine dell'episodio, verr\u00e0 sparato contro i membri del Team Rocket al fine di addormentarli.\nLa capopalestra Cissy possiede un Blastoise e con questo sfida il Lapras di Ash Ketchum in una gara di corsa sull'acqua nell'episodio \"Una nuova Medaglia\" (\"Fit to be Tide\"). Il Lapras vince la sfida e Ash guadagna la Medaglia Occhio di Corallo.\nIn \"Le brigate antincendio\" (\"Pok\u00e9mon Water War\"), una squadra di Blastoise viene usata, insieme agli Squirtle e ai Wartortle, per spegnere gli incendi.\nJames del Team Rocket, nell'episodio \"Uno strano parco\" (\"One Trick Phoney!\"), usa, oltre ad un Charizard e un Venusaur, anche un Blastoise. I tre Pok\u00e9mon sono di propriet\u00e0 del Parco Lotta. Il Pok\u00e9mon d'acqua verr\u00e0 sconfitto dal Pikachu di Ash.\nGary Oak possiede un Blastoise, evoluzione del suo Pok\u00e9mon iniziale Squirtle. Tuttavia si scopre che Gary ha iniziato con uno Squirtle solo nel corso dell'episodio \"Il torneo della vittoria (prima parte)\" (\"The Ties That Bind\"), quando il ragazzo lo fa sfidare contro l'Heracross di Ash (che, nell'episodio successivo, si scopre essere stato sconfitto).\nIl Superquattro Narciso nell'episodio \"Megaevoluzione - Episodio Speciale I\" (\"Pok\u00e9mon: Mega Evolution Special I\") usa un Blastoise che pu\u00f2 disporre della megaevoluzione. In \"Un'esperienza preziosa per tutti!\" (\"Valuable Experience for All!\") Tierno usa il suo Blastoise nella Lega Pok\u00e9mon di Kalos contro il Slurpuff di Sandro sconfiggendolo, venendo in seguito battuto dal suo Sceptile.\nBlastoise, oltre alle apparizioni negli episodi, ha un ruolo nel primo lungometraggio, \"Pok\u00e9mon il film - Mewtwo colpisce ancora\", in quanto \u00e8 uno dei tre Pok\u00e9mon clonati da Mewtwo (gli altri due sono Venusaur e Charizard), prima che venissero clonati i Pok\u00e9mon degli allenatori da lui sfidati (compresi i Pok\u00e9mon di Ash, Misty e Brock). L'allenatrice ha dato al suo Blastoise il nome di . Un esemplare di Blastoise \u00e8 inoltre presente in \"\".\nManga.\nIn \"Pok\u00e9mon Adventures\" Verde possiede un Blastoise, evoluzione del suo Squirtle rubato al Professor Oak.\nCarte collezionabili.\nBlastoise appare in 18 carte, prevalentemente di tipo Acqua, appartenenti a 12 set. In \u00e8 inoltre presente una carta dedicata al Blastoise di Sandra. In occasione della proiezione giapponese del lungometraggio \"\" \u00e8 stata inoltre prodotta una carta raffigurante il Blastoise di Sid."}
{"id": "316584", "revid": "712828", "url": "https://it.wikipedia.org/wiki?curid=316584", "title": "Caterpie", "text": ""}
{"id": "316589", "revid": "712828", "url": "https://it.wikipedia.org/wiki?curid=316589", "title": "Metapod", "text": ""}
{"id": "316590", "revid": "712828", "url": "https://it.wikipedia.org/wiki?curid=316590", "title": "Butterfree", "text": ""}
{"id": "316591", "revid": "712828", "url": "https://it.wikipedia.org/wiki?curid=316591", "title": "Weedle", "text": ""}
{"id": "316597", "revid": "712828", "url": "https://it.wikipedia.org/wiki?curid=316597", "title": "Rattata", "text": ""}
{"id": "316598", "revid": "1013865", "url": "https://it.wikipedia.org/wiki?curid=316598", "title": "Macedonia Occidentale", "text": "La Macedonia Occidentale () \u00e8 una delle tredici regioni amministrative (, \"perifereies\") della Grecia; suo capoluogo \u00e8 Kozani (\u039a\u03bf\u03b6\u03ac\u03bd\u03b7). Il territorio dal 2003 \u00e8 incluso nell'euroregione della Belasica.\nGeografia antropica.\nSuddivisioni amministrative.\nComuni.\nA seguito della riforma in vigore dal 1\u00ba gennaio 2011 la Macedonia Occidentale \u00e8 divisa nei seguenti comuni:\nPrefetture.\nFino al 2010 la periferia era divisa in 4 prefetture, diventate in seguito unit\u00e0 periferiche senza mutamenti territoriali."}
{"id": "316600", "revid": "712828", "url": "https://it.wikipedia.org/wiki?curid=316600", "title": "Raticate", "text": ""}
{"id": "316601", "revid": "712828", "url": "https://it.wikipedia.org/wiki?curid=316601", "title": "Spearow", "text": ""}
{"id": "316603", "revid": "712828", "url": "https://it.wikipedia.org/wiki?curid=316603", "title": "Fearow", "text": ""}
{"id": "316604", "revid": "712828", "url": "https://it.wikipedia.org/wiki?curid=316604", "title": "Ekans", "text": ""}
{"id": "316607", "revid": "712828", "url": "https://it.wikipedia.org/wiki?curid=316607", "title": "Raichu", "text": ""}
{"id": "316608", "revid": "712828", "url": "https://it.wikipedia.org/wiki?curid=316608", "title": "Sandshrew", "text": ""}
{"id": "316609", "revid": "712828", "url": "https://it.wikipedia.org/wiki?curid=316609", "title": "Sandslash", "text": ""}
{"id": "316615", "revid": "712828", "url": "https://it.wikipedia.org/wiki?curid=316615", "title": "Nidoking", "text": ""}
{"id": "316618", "revid": "712828", "url": "https://it.wikipedia.org/wiki?curid=316618", "title": "Vulpix", "text": ""}
{"id": "316619", "revid": "712828", "url": "https://it.wikipedia.org/wiki?curid=316619", "title": "Ninetales", "text": ""}
{"id": "316620", "revid": "320578", "url": "https://it.wikipedia.org/wiki?curid=316620", "title": "Sho Fumimura", "text": ""}
{"id": "316621", "revid": "22475", "url": "https://it.wikipedia.org/wiki?curid=316621", "title": "Jigglypuff", "text": " \u00e8 un Pok\u00e9mon base della prima generazione di tipo Normale/Folletto. Il suo numero identificativo Pok\u00e9dex \u00e8 39. Nel contesto del franchise creato da Satoshi Tajiri, Jigglypuff si evolve da Igglybuff ed evolve a sua volta in Wigglytuff tramite l'utilizzo dello strumento Pietralunare.\nIdeato dal team di designer della Game Freak, Jigglypuff fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\nUn esemplare di Jigglypuff appare numerose volte nel corso dell'anime. \u00c8 inoltre uno dei personaggi della serie di videogiochi \"Super Smash Bros.\"\nDescrizione.\nJigglypuff ha l'aspetto di un pallone rosa. Se minacciato si gonfia e canta una melodia rilassante che fa addormentare istantaneamente i suoi avversari.\nJigglypuff si evolve in Wigglytuff se esposto ad un oggetto chiamato Pietralunare. A partire da \"Pok\u00e9mon Oro\" e \"Argento\" \u00e8 stato introdotto Igglybuff, uno stadio pre-evolutivo del Pok\u00e9mon derivato da un uovo di Jigglypuff o Wigglytuff, che si evolve in Jigglypuff dopo aver raggiunto un livello sufficiente di amicizia con il proprio allenatore.\nApparizioni.\nNel videogioco.\nNei videogiochi \"Pok\u00e9mon Rosso\" e \"Blu\", \"Pok\u00e9mon Oro\" e \"Argento\", \"Pok\u00e9mon Rosso Fuoco\" e \"Verde Foglia\" e \"Pok\u00e9mon Oro HeartGold\" e \"Argento SoulSilver\" Jigglypuff \u00e8 ottenibile lungo il Percorso 3. Nelle versioni \"Giallo\" e \"Cristallo\" \u00e8 possibile catturare il Pok\u00e9mon nei Percorsi dal 5 all'8.\nNei titoli \"Pok\u00e9mon Oro\" e \"Argento\" e nei remake della quarta generazione Jigglypuff \u00e8 disponibile lungo il Percorso 4. Nelle prime due versioni \u00e8 inoltre ottenibile nel Percorso 46. In \"Cristallo\" \u00e8 presente nei pressi dei Percorsi 34 e 35, mentre nelle versioni \"HeartGold e SoulSilver\" sar\u00e0 possibile catturarlo all'interno della Zona Safari di Johto.\nNelle versioni \"Rubino\", \"Zaffiro\" e \"Smeraldo\" \u00e8 possibile catturare Jigglypuff esclusivamente lungo il Percorso 115.\nNei videogiochi \"Pok\u00e9mon Diamante\" e \"Perla\" e \"Pok\u00e9mon Platino\" \u00e8 uno dei Pok\u00e9mon presenti nel Giardino Trofeo.\nIn \"Pok\u00e9mon Nero\" e \"Bianco\" Jigglypuff \u00e8 disponibile lungo il Percorso 14. Nei videogiochi \"Pok\u00e9mon Nero 2\" e \"Bianco 2\" \u00e8 presente nei Percorsi 1 e 2, oltre che nei pressi del Cantiere dei Sogni.\nIn \"Pok\u00e9mon X\" e \"Y\" il Pok\u00e9mon \u00e8 ottenibile lungo il Percorso 20, nella Valle dei Pok\u00e9mon e nel Safari Amici. In questi titoli ha acquisito il secondo tipo Folletto.\nNel videogioco \"Pok\u00e9mon Ranger\" \u00e8 disponibile presso Autunnia mentre in \"\" \u00e8 presente all'interno della Grotta Stalattite.\nJigglypuff \u00e8 disponibile in tutti i videogiochi della serie \"Super Smash Bros.\" Oltre ad essere presente nell'omonimo titolo per Nintendo 64, \u00e8 un personaggio giocante in \"Super Smash Bros. Melee\" per Nintendo GameCube, in \"Super Smash Bros. Brawl\" per Nintendo Wii e in \"Super Smash Bros. per Nintendo 3DS e Wii U\". In Melee \u00e8 ottenibile terminando la modalit\u00e0 Classic o Adventure e sconfiggendo Jigglypuff.\nAnime.\nJigglypuff appare per la prima volta nel corso dell'episodio \"Sulle ali di una canzone\" (\"The Song of Jigglypuff\"). Il Pok\u00e9mon, armato di pennarello, fa addormentare i protagonisti con la sua mossa Canto e, arrabbiato per l'effetto dell'attacco, scarabocchia il volto di coloro che vengono colti dal sonno. Diventer\u00e0 un personaggio ricorrente della serie animata e seguir\u00e0 il gruppo fino all'episodio \"Una gara pazzesca\" (\"A Pok\u00e9block Party!\"). Il Pok\u00e9mon compare nuovamente in alcuni episodi ambientati nella regione di Alola.\nAltri esemplari di Jigglypuff sono presenti in \"Un mistero dopo l'altro\" (\"The Ancient Puzzle of Pok\u00e9mopolis\"), \"Un Jigglypuff imprendibile\" (\"Rough, Tough Jigglypuff\") e in \"Un'amica in gamba\" (\"A Stand-Up Sit-Down!\")."}
{"id": "316622", "revid": "712828", "url": "https://it.wikipedia.org/wiki?curid=316622", "title": "Wigglytuff", "text": ""}
{"id": "316623", "revid": "712828", "url": "https://it.wikipedia.org/wiki?curid=316623", "title": "Zubat", "text": ""}
{"id": "316624", "revid": "712828", "url": "https://it.wikipedia.org/wiki?curid=316624", "title": "Golbat", "text": ""}
{"id": "316625", "revid": "712828", "url": "https://it.wikipedia.org/wiki?curid=316625", "title": "Oddish", "text": ""}
{"id": "316626", "revid": "712828", "url": "https://it.wikipedia.org/wiki?curid=316626", "title": "Gloom (Pok\u00e9mon)", "text": ""}
{"id": "316627", "revid": "1305772", "url": "https://it.wikipedia.org/wiki?curid=316627", "title": "Xargon", "text": "Xargon \u00e8 un platform del 1993 prodotto da Epic Games, che a quel tempo si chiamava Epic MegaGames, molto simile a \"Jill of the Jungle\", di cui condivide una versione migliorata del motore grafico con supporto VGA.\n\u00c8 stato pubblicato come freeware il 4 agosto 2008, insieme a \"Kiloblaster\".\nTrama.\n\"Malvineous Havershim\", archeologo, ha scoperto delle strane rovine in Madagascar, costruite da un antico popolo chiamato \"Blue Builders\". Improvvisamente, mentre stava traducendo dei graffiti, Malvineous viene stordito da strani gas e trasportato in un'altra dimensione, popolata da strani esseri e robot. Per tornare a casa dovr\u00e0 sconfiggere \"Xargon\", il malvagio tiranno di questo regno.\nModalit\u00e0 di gioco.\nIl gioco \u00e8 diviso in tre episodi separati, ciascuno con livelli diversi: il primo era distribuito come shareware, mentre gli altri andavano acquistati separatamente.\nScopo del gioco \u00e8 quello di completare i livelli, raggiungibili tramite una mappa con visuale dall'alto, trovandone l'uscita. Per difendersi dai nemici, inizialmente Malvineous \u00e8 armato di un semplice laser, che gli permette di sparare un raggio azzurro alla volta; altre armi e power-up possono essere raccolte nei livelli, oppure acquistate con degli smeraldi; questi ultimi si trovano sparsi nei livelli, e possono essere spesi in qualsiasi momento durante il gioco. Malvineous pu\u00f2 essere colpito cinque volte, dopo le quali deve ricominciare il livello; esistono tuttavia power-up che rigenerano la vita.\nNella mappa si troveranno a volte dei cancelli chiusi, che per essere aperti richiedono delle chiavi nascoste all'interno di certi livelli. Inoltre, in ciascuno dei tre episodi vanno recuperati tre oggetti speciali, senza i quali non \u00e8 possibile procedere e raggiungere il livello finale dell'episodio, dove Malvineous affronter\u00e0 un boss. Nei primi due episodi, Malvineous deve distruggere un reattore che rappresenta la fonte del potere di Xargon, evitando i vari nemici i quali si rigenerano continuamente durante lo scontro. Nel terzo ed ultimo episodio, lo scontro avverr\u00e0 contro Xargon in persona, un essere rappresentato come una gigantesca testa di drago."}
{"id": "316628", "revid": "712828", "url": "https://it.wikipedia.org/wiki?curid=316628", "title": "Vileplume", "text": ""}
{"id": "316630", "revid": "712828", "url": "https://it.wikipedia.org/wiki?curid=316630", "title": "Paras", "text": ""}
{"id": "316631", "revid": "712828", "url": "https://it.wikipedia.org/wiki?curid=316631", "title": "Parasect", "text": ""}
{"id": "316634", "revid": "712828", "url": "https://it.wikipedia.org/wiki?curid=316634", "title": "Diglett", "text": ""}
{"id": "316635", "revid": "1305772", "url": "https://it.wikipedia.org/wiki?curid=316635", "title": "Duke Nukem II", "text": "Duke Nukem II \u00e8 un videogioco per MS-DOS di tipo platform sviluppato dalla Apogee Software e distribuito il 3 dicembre 1993.\nIl gioco \u00e8 il secondo della serie principale di Duke Nukem, preceduto da \"Duke Nukem\" (1991) e seguito da \"Duke Nukem 3D\", uscito nel 1996.\nIl gioco \u00e8 composto da 4 episodi; il primo \u00e8 disponibile in versione shareware.\nTrama.\nDuke Nukem, dopo avere sconfitto il Dr. Proton, \u00e8 diventato un eroe; nella citt\u00e0 di Los Angeles mentre si trova in uno studio televisivo per presentare il suo nuovo libro, \"Perch\u00e9 sono cos\u00ec grande\" (Why I am so great), viene rapito da una malvagia razza aliena, i Rigelatin, e imprigionato. Il loro piano \u00e8 quello di estrarre le conoscenze dal cervello di Duke e di utilizzarle per conquistare la Terra.\nL'unica soluzione \u00e8 quella di scappare dalla prigione (grazie ad un esplosivo nascosto in un dente finto) e di eliminare la minaccia aliena, per salvare di nuovo il pianeta.\nModalit\u00e0 di gioco.\nScopo primario \u00e8 di terminare il livello cercando l'uscita, raccogliendo chiavi per aprire sezioni non accessibili. Nei livelli sono presenti parecchi contenitori, di colori differenti; distruggendoli \u00e8 possibile ottenere dei power-up o altri oggetti utili al prosieguo del gioco: le chiavi o le tessere per disattivare i campi di forza sono contenuti in contenitori di colore grigio; le armi in contenitori verdi; quelli blu contengono oggetti che aumentano il punteggio o che ripristinano la vita, cos\u00ec come in quelli rossi che possono per\u00f2 contenere anche delle piccole bombe H, che possono provocare danno al giocatore.\nEsistono diversi tipi di nemici, fissi (come le torrette laser) o mobili, oltre a 4 boss finali, uno per episodio; per combatterli Duke ha in dotazione un'arma simile a una mitragliatrice laser, che pu\u00f2 essere resa pi\u00f9 potente raccogliendo gli appositi potenziamenti. In alcuni dei 32 livelli di gioco, Duke pu\u00f2 guidare un veicolo."}
{"id": "316636", "revid": "1452073", "url": "https://it.wikipedia.org/wiki?curid=316636", "title": "Meowth", "text": " \u00e8 un Pok\u00e9mon base della prima generazione di tipo Normale. Il suo numero identificativo Pok\u00e9dex \u00e8 52. Nel contesto del franchise creato da Satoshi Tajiri, Meowth si evolve in Persian al raggiungimento di uno specifico livello.\nIdeato dal team di designer della Game Freak, Meowth fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\nNell'anime e nel manga \"Dengeki! Pikachu\" un esemplare del Pok\u00e9mon, bipede ed in grado di parlare, accompagna Jessie e James del Team Rocket.\n\u00c8 uno dei Pok\u00e9mon assenti nei videogiochi \"Pok\u00e9mon Rosso\", \"Pok\u00e9mon Giallo\", \"Pok\u00e9mon Oro\" e \"Oro HeartGold\".\nNella settima generazione Meowth ha ricevuto una nuova forma di tipo Buio. Nell'ottava \u00e8 stato introdotta un'ulteriore forma regionale di tipo Acciaio.\nDescrizione.\nMeowth \u00e8 basato su un gatto, infatti di giorno dorme per poi diventare attivo di notte. Si aggira furtivo in cerca di oggetti rotondi e lucenti, come le monete, da cui si sente irresistibilmente attratto. Meowth si evolve in Persian al raggiungimento di uno specifico livello.\nNella settima generazione \u00e8 stata introdotta la forma di Alola di Meowth, di tipo Buio. Questa si evolve in Persian forma di Alola tramite felicit\u00e0. Nell'ottava generazione \u00e8 stata introdotta invece la forma di Galar di Meowth, di tipo Acciaio, che si evolve in Perrserker al raggiungimento di uno specifico livello.\nApparizioni.\nVideogiochi.\nNei videogiochi \"Pok\u00e9mon Blu\", \"Pok\u00e9mon Argento\", \"Pok\u00e9mon Cristallo\", \"Pok\u00e9mon Rosso Fuoco\" e \"Verde Foglia\" e \"Pok\u00e9mon Argento SoulSilver\" Meowth \u00e8 ottenibile lungo i Percorsi dal 5 all'8.\nNelle versioni \"Argento\", \"Cristallo\" e \"SoulSilver\" \u00e8 inoltre presente nei pressi dei Percorsi 38 e 39. In \"Pok\u00e9mon Cristallo\" \u00e8 disponibile solamente nelle ore notturne anche lungo il Percorso 11.\nNei remake della terza generazione Meowth \u00e8 disponibile in vari punti del Settipelago: lungo il Ponte Abbraccio, la Via Vulcanica e la Via Marina; all'Ingresso Canyon e nel Canyon Seption; nei pressi del Capo Estremo, della Valle Antica, della Riva del Tesoro e del Prato Quintisola.\nNel videogioco \"Pok\u00e9mon Smeraldo\" \u00e8 possibile riceverne un esemplare del Pok\u00e9mon, all'interno del Parco Lotta, in cambio di Skitty.\nIn \"Pok\u00e9mon Diamante\" e \"Perla\" e \"Pok\u00e9mon Platino\" Meowth \u00e8 presente all'interno del Giardino Trofeo.\nNei videogiochi \"Pok\u00e9mon Nero 2\" e \"Bianco 2\" \u00e8 inoltre possibile ottenere un esemplare del Pok\u00e9mon dotato dell'Abilit\u00e0 Agitazione, tramite scambio a Sciroccopoli, se il protagonista \u00e8 di sesso maschile.\nIn \"Pok\u00e9mon Ranger\" \u00e8 disponibile nella citt\u00e0 di Autunnia.\nAnime.\nMeowth appare per la prima volta nel corso dell'episodio \"Emergenza!\" (\"Pok\u00e9mon Emergency!\") come membro del Team Rocket, insieme a Jessie e James. Come il Pikachu di Ash Ketchum, \u00e8 presente in ogni episodio della serie animata e in tutti i lungometraggi. Questo Pok\u00e9mon si differenzia dagli altri esemplari della specie per la capacit\u00e0 di parlare come un essere umano e per l'abitudine di camminare eretto sulle due zampe posteriori. Nella serie animata traduce spesso i versi degli altri Pok\u00e9mon per il Team Rocket o per gli altri personaggi. Inoltre detesta particolarmente il Persian di Giovanni. Nella versione originale Meowth \u00e8 doppiato da Inuko Inuyama, mentre in inglese \u00e8 stato inizialmente doppiato da Nathan Price, seguito da Maddie Blaustein e da Carter Cathcart. In italiano la voce di Meowth \u00e8 di Giuseppe Calvetti fino alla serie \"\", dove viene sostituito da Pietro Ubaldi.\nIn \"Arrivo a Iridopoli\" (\"Like a Meowth to Flame!\") \u00e8 presente un altro esemplare di Meowth di propriet\u00e0 dell'allenatore Tyson, il cui aspetto ricorda il gatto con gli stivali. Sebbene sia molto pi\u00f9 forte del Meowth del Team Rocket, questo Pok\u00e9mon si rifiuta di evolversi in Persian. Durante la serie Sun&amp;Moon, un Meowth di Alola dal carattere malizioso si unisce al Team Rocket, divenendo poi il compagno di Matori, la segretaria di Giovanni. \nA partire dall'episodio \"Un Rotom Scatenato!\" il Pok\u00e9mon viene chiamato \"Miao\". Nei titoli di coda viene erroneamente riportato come \"Meo\".\nManga.\nNel manga \"\" \u00e8 presente il Meowth del Team Rocket. Il Pok\u00e9mon appare inoltre in Ash &amp; Pikachu.\nEsemplari di Meowth sono inoltre visibili nelle opere \"Pok\u00e9mon Adventures\" e \"Pok\u00e9mon Manga\"."}
{"id": "316637", "revid": "712828", "url": "https://it.wikipedia.org/wiki?curid=316637", "title": "Persian", "text": ""}
{"id": "316638", "revid": "1452073", "url": "https://it.wikipedia.org/wiki?curid=316638", "title": "Psyduck", "text": " \u00e8 un Pok\u00e9mon base della prima generazione di tipo Acqua. Il suo numero identificativo Pok\u00e9dex \u00e8 54. Nel contesto del franchise creato da Satoshi Tajiri, Psyduck si evolve in Golduck al raggiungimento di uno specifico livello.\nIdeato dal team di designer della Game Freak, Psyduck fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\nNell'anime e nel videogioco Pok\u00e9mon Stadium \u00e8 uno dei Pok\u00e9mon della capopalestra Misty. Nei videogiochi \"Pok\u00e9mon Diamante\" e \"Perla\" e \"Pok\u00e9mon Platino\", nell'episodio \"Con gli Psyduck non si passa!\" e nel manga \"Pok\u00e9mon Adventures\" alcuni Psyduck bloccheranno l'accesso a Memoride tramite il Percorso 210.\nPsyduck \u00e8 uno dei quattordici Pok\u00e9mon che possiedono una descrizione in sei lingue nel Pok\u00e9dex di \"Pok\u00e9mon Diamante\" e \"Perla\". \u00c8 assente nel videogioco \"Pok\u00e9mon Verde Foglia\".\nDescrizione.\nPsyduck ha l'aspetto di un papero giallo. Se sforza il cervello inizia a soffrire di forti emicranie; quando queste si fanno intense gli conferiscono poteri psichici misteriosi, di cui per\u00f2 si scorda subito dopo averli usati. Per questo cerca di sforzare la mente il meno possibile e ha sempre un'aura vacua e stralunata.\nPsyduck si evolve in Golduck al raggiungimento di uno specifico livello.\nApparizioni.\nVideogiochi.\nNei videogiochi \"Pok\u00e9mon Rosso\" e \"Blu\" Psyduck \u00e8 ottenibile nei Percorsi 24 e 25 ed all'interno della Zona Safari. Nella versione \"Gialla\" \u00e8 disponibile esclusivamente nei pressi del Percorso 6.\nIn \"Pok\u00e9mon Oro\" e \"Argento\" e \"Pok\u00e9mon Cristallo\" \u00e8 presente lungo i Percorsi 6 e 35 e nel Bosco di Lecci. Nei remake \"Pok\u00e9mon Oro HeartGold\" e \"Argento SoulSilver\" \u00e8 inoltre disponibile presso le Isole Vorticose, la Grotta Ignota e la Zona Safari di Johto.\nNelle versioni \"Rubino\", \"Zaffiro\", \"Smeraldo\", \"Rubino Omega\" e \"Zaffiro Alpha\" \u00e8 possibile catturare il Pok\u00e9mon esclusivamente all'interno della Zona Safari di Hoenn.\nNei videogiochi \"Pok\u00e9mon Rosso Fuoco\", \"Pok\u00e9mon Diamante\" e \"Perla\" e \"Pok\u00e9mon Platino\" Psyduck \u00e8 disponibile in tutti gli specchi d'acqua delle regioni di Kanto e Sinnoh.\nIn \"Pok\u00e9mon Nero 2\" e \"Bianco 2\" Psyduck \u00e8 presente nella Fattoria di Venturia. Nei videogiochi \"Pok\u00e9mon X\" e \"Y\" \u00e8 disponibile lungo i Percorsi 7 e 22.\nNelle versioni \"Sole e Luna\" \u00e8 possibile catturare Psyduck nei pressi della Collina Scrosciante e della Collina Diecicarati, nel Giardino di Malie e all'interno della Grotta Pratomare.\nNei titoli ambientati a Sinnoh lo strumento , che serve ad annaffiare le bacche, ha le sembianze del Pok\u00e9mon e sostituisce l'oggetto Annaffiatoio presente nei videogiochi della seconda generazione e nei rispettivi remake.\nNegli Stati Uniti d'America \u00e8 stato possibile ottenere il Pok\u00e9mon, per i remake dei titoli della prima generazione, il 25 settembre 2004.\nPer le versioni \"Diamante e Perla\" \u00e8 stato possibile scambiarlo, dal 19 al 30 agosto 2007, per un esemplare americano di Ponyta.\nIn \"Pok\u00e9mon Ranger\" \u00e8 ottenibile durante la Prova di Cattura di Villestate.\nInfine Psyduck \u00e8 uno dei sedici Pok\u00e9mon iniziali in \"\" e pu\u00f2 essere fotografato nel videogioco \"Pok\u00e9mon Snap\", per Nintendo 64, nei pressi del fiume Course.\nAnime.\nPsyduck appare per la prima volta nel corso dell'episodio \"Un mistero da svelare\" (\"Hypno's Naptime\") in cui Misty cattura accidentalmente un esemplare del Pok\u00e9mon che ha la caratteristica di essere cronicamente confuso e con il vizio di uscire dalla sua Pok\u00e9 Ball. Inoltre, nonostante sia un Pok\u00e9mon di tipo Acqua, \u00e8 incapace di nuotare.\nLo Psyduck di Misty mostra per la prima volta i suoi poteri psichici in \"La villa dei ninja\" (\"The Ninja Pok\u00e9-Showdown\") in cui Ash Ketchum sfida Koga per ottenere la Medaglia Anima. Quando il Team Rocket interrompe la battaglia allo scopo di rubare tutti i Pok\u00e9mon presenti nella palestra, Psyduck tenta invano di proteggere la sua allenatrice. Tuttavia questo insuccesso gli provoca un aumento dell'intensit\u00e0 del suo perenne mal di testa e di conseguenza migliora le sue capacit\u00e0 psichiche e, usando l'attacco Confusione, riesce a sconfiggere il Team Rocket. Nell'episodio \"Incontro tra Pok\u00e9mon d'Acqua\" (\"Bye Bye Psyduck\") Misty crede che il suo Psyduck si sia evoluto in Golduck.\nAltri episodi incentrati su Pok\u00e9mon della stessa specie sono \"Lo Psyduck triste\" (\"Sitting Psyduck\") e \"Con gli Psyduck non si passa!\" (\"The Psyduck Stops Here!\").\nAccoglienza.\nNel corso degli anni stati messi in commercio diversi gadget dedicati a Psyduck, tra cui dei ciondoli prodotti dalla societ\u00e0 giapponese U-Treasure."}
{"id": "316639", "revid": "712828", "url": "https://it.wikipedia.org/wiki?curid=316639", "title": "Golduck", "text": ""}
{"id": "316642", "revid": "1305772", "url": "https://it.wikipedia.org/wiki?curid=316642", "title": "Hexen II", "text": "Hexen II \u00e8 un videogioco sviluppato dalla Raven Software e pubblicato per PC dalla id Software nel 1997.\nDistribuito dalla Activision, \u00e8 il terzo gioco nella serie Heretic/Hexen, e l'ultimo della trilogia dei \"Serpent Riders\". Come per \"Hexen\" e \"Heretic\", Raven ha distribuito il codice sorgente del gioco nel 2000. Questa volta il codice \u00e8 stato reso disponibile sotto la licenza GNU, permettendo a terze parti di sviluppare il gioco anche per diverse piattaforme, come Linux.\nTrama.\nIl lontano mondo di Thyrion \u00e8 stato reso schiavo da un potente demone di nome Eidolon, il terzo \"Serpent Rider\", pi\u00f9 potente e vecchio dei due precedenti demoni incontrati in Heretic ed Hexen. Eidolon controlla i quattro continenti di Thyrion grazie ai Cavalieri dell'Apocalisse (Morte, Pestilenza, Carestia e Guerra) e tramite un esercito di creature demoniache che hanno portato terrore e distruzione nelle terre di questo mondo sconosciuto. Gli unici superstiti della popolazione originaria decidono di combattere il malvagio Eidolon liberando la loro terra dal male, essi sono un negromante, un crociato, un paladino e un'assassina. Il giocatore, nei panni di uno di questi quattro personaggi, viaggia attraverso i continenti di Thyrion, ognuno caratterizzato da un'architettura e un'ambientazione differente (Medievale, Mesoamericana, dell'Antico Egitto e Greco-Romana), distruggendo nemici, risolvendo enigmi, accumulando armi e poteri magici, fino a scontrarsi con il supremo Eidolon.\nModalit\u00e0 di gioco.\nCostruito su una versione modificata del motore grafico di Quake, \u00e8 un videogioco basato sull'esperienza per singolo giocatore, ma ha anche una sezione multigiocatore. Pur essendo tipicamente uno sparatutto in prima persona (FPS), Hexen II, come il suo predecessore, presenta una notevole quantit\u00e0 di enigmi e rompicapo, attraverso i quali \u00e8 possibile sbloccare accessi e proseguire nei livelli successivi.\nRispetto a Hexen e a Quake vi sono notevoli miglioramenti anche nell'interattivit\u00e0 con l'ambiente di gioco, quest'ultimo infatti \u00e8 in grado di essere demolito (in parte), gli oggetti possono essere distrutti e le armi montate. Come in Hexen, anche in \"Hexen II\" i livelli si articolano in una struttura di gioco non lineare (detta \"hub system\"): pi\u00f9 livelli sono interconnessi tra loro e legati a un livello centrale, pertanto una scelta o un'azione fatta in un livello pu\u00f2 avere effetti sugli altri.\nEpisodi.\nThyrion ha quattro continenti, ognuno controllato da un Cavaliere dell'Apocalisse. I primi quattro episodi sono ambientati nei rispettivi continenti (Blackmarsh, Mazaera, Thysis, Septimus), nell'ultimo episodio invece il giocatore fa ritorno a Blackmarsh per scontrarsi con Eidolon.\nEpisodio 1: Blackmarsh.\nL'ambientazione di questo mondo \u00e8 medievale. Blackmarsh \u00e8 una terra fredda, decadente, piena di castelli in rovina. Un territorio rurale e povero dove le truppe di Eidolon hanno portato distruzione e terrore. Il giocatore deve muoversi tra castelli, torri e segrete, risolvendo enigmi e confrontandosi nel finale con il primo Cavaliere dell'Apocalisse: Carestia.\nEpisodio 2: Mazaera.\nIl secondo episodio si sviluppa nel continente di Mazaera, un territorio mesoamericano, segnato da templi e costruzioni in stile azteco. Questa regione inesplorata \u00e8 controllata dal Cavaliere dell'Apocalisse Morte.\nEpisodio 3: Thysis.\nThysis \u00e8 un continente desertico ad ambientazione egizia. Una ricca civilt\u00e0 di faraoni e sacerdoti ha costruito qui templi, piramidi e altre magnifiche strutture. Il tema egizio \u00e8 ripreso anche negli enigmi da risolvere e nei nemici da incontrare. Thysis \u00e8 controllato da Pestilenza, terzo Cavaliere dell'Apocalisse del gioco.\nEpisodio 4: Septimus.\nNel quarto episodio si viene catapultati a Septimus, terra in cui l'ambientazione \u00e8 di tipo greco-romano. Tra terme, palazzi e templi dell'antichit\u00e0 classica, il giocatore dovr\u00e0 farsi strada tra i nemici fino a scontrarsi con l'ultimo cavaliere servo di Eidolon: Guerra.\nEpisodio 5: Return to Blackmarsh.\nAlla fine del gioco si ritorna di nuovo a Blackmarsh, ai suoi castelli e alle sue cattedrali gotiche, per prepararsi a incontrare Eidolon.\nPersonaggi.\nCrociato.\nNato a Blackmarsh e cresciuto in un monastero, il Crociato \u00e8 un personaggio che bilancia bene forza e destrezza, difesa e offesa. Predilige i combattimenti a distanza.\nAssassina.\nOriginaria delle giungle di Mazaera, l'Assassina spicca per velocit\u00e0 e destrezza. Scarsa in difesa, eccellente in offesa. Buona sia per combattimenti a distanza che ravvicinati.\nNegromante.\nNato nei deserti di Thysis, possiede poteri sovrannaturali e pu\u00f2 utilizzare armi magiche molto potenti. Scarso in difesa, ha ottime caratteristiche nell'offesa e nei combattimenti a distanza.\nPaladino.\nOriginario di Septimus, il Paladino \u00e8 un valente guerriero che predilige gli scontri corpo a corpo. Ottimo nella difesa.\nHexen II: Portal of Praevus.\nNel 1998 \u00e8 stato pubblicato un pacchetto di espansione intitolato \"Hexen II: Portal of Praevus\", contenente nuovi livelli, nuovi nemici e un nuovo personaggio giocabile, la \"Demonessa\". Presenta una nuova storia che si incentra sul tentativo di risurrezione di Eidolon ad opera del mago Praevus, in questo caso i livelli da percorrere sono in stile Cinese-Tibetano.\nTrama.\nSubito dopo la distruzione di Eidolon, il pi\u00f9 potente dei tre Serpent Riders, il mondo va incontro a un terribile e lungo inverno. Indagando sulle cause di questo anomalo effetto climatico gli eroi di Hexen II scoprono che il mago Praevus intende resuscitare i tre Serpent Riders.\nDopo un lungo viaggio i quattro eroi riescono a trovare e sconfiggere il malvagio stregone che scompare in un lampo di luce.\nCos\u00ec gli spiriti dei Serpent Riders (D'Sparil, Korax ed Eidolon) si sollevano in volo e scompaiono per sempre nel vuoto."}
{"id": "316643", "revid": "712828", "url": "https://it.wikipedia.org/wiki?curid=316643", "title": "Growlithe", "text": ""}
{"id": "316644", "revid": "712828", "url": "https://it.wikipedia.org/wiki?curid=316644", "title": "Arcanine", "text": ""}
{"id": "316645", "revid": "712828", "url": "https://it.wikipedia.org/wiki?curid=316645", "title": "Poliwag", "text": ""}
{"id": "316646", "revid": "712828", "url": "https://it.wikipedia.org/wiki?curid=316646", "title": "Poliwhirl", "text": ""}
{"id": "316647", "revid": "712828", "url": "https://it.wikipedia.org/wiki?curid=316647", "title": "Poliwrath", "text": ""}
{"id": "316648", "revid": "712828", "url": "https://it.wikipedia.org/wiki?curid=316648", "title": "Abra (Pok\u00e9mon)", "text": ""}
{"id": "316649", "revid": "1452073", "url": "https://it.wikipedia.org/wiki?curid=316649", "title": "Kadabra", "text": " \u00e8 un Pok\u00e9mon di stadio uno della prima generazione di tipo Psico. Il suo numero identificativo Pok\u00e9dex \u00e8 64. Nel contesto del franchise creato da Satoshi Tajiri, Kadabra si evolve da Abra ed evolve a sua volta in Alakazam tramite scambio.\nIdeato dal team di designer della Game Freak, Kadabra fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\n\u00c8 uno dei Pok\u00e9mon della capopalestra Sabrina.\nNel 2000 Kadabra \u00e8 stato al centro di una controversia legale.\nDescrizione.\nNella versione beta di \"Pok\u00e9mon Rosso\" e \"Blu\" il suo nome era \"Pocus\".\nKadabra possiede forti poteri psichici, che emette tramite onde alfa da tutto il corpo. Quando si sente in pericolo o si concentra fissando un cucchiaio d'argento i poteri risultano amplificati. Le onde che emette sono cos\u00ec forti da causare mal di testa nelle creature vicine e malfunzionamenti negli strumenti elettronici e meccanici. Una teoria afferma che si sia originato da un bambino dotato di poteri extrasensoriali sottoposto a un esperimento. In \"Pok\u00e9mon Diamante\" e \"Perla\" sono state introdotte le differenze tra i sessi e gli esemplari di sesso femminile di Kadabra hanno ottenuto dei baffi pi\u00f9 corti rispetto a quelli dei maschi.\nKadabra si evolve da Abra al raggiungimento di uno specifico livello ed evolve a sua volta in Alakazam se scambiato.\nApparizioni.\nVideogioco.\nNei videogiochi \"Pok\u00e9mon Rosso\" e \"Blu\", \"Pok\u00e9mon Rosso Fuoco\" e \"Verde Foglia\" e \"Pok\u00e9mon Oro HeartGold\" e \"Argento SoulSilver\" \u00e8 possibile catturare Kadabra all'interno della Grotta Ignota.\nIn \"Pok\u00e9mon Giallo\", \"Pok\u00e9mon Oro\" e \"Argento\", \"Pok\u00e9mon Cristallo\" e nei remake \"Oro HeartGold e Argento SoulSilver\" il Pok\u00e9mon \u00e8 ottenibile lungo il Percorso 8.\nSe un esemplare di Kadabra viene trasferito dalla versione Gialla ad un videogioco della seconda generazione, il Pok\u00e9mon posseder\u00e0 lo strumento Cucchiaiotorto. L'oggetto \u00e8 in grado di aumentare l'efficacia degli attacchi di tipo Psico.\nNelle versioni \"Diamante\", \"Perla\" e \"Platino\" il Pok\u00e9mon \u00e8 ottenibile nei pressi del Percorso 215.\nAnime.\nKadabra appare per la prima volta nel corso dell'episodio \"Sabrina\" (\"Abra and the Psychic Showdown\") in cui l'Abra della capopalestra Sabrina si evolve durante uno scontro con il Pikachu di Ash Ketchum. Sconfitto dal Pok\u00e9mon Psico, l'allenatore catturer\u00e0 un Haunter nella puntata seguente e in \"Haunter contro Kadabra\" (\"Haunter Versus Kadabra\") riuscir\u00e0 ad ottenere la Medaglia Palude.\nAltri esemplari del Pok\u00e9mon sono presente negli episodi \"Lezioni di vita\" (\"The Mandarin Island Miss Match\") e \"La citt\u00e0 fantasma\" (\"Fear Factor Phony\").\nCarte collezionabili.\nKadabra appare in 5 carte di tipo Psiche, appartenenti ad altrettanti set. \u00c8 da evidenziare l'assenza di Kadabra in \"Tesori Misteriosi\", in cui sono presenti le carte sia di Abra che di Alakazam.\nAccoglienza.\nNel novembre del 2000 Uri Geller denunci\u00f2 la Nintendo affermando che Kadabra \u00e8 \"un Pok\u00e9mon malvagio e occulto\" e che l'azienda \"ha rubato la mia identit\u00e0 usando il mio nome\". Geller, che inoltre riteneva i segni a forma di S sul corpo del Pok\u00e9mon, originariamente ispirati alle carte Zener, fossero un richiamo alle SS naziste, perse la causa. Nonostante l'esito del procedimento giudiziario, la Nintendo rimosse comunque i riferimenti al personaggio a partire dall'episodio \"La citt\u00e0 fantasma\", oltre ad aver rimosso Kadabra nei set successivi a \"Skyridge\", sebbene abbia continuato la produzione di carte del gioco di carte collezionabili raffiguranti Abra ed Alakazam.\nIl 28 novembre 2020, lo stesso Geller ha scritto una lettera a Nintendo in cui chiedeva di tornare a stampare le carte raffiguranti Kadabra, annullando l'accordo precedente."}
{"id": "316650", "revid": "712828", "url": "https://it.wikipedia.org/wiki?curid=316650", "title": "Alakazam", "text": ""}
{"id": "316651", "revid": "712828", "url": "https://it.wikipedia.org/wiki?curid=316651", "title": "Machop", "text": ""}
{"id": "316652", "revid": "247222", "url": "https://it.wikipedia.org/wiki?curid=316652", "title": "Heretic II", "text": "Heretic II \u00e8 un videogioco sparatutto in terza persona di ambientazione fantasy sviluppato da Raven Software e pubblicato da Activision nel 1998 per PC.\n\u00c8 il secondo episodio di \"Heretic\" e sviluppa la storia di Corvus, il protagonista del gioco originale.\nTrama.\nLa storia vede Corvus, l'eroe che salv\u00f2 Parthoris dai demoni di D'Sparil (il primo \"Serpent Rider\"), riuscire improvvisamente a fare ritorno nella dimensione d'origine al termine di un lungo esilio, ed essere coinvolto in una nuova vicenda. Dopo la sconfitta di tutti e tre i Serpent Riders, Parthoris \u00e8 finita preda di una terribile piaga, una malattia sconosciuta che sta uccidendo moltissime persone. Corvus, tornato al villaggio Silverspring, dal popolo \"Sidhe\", scopre che i suoi compaesani stanno lentamente morendo divorati da una strana malattia che rende pazzi e feroci. Corvus, purtroppo, si accorge, a seguito di un duello col capo del villaggio, il Guardiano Celeste, di aver contratto la malattia in oggetto.\nCorvus prosegue nel viaggio e scopre che Morcalavin, un Serafino (antenato vivente dei Shide), ha tentato di raggiungere l'immortalit\u00e0 tramite l'uso dei sette \"Tomi del Potere\". Essendo solo sei tomi veri e uno falso, Morcalavin \u00e8 diventato pazzo e ha creato una malattia che si \u00e8 diffusa per tutto il continente di Parthoris. Corvus fugge da Silverspring e giunge nelle paludi, per arrivare ad Andoria, una citt\u00e0 abitata dai Ssithra, una razza di anfibi simili ad umani. Siernan, un famoso guaritore Ssithra, conosce il modo per curare la pericolosa malattia e indica all'eroe di recuperare certi ingredienti. La cura cos\u00ec prodotta, purtroppo, si rivela efficace solo sui Ssithra, lasciando Corvus ancora in preda alla malattia (ma, grazie al Tomo del Potere, ancora in salute e in pieno possesso delle proprie facolt\u00e0 mentali), e costringendolo pertanto a proseguire l'avventura.\nIn seguito, Corvus giunge al nido K'chekrik, abitato da una specie di insetti giganti, dove deve affrontare molti di essi e poi deve sconfiggere un insetto gigantesco. Dopo averlo ucciso, Corvus prosegue nel nido per giungere nella camera della Sacerdotessa, che teme di essere contagiata e combatte. Dopo averle fatto riacquistare la ragione l'eroe prosegue tramite un portale creato da lei per andare alle Miniere degli Ogle. Proseguendo per le miniere Corvus giunge in seguito alla Fortezza delle Nubi, il luogo in cui Morcalavin si \u00e8 rinchiuso. Dopo un grande duello, l'eroe riesce a piazzare il suo tomo, quello vero, e a completare la sequenza dei sette tomi per porre fine al regno di terrore e di malattia di Morcalavin, concludendo cos\u00ec l'avventura e riportando, ancora una volta, la pace a Parthoris.\nModalit\u00e0 di gioco.\nHeretic II \u00e8 stato sviluppato usando il motore grafico di \"Quake II\", modificato e migliorato. Il gioco unisce elementi da sparatutto in prima persona ed elementi di gioco di azione in terza persona, permettendo movimenti di salto e acrobazie simili ai giochi di tipo \"platform\"."}
{"id": "316653", "revid": "712828", "url": "https://it.wikipedia.org/wiki?curid=316653", "title": "Machoke", "text": ""}
{"id": "316654", "revid": "712828", "url": "https://it.wikipedia.org/wiki?curid=316654", "title": "Machamp", "text": ""}
{"id": "316655", "revid": "712828", "url": "https://it.wikipedia.org/wiki?curid=316655", "title": "Bellsprout", "text": ""}
{"id": "316656", "revid": "712828", "url": "https://it.wikipedia.org/wiki?curid=316656", "title": "Weepinbell", "text": ""}
{"id": "316658", "revid": "712828", "url": "https://it.wikipedia.org/wiki?curid=316658", "title": "Victreebel", "text": ""}
{"id": "316659", "revid": "712828", "url": "https://it.wikipedia.org/wiki?curid=316659", "title": "Tentacool", "text": ""}
{"id": "316661", "revid": "712828", "url": "https://it.wikipedia.org/wiki?curid=316661", "title": "Geodude", "text": ""}
{"id": "316662", "revid": "712828", "url": "https://it.wikipedia.org/wiki?curid=316662", "title": "Graveler", "text": ""}
{"id": "316663", "revid": "712828", "url": "https://it.wikipedia.org/wiki?curid=316663", "title": "Ponyta", "text": ""}
{"id": "316664", "revid": "712828", "url": "https://it.wikipedia.org/wiki?curid=316664", "title": "Rapidash", "text": ""}
{"id": "316665", "revid": "712828", "url": "https://it.wikipedia.org/wiki?curid=316665", "title": "Slowpoke", "text": ""}
{"id": "316666", "revid": "712828", "url": "https://it.wikipedia.org/wiki?curid=316666", "title": "Slowbro", "text": ""}
{"id": "316667", "revid": "1272592", "url": "https://it.wikipedia.org/wiki?curid=316667", "title": "Bignami", "text": ""}
{"id": "316668", "revid": "712828", "url": "https://it.wikipedia.org/wiki?curid=316668", "title": "Magnemite", "text": ""}
{"id": "316670", "revid": "712828", "url": "https://it.wikipedia.org/wiki?curid=316670", "title": "Magneton", "text": ""}
{"id": "316671", "revid": "712828", "url": "https://it.wikipedia.org/wiki?curid=316671", "title": "Farfetch'd", "text": ""}
{"id": "316672", "revid": "712828", "url": "https://it.wikipedia.org/wiki?curid=316672", "title": "Doduo", "text": ""}
{"id": "316673", "revid": "712828", "url": "https://it.wikipedia.org/wiki?curid=316673", "title": "Dodrio", "text": ""}
{"id": "316676", "revid": "712828", "url": "https://it.wikipedia.org/wiki?curid=316676", "title": "Grimer", "text": ""}
{"id": "316678", "revid": "712828", "url": "https://it.wikipedia.org/wiki?curid=316678", "title": "Muk (Pok\u00e9mon)", "text": ""}
{"id": "316681", "revid": "1776051", "url": "https://it.wikipedia.org/wiki?curid=316681", "title": "Fehren", "text": "Fehren (toponimo tedesco) \u00e8 un comune svizzero di 610 abitanti del Canton Soletta, nel distretto di Thierstein."}
{"id": "316682", "revid": "712828", "url": "https://it.wikipedia.org/wiki?curid=316682", "title": "Gastly", "text": ""}
{"id": "316683", "revid": "110157", "url": "https://it.wikipedia.org/wiki?curid=316683", "title": "Macedonia Centrale", "text": "La Macedonia Centrale (), parte della regione storica della Macedonia, \u00e8 una delle tredici regioni amministrative (, \"perif\u00e9ries\") della Grecia. Il suo capoluogo \u00e8 Salonicco.\nSi tratta della pi\u00f9 vasta periferia greca per superficie.\nSuddivisione amministrativa.\nUnit\u00e0 periferiche.\nComprende anche la regione autonoma del Monte Athos.\nComuni.\nA seguito della riforma in vigore dal 1\u00ba gennaio 2011 la Grecia occidentale \u00e8 divisa nei seguenti comuni:\nPrefetture.\nNel vecchio sistema di suddivisioni amministrative, la periferia era divisa in 7 prefetture che corrispondono alle attuali unit\u00e0 periferiche dal punto di vista territoriale"}
{"id": "316684", "revid": "712828", "url": "https://it.wikipedia.org/wiki?curid=316684", "title": "Haunter", "text": ""}
{"id": "316685", "revid": "22475", "url": "https://it.wikipedia.org/wiki?curid=316685", "title": "Gengar", "text": " \u00e8 un Pok\u00e9mon di stadio due della prima generazione di tipo Spettro/Veleno. Il suo numero identificativo Pok\u00e9dex \u00e8 94. Nel contesto del franchise creato da Satoshi Tajiri, Gengar si evolve da Haunter. Nei videogiochi \"Pok\u00e9mon X\" e \"Y\" Gengar ottiene una megaevoluzione denominata MegaGengar.\nIdeato dal team di designer della Game Freak, Gengar fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\nInsieme a Nidorino, \u00e8 uno dei primi due Pok\u00e9mon che appare nei videogiochi \"Pok\u00e9mon Rosso e Verde\" e \"Pok\u00e9mon Rosso Fuoco\" e \"Verde Foglia\" e nell'anime \"Pok\u00e9mon\".\nGengar \u00e8 utilizzato da Angelo, Agatha, Fannie e Drake.\nDescrizione.\nNella versione beta di \"Pok\u00e9mon Rosso\" e \"Blu\" il suo nome era \"Phantom\" (fantasma).\nGengar emerge dall'oscurit\u00e0 o dall'ombra delle sue vittime per terrorizzarle, maledirle e succhiare loro la vita. Assorbe calore dall'ambiente, quindi il suo arrivo \u00e8 annunciato da un brivido di freddo.\nGengar si evolve da Haunter se scambiato. In \"Pok\u00e9mon X\" e \"Y\" ottiene una megaevoluzione denominata MegaGengar, ottenibile utilizzando lo strumento Gengarite. \u00c8 alto 140\u00a0cm e in questo stato acquista la capacit\u00e0 di passare in altre dimensioni e una determinazione nella caccia ancora maggiore.\nApparizioni.\nVideogiochi.\nNei videogiochi \"Pok\u00e9mon Diamante\" e \"Perla\" e \"Pok\u00e9mon Platino\" Gengar sar\u00e0 disponibile presso l'Antico Chateau una volta inserita una cartuccia di un videogioco della terza generazione nell'apposito slot del Nintendo DS.\nIn \"Pok\u00e9mon Ranger\" \u00e8 presente all'interno Tempio di Fiore, mentre nel seguito \" \u00e8 disponibile nel Tempio Hippowdon e nella Torre Altru.\nIl Pok\u00e9mon appare anche in \" come membro del Team Perfidia composto da Gengar, Ekans e Medicham.\nIn occasione di Halloween 2014 \u00e8 stato distribuito un Gengar cromatico dotato dello strumento Gengarite.\nAnime.\nGengar appare per la prima volta in \"L'inizio di una grande avventura\" (\"Pok\u00e9mon, I Choose You!\"). Nella prima scena dell'episodio si vede il Pok\u00e9mon lottare contro un Nidorino. Il combattimento riprende l'inizio del videogioco \"Pok\u00e9mon Rosso\".\nNell'episodio \"La torre della paura\" (\"The Tower of Terror\") Ash Ketchum incontra un esemplare di Gengar. In \"Un mistero dopo l'altro\" (\"The Ancient Puzzle of Pok\u00e9mopolis\") il Pok\u00e9mon combatte contro un Alakazam.\nDrake utilizza un Gengar nel corso degli episodi \"L'Isola del Drago\" (\"Hello Pummelo\") e \"Una grande vittoria\" (\"Enter The Dragonite\") in cui combatte contro il Lapras di Ash. Il Gengar del capopalestra Angelo \u00e8 visibile per la prima volta in \"La torre di latta\" (\"A Ghost Of A Chance\").\nAnche la Superquattro Agatha possiede un esemplare del Pok\u00e9mon che utilizza contro il Pikachu di Ash nel corso di \"Arrivederci, amici\" (\"The Scheme Team\"). In \"Il Controscudo!\" (\"A Shield with a Twist\") il Buizel di Ash sconfigge il Gengar della capopalestra Fannie.\nIl Pok\u00e9mon appare inoltre nell'episodio \"Oscure presenze\" (\"Ghoul Daze!\").\nIn \"\" l'allenatore Rosso utilizza un Gengar durante la cattura del Pok\u00e9mon leggendario Mewtwo."}
{"id": "316686", "revid": "712828", "url": "https://it.wikipedia.org/wiki?curid=316686", "title": "Onix (Pok\u00e9mon)", "text": ""}
{"id": "316687", "revid": "712828", "url": "https://it.wikipedia.org/wiki?curid=316687", "title": "Drowzee", "text": ""}
{"id": "316688", "revid": "712828", "url": "https://it.wikipedia.org/wiki?curid=316688", "title": "Hypno", "text": ""}
{"id": "316689", "revid": "712828", "url": "https://it.wikipedia.org/wiki?curid=316689", "title": "Krabby", "text": ""}
{"id": "316690", "revid": "712828", "url": "https://it.wikipedia.org/wiki?curid=316690", "title": "Kingler", "text": ""}
{"id": "316691", "revid": "712828", "url": "https://it.wikipedia.org/wiki?curid=316691", "title": "Voltorb", "text": ""}
{"id": "316692", "revid": "712828", "url": "https://it.wikipedia.org/wiki?curid=316692", "title": "Electrode", "text": ""}
{"id": "316693", "revid": "712828", "url": "https://it.wikipedia.org/wiki?curid=316693", "title": "Exeggcute", "text": ""}
{"id": "316694", "revid": "712828", "url": "https://it.wikipedia.org/wiki?curid=316694", "title": "Exeggutor", "text": ""}
{"id": "316695", "revid": "712828", "url": "https://it.wikipedia.org/wiki?curid=316695", "title": "Cubone", "text": ""}
{"id": "316697", "revid": "712828", "url": "https://it.wikipedia.org/wiki?curid=316697", "title": "Marowak", "text": ""}
{"id": "316698", "revid": "712828", "url": "https://it.wikipedia.org/wiki?curid=316698", "title": "Hitmonlee", "text": ""}
{"id": "316700", "revid": "712828", "url": "https://it.wikipedia.org/wiki?curid=316700", "title": "Lickitung", "text": ""}
{"id": "316701", "revid": "712828", "url": "https://it.wikipedia.org/wiki?curid=316701", "title": "Koffing", "text": ""}
{"id": "316702", "revid": "712828", "url": "https://it.wikipedia.org/wiki?curid=316702", "title": "Weezing", "text": ""}
{"id": "316703", "revid": "712828", "url": "https://it.wikipedia.org/wiki?curid=316703", "title": "Rhyhorn", "text": ""}
{"id": "316704", "revid": "712828", "url": "https://it.wikipedia.org/wiki?curid=316704", "title": "Rhydon", "text": ""}
{"id": "316705", "revid": "712828", "url": "https://it.wikipedia.org/wiki?curid=316705", "title": "Chansey", "text": ""}
{"id": "316708", "revid": "712828", "url": "https://it.wikipedia.org/wiki?curid=316708", "title": "Kangaskhan", "text": ""}
{"id": "316711", "revid": "712828", "url": "https://it.wikipedia.org/wiki?curid=316711", "title": "Goldeen", "text": ""}
{"id": "316714", "revid": "712828", "url": "https://it.wikipedia.org/wiki?curid=316714", "title": "Staryu", "text": ""}
{"id": "316715", "revid": "712828", "url": "https://it.wikipedia.org/wiki?curid=316715", "title": "Starmie", "text": ""}
{"id": "316717", "revid": "712828", "url": "https://it.wikipedia.org/wiki?curid=316717", "title": "Scyther", "text": ""}
{"id": "316718", "revid": "1452073", "url": "https://it.wikipedia.org/wiki?curid=316718", "title": "Jynx", "text": " \u00e8 un Pok\u00e9mon base della prima generazione di tipo Ghiaccio/Psico. Il suo numero identificativo Pok\u00e9dex \u00e8 124. A partire dalla seconda generazione, Jynx si evolve da Smoochum \nIdeato dal team di designer della Game Freak, Jynx fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\nIl Pok\u00e9mon \u00e8 protagonista dell'episodio censurato dalla 4Kids Entertainment per la presenza di Jynx, al centro di controversie per via del colore della sua pelle. La capopalestra Sabrina (Pok\u00e9mon) e la Superquattro Lorelei possiedono un esemplare del Pok\u00e9mon. Jynx \u00e8 uno dei Pok\u00e9mon assenti in \"Pok\u00e9mon Giallo\". Jynx ed Illumise sono gli unici Pok\u00e9mon esclusivamente di sesso femminile appartenenti al gruppo Uovo Umanoide.\nDescrizione.\nJynx ha un aspetto umanoide e un linguaggio simile a quello umano; pu\u00f2 infatti emettere una variet\u00e0 di versi differenti per esprimere i diversi stati d'animo. Tende ad ancheggiare e a muoversi in modo ritmico, per ammaliare i nemici e indurli a danzare con lei tramite l'ipnosi. \u00c8 una specie esclusivamente femminile.\nA partire da \"Pok\u00e9mon Oro\" e \"Argento\" \u00e8 stato introdotto Smoochum, uno stadio pre-evolutivo del Pok\u00e9mon derivato da un uovo di Jynx, che si evolve in Jynx dopo aver raggiunto uno specifico livello.\nApparizioni.\nVideogiochi.\nNei videogiochi \"Pok\u00e9mon Rosso\" e \"Blu\" e \"Pok\u00e9mon Rosso Fuoco\" e \"Verde Foglia\" \u00e8 possibile ottenere Jynx in cambio di un Poliwhirl a Celestopoli.\nIn \"Pok\u00e9mon Oro\" e \"Argento\", \"Pok\u00e9mon Cristallo\" e \"Pok\u00e9mon Oro HeartGold\" e \"Argento SoulSilver\" il Pok\u00e9mon \u00e8 disponibile lungo la Via Gelata. Nei remake della quarta generazione \u00e8 inoltre presente nelle Isole Spumarine.\nNella versione \"Platino\" \u00e8 disponibile all'interno del Tempio Nevepoli.\nNei videogiochi \"Pok\u00e9mon Nero\" e \"Bianco\" \u00e8 possibile catturare Jynx nella Fossa Gigante.\nIn \"Pok\u00e9mon X\" e \"Y\" Jynx \u00e8 disponibile all'interno della Caverna Gelata.\nNel videogioco \"\" \u00e8 presente nella Valle di Crio e all'interno del Castello di Almia.\nAnime.\nJynx appare per la prima volta nel corso dell'episodio \"Incontro con Babbo Natale\" (\"Holiday Hi-Jynx\"). Nell'anime i Pok\u00e9mon collaborano con Babbo Natale.\nLa Superquattro Prima possiede un esemplare del Pok\u00e9mon, mostrato in \"Lezioni di vita\" (\"The Mandarin Island Miss Match\").\n\u00c8 inoltre presente nell'episodio censurato \"La Via Gelata\" (\"The Ice Cave!\"), tra i Pok\u00e9mon dell'Infermiera Joy.\nAccoglienza.\nOriginariamente il Pok\u00e9mon presentava una pelle scura dato che richiamava due mode giapponesi, il \"ganguro\" e l\"'yamanba\", in voga nel periodo dell'uscita del videogioco. Molti afroamericani, tra cui la scrittrice Carole Boston Weatherford ritennero Jynx un'immagine stereotipata delle persone di colore. Nel 2002, in risposta a questa controversia, la Nintendo cambi\u00f2 il colore del Pok\u00e9mon rendendo viola sia le mani che il viso. In occasione della pubblicazione di \"Pok\u00e9mon Giallo\" per Nintendo 3DS lo sprite del Pok\u00e9mon Jynx \u00e8 stato modificato rispetto alla versione originale del titolo. Anche nella versione per Wii e Wii U del videogioco \"Pok\u00e9mon Snap\" \u00e8 stato modificato l'aspetto di Jynx."}
{"id": "316719", "revid": "712828", "url": "https://it.wikipedia.org/wiki?curid=316719", "title": "Electabuzz", "text": ""}
{"id": "316720", "revid": "712828", "url": "https://it.wikipedia.org/wiki?curid=316720", "title": "Magmar", "text": ""}
{"id": "316721", "revid": "712828", "url": "https://it.wikipedia.org/wiki?curid=316721", "title": "Pinsir", "text": ""}
{"id": "316723", "revid": "712828", "url": "https://it.wikipedia.org/wiki?curid=316723", "title": "Magikarp", "text": ""}
{"id": "316726", "revid": "712828", "url": "https://it.wikipedia.org/wiki?curid=316726", "title": "Lapras", "text": ""}
{"id": "316727", "revid": "712828", "url": "https://it.wikipedia.org/wiki?curid=316727", "title": "Ditto (Pok\u00e9mon)", "text": ""}
{"id": "316729", "revid": "712828", "url": "https://it.wikipedia.org/wiki?curid=316729", "title": "Vaporeon", "text": ""}
{"id": "316730", "revid": "5680", "url": "https://it.wikipedia.org/wiki?curid=316730", "title": "Termine (logica matematica)", "text": ""}
{"id": "316731", "revid": "712828", "url": "https://it.wikipedia.org/wiki?curid=316731", "title": "Jolteon", "text": ""}
{"id": "316732", "revid": "712828", "url": "https://it.wikipedia.org/wiki?curid=316732", "title": "Flareon", "text": ""}
{"id": "316734", "revid": "712828", "url": "https://it.wikipedia.org/wiki?curid=316734", "title": "Omanyte", "text": ""}
{"id": "316736", "revid": "712828", "url": "https://it.wikipedia.org/wiki?curid=316736", "title": "Omastar", "text": ""}
{"id": "316737", "revid": "712828", "url": "https://it.wikipedia.org/wiki?curid=316737", "title": "Kabuto (Pok\u00e9mon)", "text": ""}
{"id": "316738", "revid": "712828", "url": "https://it.wikipedia.org/wiki?curid=316738", "title": "Kabutops", "text": ""}
{"id": "316740", "revid": "22475", "url": "https://it.wikipedia.org/wiki?curid=316740", "title": "Snorlax", "text": " \u00e8 un Pok\u00e9mon base della prima generazione di tipo Normale. Il suo numero identificativo Pok\u00e9dex \u00e8 143. Nel contesto del franchise creato da Satoshi Tajiri, Snorlax evolve da Munchlax al raggiungimento di uno specifico livello di felicit\u00e0.\nIdeato dal team di designer della Game Freak, Snorlax fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\n\u00c8 uno dei Pok\u00e9mon dell'allenatore Ash Ketchum. Anche Rosso, Red, Barry, Alberta, Fortunata e Demetra hanno utilizzato esemplari di Snorlax.\nNei videogiochi \"Pok\u00e9mon Rosso\" e \"Blu\", \"Pok\u00e9mon Giallo\", \"Pok\u00e9mon Oro\" e \"Argento\", \"Pok\u00e9mon Cristallo\", \"Pok\u00e9mon Rosso Fuoco\" e \"Verde Foglia\" e \"Pok\u00e9mon Oro HeartGold\" e \"Argento SoulSilver\" \u00e8 necessario risvegliarlo con lo strumento o utilizzando il Pok\u00e9Gear. Snorlax \u00e8 l'ultimo Pok\u00e9mon da catturare in \"Pok\u00e9mon Ranger\".\nDescrizione.\nSnorlax \u00e8 un Pok\u00e9mon docile e pigro; tutto quello che fa \u00e8 mangiare e dormire, tuttavia, quelle rare volte che si sforza, dimostra una forza prodigiosa. Non \u00e8 sazio se non ingerisce almeno quattrocento chili di cibo al giorno. Il suo stomaco e i succhi gastrici sono cos\u00ec resistenti che possono digerire anche alimenti marci o veleni. Il gorgoglio del suo stomaco e il suo russare vengono a volte confusi col suo verso tipico.\nA partire da \"Pok\u00e9mon Diamante\" e \"Perla\" \u00e8 stato introdotto Munchlax, uno stadio pre-evolutivo del Pok\u00e9mon derivato da un uovo di Snorlax in possesso dello strumento , che si evolve in Snorlax dopo aver raggiunto un livello sufficiente di amicizia con il proprio allenatore.\nApparizioni.\nVideogiochi.\nNei videogiochi \"Pok\u00e9mon Rosso\" e \"Blu\", \"Pok\u00e9mon Giallo\" e \"Pok\u00e9mon Rosso Fuoco\" e \"Verde Foglia\" \u00e8 possibile incontrare due Snorlax addormentati lungo i Percorsi 12 e 16. Per svegliare il Pok\u00e9mon \u00e8 necessario utilizzare lo strumento Pok\u00e9 Flauto, ottenibile a Lavandonia.\nIn \"Pok\u00e9mon Oro\" e \"Argento\", \"Pok\u00e9mon Cristallo\" e \"Pok\u00e9mon Oro HeartGold\" e \"Argento SoulSilver\" un esemplare di Snorlax ostruir\u00e0 l'entrata est della Grotta Diglett. Il Pok\u00e9mon pu\u00f2 essere risvegliato utilizzando il Pok\u00e9Gear.\nNei videogiochi \"Pok\u00e9mon Nero 2\" e \"Bianco 2\" \u00e8 possibile ottenere un esemplare del Pok\u00e9mon dotato dell'Abilit\u00e0 Voracit\u00e0 effettuando uno scambio a Sciroccopoli.\nIn \"Pok\u00e9mon X\" e \"Y\" Snorlax blocca il Percorso 7. Lo strumento Pok\u00e9 Flauto \u00e8 ottenibile nella Reggia Aurea.\nNel videogioco \"Pok\u00e9mon Ranger\" un esemplare di Snorlax \u00e8 presente nella Catena di Sekra. Per svegliarlo \u00e8 necessario catturare tutti i Pok\u00e9mon presenti nella regione di Fiore. Ulteriori Snorlax sono visibili ad Autunnia e nella Giungla Ulivo.\nAnime.\nSnorlax appare per la prima volta nel corso dell'episodio \"Il Pok\u00e9mon addormentato\" (\"Wake up! Snorlax!\").\nAsh Ketchum cattura un esemplare del Pok\u00e9mon in \"Le sette Isole del Pompelmo\" (\"Snack Attack!\"). L'allenatore lo utilizza negli episodi \"Pesi massimi\" (\"The Ring Masters\"), \"L'ultima Medaglia (quarta parte)\" (\"Better Eight Than Never\"), in cui sconfigge il Kingdra della capopalestra Sandra, e \"La ruota del parco\" (\"Wheel of Frontier\") dove Ash sconfigge l'Asso Valentina.\nAltri Snorlax, appartenenti ad altri allenatori, sono presenti in \"Un Pok\u00e9mon ingombrante\" (\"The Garden of Eatin\"), in \"Ash contro la regina fortunata\" (\"Queen of the Serpentine\"), appartenente all'Asso Fortunata, in \"Uno strano ristorante\" (\"A Full Course Tag Battle!\") ed in \"Rivalit\u00e0 da maratona!\" (\"A Marathon Rivalry!\").\nIn \"\" l'allenatore Rosso utilizza un esemplare di Snorlax contro il Rhyhorn del capopalestra Giovanni.\nManga.\nNel manga \"Pok\u00e9mon Adventures\" Rosso cattura uno Snorlax che bloccava la via durante una corsa ciclistica e lo soprannomina Lax.\nAccoglienza.\nSnorlax \u00e8 stato accolto positivamente dai fan e dalla critica. IGN e GamesRadar+ l'hanno definito uno dei Pok\u00e9mon pi\u00f9 riconoscibili, e quello dall'aspetto migliore tra tutte le creature della serie nate come variazione del tema \"gatto\". Il sito Complex l'ha elencato inoltre all'ottavo posto nella lista dei Pok\u00e9mon pi\u00f9 forti delle prime due generazioni."}
{"id": "316741", "revid": "125397545", "url": "https://it.wikipedia.org/wiki?curid=316741", "title": "Lingua daca", "text": "La lingua daca o daco, chiamata anche lingua dacica o erroneamente lingua dacia, \u00e8 una lingua indoeuropea parlata dall'antico popolo dei Daci. \u00c8 stato spesso considerato come appartenente allo stesso ramo indoeuropeo della lingua tracica. Molte delle caratteristiche del daco sono sconosciute e in discussione. Poche le testimonianze scritte in daco. Ci\u00f2 che si sa di questa lingua ci viene da:\nDistribuzione geografica.\nIl Daco era una delle maggiori lingue dell'Europa sud-orientale, estendendosi dall'attuale Ungheria orientale alle coste del Mar Nero. In base ai ritrovamenti archeologici, le origini della cultura dacia sembrano essere in Moldavia, identificata come l'evoluzione della Cultura di Bessarabia dell'et\u00e0 del ferro.\nToponimi.\nLe citt\u00e0 dei Daci erano chiamate \"dava\", \"daua\", \"deva\", \"deba\" o \"daba\". Alcune di queste furono:\nA queste bisogna aggiungere:\nCambiamenti fonetici dal proto-indoeuropeo.\nLe consonanti sonore aspirate \"*bh-\" and \"*dh-\" in proto-indoeuropeo (PIE) diventano sonore: \"b\", \"d\" (Daco \"-dava\"&lt;PIE \"*dhe-\", \"porre, sistemare\", ecc.). PIE \"*b-\" rimane \"b\" (Daco \"-balus\"; \"kinuboila\"&lt;\"-uboila\"&lt;PIE \"*abel-\", ecc.), e \"*d\" rimane \"d-\" (Daco \"Decebalus\" ecc.).\nUna corrispondenza trovata fra daco e tracio \u00e8 una variazione di vocale, \"a\" (Daco)/\"e\" (Tracio). Cfr. Daco \"Zalm-\" (&lt;\"Zalmoxis\"), Tracio \"zelmis\" (&lt;PIE \"*kel-\", \"coprire\"), \"pelle, cuoio\"; Daco \"Zald-\" (&lt;\"Zaldapa\"), Tracio \"zeltas\" (&lt;PIE \"*ghel-\", \"splendere\"); Daco ricostruito \"*barz-\" (&lt;Rumeno \"barza\", \"cicogna\"), Tracio \"Berz-\" (&lt;\"Berzobis\", \"Berzana\"; PIE \"*bher?g-\", \"bianco\"); v. Olteanu et al. Questa \u00e8 una delle numerose evidenze a favore dell'esistenza di un ramo daco-tracio dell'indoeuropeo, un raggruppamento contestato da altri linguisti.\nAffiliazione.\nNegli anni Cinquanta il linguista bulgaro Vladimir Georgiev pubblic\u00f2 un suo lavoro nel quale dimostrava che la fonologia del daco \u00e8 vicina alla fonologia dell'albanese, contribuendo cos\u00ec all'ipotesi che il daco fosse nello stesso ramo linguistico dell'albanese, ramo denominato \"daco-moesio\" (o \"daco-misio\"), dove il moesio (o misio) sarebbe stato un dialetto di transizione fra il daco e il tracio. Ci sono delle relazioni tra il daco-tracio e l'albanese che potrebbero essere evidenze di una affinit\u00e0 linguistica daco-traco-albanese, e molte parole di substrato nel rumeno hanno dei corrispettivi in albanese.\nIl linguista Harvey E. Mayer ha ipotizzato che il daco sia una lingua baltica meridionale. Ci sono alcune corrispondenze tra il daco e le lingue baltiche, compreso il nome daco per una cucurbita selvatica, ricordata da Dioscoride Anazarbeo come \"kinuboila\". Questa ha una diretta corrispondenza con il lituano \"\u0161unobuolas\", che indica una cucurbita selvatica e che alla lettera significa \"mela canina\" (cio\u00e8 \"mela selvatica\").\nLe lingue baltiche, le lingue slave e l'albanese potrebbero derivare tutte da un ramo comune che si sarebbe separato dal proto-indoeuropeo, e sia il daco che il tracio potrebbero aver fatto parte di questo gruppo. Il tracologo Sorin Olteanu per\u00f2 ipotizza che il daco-tracio sia stato in origine una lingua centum, parte di un ramo greco-macedone; ma che poi il daco-tracio abbia sub\u00ecto l'influenza balto-slava, causando col tempo un cambiamento della lingua da centum a satem.\nIl daco e il traco sono cos\u00ec poveramente attestate, che teorie cos\u00ec distanti sull'affinit\u00e0 di queste lingue sono ancora prese in considerazione.\nEstinzione.\nNon \u00e8 chiaro quando esattamente il Daco si sia estinto, o se abbia avuto un discendente ancora vivo. L'iniziale conquista romana non pose fine al Daco, dato che trib\u00f9 daciche ancora libere, come i Carpi probabilmente continuarono a parlare Daco nel IV secolo in Moldavia e regioni limitrofe. Dal V o VI secolo, il Daco probabilmente era del tutto estinto, oppure, secondo un altro punto di vista, una sua diramazione \u00e8 proseguita nell'odierna lingua albanese (Rosetti, et al.).\nIl Daco come substrato del Proto-Rumeno.\nIl Daco avrebbe formato il substrato del proto-rumeno, che si svilupp\u00f2 dal Latino volgare parlato nei Balcani a nord della Linea Jire\u010dek che divide sommariamente l'influenza del Latino dall'influenza del Greco.\nSe il Daco formi in effetti il substrato del Proto-Rumano \u00e8 ancora in discussione, anche se questa teoria non \u00e8 in relazione con la romanizzazione della Dacia, dato che il Daco era parlato anche in Moesia, come anche a sud e a nord Dardania. Circa 300 parole nelle lingue romanze balcaniche (Romeno, Aromeno, Meglenoromeno, Istroromeno) potrebbero derivare dal Daco, dato che molte di queste mostrano un carattere \"satem\", come uno si aspetterebbe in parole Daco-Trace."}
{"id": "316742", "revid": "1452073", "url": "https://it.wikipedia.org/wiki?curid=316742", "title": "Articuno", "text": " \u00e8 un Pok\u00e9mon base della prima generazione di tipo Ghiaccio/Volante. Il suo numero identificativo Pok\u00e9dex \u00e8 144.\nIdeato dal team di designer della Game Freak, Articuno fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\nInsieme a Zapdos e Moltres \u00e8 uno dei tre Pok\u00e9mon leggendari di tipo Volante appartenenti alla prima generazione. I tre Pok\u00e9mon hanno un ruolo centrale nel lungometraggio \"Pok\u00e9mon 2 - La Forza di Uno\" e nel manga \"Pok\u00e9mon Adventures\".\nAlfredo, Savino e Baldo possiedono esemplari di Articuno. Il Pok\u00e9mon condivide i suoi due tipi con il Pok\u00e9mon della seconda generazione Delibird.\nArticuno \u00e8 uno dei primi quattro Pok\u00e9mon apparsi nella collezione di t-shirt \"Pok\u00e9mon 151\", dedicata ai Pok\u00e9mon della prima generazione.\nDescrizione.\nArticuno forma un trio di Pok\u00e9mon leggendari insieme a Zapdos e Moltres. \nNella sua forma principale pare che viva sulle montagne innevate nelle aree coperte da permafrost, ed \u00e8 perfettamente a suo agio tra i ghiacci. Quando vola raffredda l'aria intorno e congela l'umidit\u00e0 per produrre neve, creando bufere. Si dice appaia per atterrire chi si smarrisce sui ghiacciai e che le sue splendide ali azzurre siano composte di ghiaccio.\nNella sua forma di Galar ha una personalit\u00e0 fredda e insensibile. \u00c8 in grado di emettere un raggio che limita i movimenti del bersaglio e di creare affilate lame a forma di piuma con i suoi poteri psichici.\nApparizioni.\nVideogiochi.\nNei videogiochi \"Pok\u00e9mon Rosso\" e \"Blu\", \"Pok\u00e9mon Giallo\", \"Pok\u00e9mon Rosso Fuoco\" e \"Verde Foglia\" e \"Pok\u00e9mon Oro HeartGold\" e \"Argento SoulSilver\" un esemplare di Articuno \u00e8 presente all'interno delle Isole Spumarine.\nIn \"Pok\u00e9mon Platino\" \u00e8 possibile catturare Articuno nella regione di Sinnoh dopo aver parlato con il Professor Oak ad Evopoli.\nNei videogiochi \"Pok\u00e9mon X\" e \"Y\" Articuno \u00e8 presente nella regione di Kalos. \u00c8 possibile incontrare il Pok\u00e9mon leggendario all'interno dell'Antro Talassico se il Pok\u00e9mon iniziale del protagonista \u00e8 Chespin. In questi titoli pu\u00f2 partecipare alle Lotte Aeree.\nArticuno \u00e8 presente, in ', sia come Pok\u00e9mon utilizzabile, sia nei panni di rivale. \u00c8 possibile reclutarlo solo dopo averlo sconfitto nella Foresta Glaciale. \u00c8 inoltre presente nei videogiochi ', all'interno del Monte Valanga.\nIl Pok\u00e9mon leggendario appare inoltre in \"Super Smash Bros. Melee\", all'interno di una Pok\u00e9 Ball e come trofeo. Un'altra apparizione degna di nota \u00e8 quella di \"Pok\u00e9mon Snap\".\nAnime.\nArticuno appare per la prima volta nel corso dell'episodio \"La fotografia\" (\"Freeze Frame\") in cui viene fotografato da Todd Snap. Il Pok\u00e9mon leggendario \u00e8 inoltre uno dei protagonisti del lungometraggio \"Pok\u00e9mon 2 - La Forza di Uno\".\nL'Asso Savino ha inoltre stretto amicizia con un esemplare del Pok\u00e9mon. In \"Articuno, il Pok\u00e9mon Leggendario\" (\"Numero Uno Articuno\"), per sconfiggerlo, Ash Ketchum schierer\u00e0 il suo Charizard.\nIn \"\" l'allenatore Rosso cattura il Pok\u00e9mon leggendario Articuno. Il Pok\u00e9mon verr\u00e0 utilizzato durante la cattura di Mewtwo.\nManga.\nNel manga \"Pok\u00e9mon Adventures\" Articuno viene catturato dal Team Rocket e affidato a Koga. Grazie a un esperimento dell'organizzazione viene fuso insieme a Zapdos e Moltres, ma gli attacchi combinati di Rosso, Blu e Verde sciolgono l'unione. In seguito il Pok\u00e9mon viene catturato da Verde."}
{"id": "316743", "revid": "1452073", "url": "https://it.wikipedia.org/wiki?curid=316743", "title": "Zapdos", "text": " \u00e8 un Pok\u00e9mon base della prima generazione di tipo Elettro/Volante. Il suo numero identificativo Pok\u00e9dex \u00e8 145.\nIdeato dal team di designer della Game Freak, Zapdos fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\nInsieme a Articuno e Moltres \u00e8 uno dei tre Pok\u00e9mon leggendari di tipo Volante appartenenti alla prima generazione. I tre Pok\u00e9mon hanno un ruolo centrale nel lungometraggio \"Pok\u00e9mon 2 - La Forza di Uno\" e nel manga \"Pok\u00e9mon Adventures\".\nZapdos \u00e8 uno dei Pok\u00e9mon utilizzati da Valerio e da Baldo.\nZapdos condivide la sua specie con i Pok\u00e9mon Elekid ed Electabuzz. Dalla quinta generazione condivide i suoi due tipi con i Pok\u00e9mon Emolga, Thundurus e Rotom Vortice.\nDescrizione.\nZapdos forma un trio di Pok\u00e9mon leggendari insieme ad Articuno e Moltres. \u00c8 basato sul mito nativo americano dell'uccello del tuono. Secondo il Pok\u00e9dex, l'enciclopedia fittizia presente all'interno dei videogiochi, la forma principale di Zapdos vive all'interno di nubi temporalesche e per questo le sue apparizioni sono sempre accompagnate da violente tempeste, fulmini e tuoni. Poich\u00e9 controlla i lampi e l'elettricit\u00e0, il suo corpo emette crepitii e bagliori mentre \u00e8 in volo.\nNella sua forma di Galar ha un temperamento bellicoso. Vanta zampe possenti in grado di sferrare potenti calci e si dice che sfrecci fra le montagne a 300 km/h. La sua abilit\u00e0 nel volo \u00e8 per\u00f2 mediocre.\nApparizioni.\nVideogiochi.\nNei videogiochi \"Pok\u00e9mon Rosso\" e \"Blu\", \"Pok\u00e9mon Giallo\" e \"Pok\u00e9mon Rosso Fuoco\" e \"Verde Foglia\" un esemplare di Zapdos \u00e8 presente all'interno della Centrale elettrica. In \"Pok\u00e9mon Oro HeartGold\" e \"Argento SoulSilver\" sar\u00e0 disponibile lungo il Percorso 10, una volta conquistate 16 medaglie.\nIn \"Pok\u00e9mon Platino\" \u00e8 possibile catturare Zapdos all'interno della regione di Sinnoh dopo aver parlato con il Professor Oak ad Evopoli.\nNei videogiochi \"Pok\u00e9mon X\" e \"Y\" Zapdos \u00e8 presente nella regione di Kalos. \u00c8 possibile incontrare il Pok\u00e9mon leggendario all'interno dell'Antro Talassico se il Pok\u00e9mon iniziale del protagonista \u00e8 Fennekin. In questi titoli pu\u00f2 partecipare alle Lotte Aeree.\nZapdos \u00e8 presente in ', sia come Pok\u00e9mon utilizzabile, sia nei panni di rivale. \u00c8 possibile reclutarlo solo dopo averlo sconfitto nel Monte Tuono. \u00c8 anche disponibile in ' presso le Pianure Saetta disponendo di Lastraenigma o di Pezzoenigma.\nIl Pok\u00e9mon leggendario appare inoltre in \"Super Smash Bros. Melee\", all'interno di una Pok\u00e9 Ball e come trofeo. Un'altra apparizione degna di nota \u00e8 quella di \"Pok\u00e9mon Snap\".\nNella versione \"Smeraldo\" Zapdos \u00e8 utilizzato dall'Asso Baldo durante lo scontro per il Simbolo Audacia.\nAnime.\nZapdos appare per la prima volta nel corso dell'episodio \"Il cristallo magico\" (\"As Clear As Crystal\"). Il Pok\u00e9mon leggendario \u00e8 inoltre uno dei protagonisti del lungometraggio \"Pok\u00e9mon 2 - La Forza di Uno\".\nIn \"Dottor Brock!\" (\"Doc Brock!\") il Team Rocket tenta invano di catturare un esemplare di Zapdos nella regione di Sinnoh.\nIn \"\" l'allenatore Rosso cattura il Pok\u00e9mon leggendario Zapdos.\nManga.\nNel manga \"Pok\u00e9mon Adventures\" Zapdos viene catturato dal Team Rocket e affidato a Lt. Surge. Grazie a un esperimento dell'organizzazione viene fuso insieme ad Articuno e Moltres, ma gli attacchi combinati di Rosso, Blu e Verde sciolgono l'unione. In seguito il Pok\u00e9mon viene catturato da Verde."}
{"id": "316744", "revid": "1452073", "url": "https://it.wikipedia.org/wiki?curid=316744", "title": "Moltres", "text": " \u00e8 un Pok\u00e9mon base della prima generazione di tipo Fuoco/Volante. Il suo numero identificativo Pok\u00e9dex \u00e8 146.\nIdeato dal team di designer della Game Freak, Moltres fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\nInsieme ad Articuno e Zapdos \u00e8 uno dei tre Pok\u00e9mon leggendari di tipo Volante appartenenti alla prima generazione. I tre Pok\u00e9mon hanno un ruolo centrale nel lungometraggio \"Pok\u00e9mon 2 - La forza di uno\" e nel manga \"Pok\u00e9mon Adventures\".\nA Galar ne esiste una forma regionale di doppio tipo Buio/Volante.\nMoltres \u00e8 uno dei Pok\u00e9mon di Baldo.\nCondivide la sua specie con altri quattro Pok\u00e9mon: Charmeleon, Charizard, Flareon ed Infernape. Sono tutti noti come Pok\u00e9mon Fiamma.\nDescrizione.\nMoltres forma un trio di Pok\u00e9mon leggendari insieme ad Articuno e Zapdos. \u00c8 basato sul mito slavo dell'uccello di fuoco. \nNella sua forma principale \u00e8 in grado di creare scintillanti lingue infuocate e di spargere tizzoni ardenti solo sbattendo le ali. \u00c8 solito migrare da Sud quando giunge la primavera, per questo la sua apparizione preannuncia l'arrivo della bella stagione. Se rimane ferito, si dice che si immerga nel magma di un vulcano per ardere e tornare in salute.\nNella sua forma di Galar ha una personalit\u00e0 altezzosa e calma. Chi viene in contatto con la sua aura maligna perde ogni energia vitale e viene sopraffatto da una spossatezza profonda.\nApparizioni.\nVideogiochi.\nNei videogiochi \"Pok\u00e9mon Rosso\" e \"Blu\" e \"Pok\u00e9mon Giallo\" un esemplare di Moltres \u00e8 presente lungo la Via Vittoria. In \"Pok\u00e9mon Rosso Fuoco\" e \"Verde Foglia\" il Pok\u00e9mon \u00e8 presente nel Monte Brace, mentre nei titoli \"Pok\u00e9mon Oro HeartGold\" e \"Argento SoulSilver\" Moltres \u00e8 disponibile all'interno del Monte Argento.\nIn \"Pok\u00e9mon Platino\" \u00e8 possibile catturare Moltres all'interno della regione di Sinnoh dopo aver parlato con il Professor Oak ad Evopoli.\nNei videogiochi \"Pok\u00e9mon X\" e \"Y\" Moltres \u00e8 presente nella regione di Kalos. \u00c8 possibile incontrare il Pok\u00e9mon leggendario all'interno dell'Antro Talassico se il Pok\u00e9mon iniziale del protagonista \u00e8 Froakie. In questi titoli pu\u00f2 partecipare alle Lotte Aeree.\nMoltres \u00e8 presente in ', sia come Pok\u00e9mon utilizzabile, sia nei panni di rivale. \u00c8 possibile reclutarlo solo dopo averlo sconfitto sul Monte Vampa. \u00c8 anche disponibile in ' all'interno del Dedalo Finale.\nIl Pok\u00e9mon leggendario appare inoltre in \"Super Smash Bros. Melee\", sia all'interno di una Pok\u00e9 Ball che come trofeo. Un'altra apparizione degna di nota \u00e8 quella di \"Pok\u00e9mon Snap\".\nAnime.\nMoltres appare per la prima volta nel corso dell'episodio \"Il grande torneo\" (\"All Fired Up\"). Il Pok\u00e9mon leggendario \u00e8 inoltre uno dei protagonisti del lungometraggio \"Pok\u00e9mon 2 - La Forza di Uno\".\nIl Pok\u00e9mon \u00e8 inoltre presente nell'episodio di \"Pok\u00e9mon Chronicles\", \"Sulle Tracce della Leggenda\" (\"The Search for the Legend\").\nJames del Team Rocket indossa un costume raffigurante Moltres nel corso di \"Il libro\" (\"The Fortune Hunters\").\nIn \"\" l'allenatore Rosso cattura il Pok\u00e9mon leggendario Moltres.\nManga.\nNel manga \"Pok\u00e9mon Adventures\" Zapdos viene catturato dal Team Rocket e affidato a Lt. Surge. Grazie a un esperimento dell'organizzazione viene fuso insieme ad Articuno e Moltres, ma gli attacchi combinati di Rosso, Blu e Verde sciolgono l'unione. In seguito il Pok\u00e9mon viene catturato da Verde."}
{"id": "316745", "revid": "712828", "url": "https://it.wikipedia.org/wiki?curid=316745", "title": "Dratini", "text": ""}
{"id": "316746", "revid": "712828", "url": "https://it.wikipedia.org/wiki?curid=316746", "title": "Dragonair (Pok\u00e9mon)", "text": ""}
{"id": "316747", "revid": "712828", "url": "https://it.wikipedia.org/wiki?curid=316747", "title": "Dragonite", "text": ""}
{"id": "316749", "revid": "287204", "url": "https://it.wikipedia.org/wiki?curid=316749", "title": "Bayleef", "text": ""}
{"id": "316750", "revid": "287204", "url": "https://it.wikipedia.org/wiki?curid=316750", "title": "Meganium", "text": ""}
{"id": "316751", "revid": "287204", "url": "https://it.wikipedia.org/wiki?curid=316751", "title": "Cyndaquil", "text": ""}
{"id": "316752", "revid": "287204", "url": "https://it.wikipedia.org/wiki?curid=316752", "title": "Quilava", "text": ""}
{"id": "316753", "revid": "287204", "url": "https://it.wikipedia.org/wiki?curid=316753", "title": "Typhlosion", "text": ""}
{"id": "316754", "revid": "287204", "url": "https://it.wikipedia.org/wiki?curid=316754", "title": "Totodile", "text": ""}
{"id": "316755", "revid": "287204", "url": "https://it.wikipedia.org/wiki?curid=316755", "title": "Croconaw", "text": ""}
{"id": "316756", "revid": "287204", "url": "https://it.wikipedia.org/wiki?curid=316756", "title": "Feraligatr", "text": ""}
{"id": "316757", "revid": "287204", "url": "https://it.wikipedia.org/wiki?curid=316757", "title": "Sentret", "text": ""}
{"id": "316758", "revid": "287204", "url": "https://it.wikipedia.org/wiki?curid=316758", "title": "Furret", "text": ""}
{"id": "316759", "revid": "287204", "url": "https://it.wikipedia.org/wiki?curid=316759", "title": "Hoothoot", "text": ""}
{"id": "316761", "revid": "287204", "url": "https://it.wikipedia.org/wiki?curid=316761", "title": "Ledyba", "text": ""}
{"id": "316762", "revid": "287204", "url": "https://it.wikipedia.org/wiki?curid=316762", "title": "Ledian", "text": ""}
{"id": "316763", "revid": "287204", "url": "https://it.wikipedia.org/wiki?curid=316763", "title": "Spinarak", "text": ""}
{"id": "316764", "revid": "287204", "url": "https://it.wikipedia.org/wiki?curid=316764", "title": "Ariados", "text": ""}
{"id": "316765", "revid": "712828", "url": "https://it.wikipedia.org/wiki?curid=316765", "title": "Golem (Pok\u00e9mon)", "text": ""}
{"id": "316766", "revid": "287204", "url": "https://it.wikipedia.org/wiki?curid=316766", "title": "Crobat", "text": ""}
{"id": "316767", "revid": "287204", "url": "https://it.wikipedia.org/wiki?curid=316767", "title": "Chinchou", "text": ""}
{"id": "316768", "revid": "287204", "url": "https://it.wikipedia.org/wiki?curid=316768", "title": "Lanturn", "text": ""}
{"id": "316769", "revid": "1543377", "url": "https://it.wikipedia.org/wiki?curid=316769", "title": "Pichu", "text": " \u00e8 una specie Pok\u00e9mon della serie \"Pok\u00e9mon\" di Nintendo e Game Freak. Creato da Ken Sugimori, Pichu \u00e8 apparso per la prima volta nei videogiochi \"Pok\u00e9mon Oro e Argento\" e nei successivi sequel, in seguito \u00e8 apparso in vari prodotti, titoli spinoff e adattamenti animati e stampati del franchise. Ci sono stati pi\u00f9 doppiatori per Pichu. Viene definito il Pok\u00e9mon Topino. Pichu si evolve in Pikachu al raggiungimento di uno specifico livello di felicit\u00e0.\nFin dalla sua introduzione alla serie, Pichu \u00e8 stato visto come un personaggio comprimario di Pikachu, spesso presenti nei giochi spin-off come \"\". Il Pok\u00e9mon appare in \"Super Smash Bros. Melee\" e \"Super Smash Bros. Ultimate\", dove \u00e8 un personaggio giocabile.\nCaratteristiche.\nIn un'intervista, Junichi Masuda dichiar\u00f2 che lui e Ken Sugimori volevano creare il \"successivo\" Pikachu, ma inizialmente avevano difficolt\u00e0 a creare un design che ritenevano fosse altrettanto attraente. Dopo una lunga discussione, decisero di creare un Pok\u00e9mon che si sarebbe evoluto in Pikachu e Sugimori svilupp\u00f2 Pichu come risultato. Nella stessa intervista, Masuda afferm\u00f2 che Pichu era un Pok\u00e9mon \"vicino al suo cuore\" a causa del processo di progettazione \"ben congegnato\". In un'altra intervista, Masuda dichiar\u00f2 che Pichu \u00e8 il suo Pok\u00e9mon preferito.\nPichu \u00e8 un piccolo roditore che vive a terra. La sua pelliccia \u00e8 molto corta e ha una colorazione giallo brillante. Le punte delle sue grandi orecchie sono nere e ha ulteriori segni neri sul collo e sulla corta coda. Non sono abili nell'immagazzinare l'elettricit\u00e0, quindi quando sono divertiti o spaventati, scaricano spesso scosse di elettricit\u00e0 abbastanza forti da influenzare gli esseri umani adulti. Questa mancanza di controllo diventa pi\u00f9 stabile man mano che invecchiano. L'elettricit\u00e0 che riescono a mantenere immagazzinata \u00e8 limitata dai loro piccoli sacchetti nelle guance. Quando l'aria \u00e8 secca o nei giorni di tempesta, si caricano molto pi\u00f9 facilmente, lasciando loro il suono scoppiettante dell'elettricit\u00e0 statica. Giocano tra loro toccando la coda per innescare scintille, che funge anche da prova di coraggio. Corrono il rischio di mandarsi in cortocircuito a vicenda e spaventarsi fino a farli piangere con il lampo di scintille da loro emanato.\nApparizioni.\nVideogiochi.\nPichu \u00e8 apparso per la prima volta in \"Pok\u00e9mon Oro e Argento\" ed \u00e8 una dei tanti Baby Pok\u00e9mon introdotti nella serie. \u00c8 stato uno dei primi Pok\u00e9mon rivelati per \"Oro\" e \"Argento\", assieme a Cleffa e Igglybuff. Da allora Pichu \u00e8 apparso in tutti i successivi titoli \"Pok\u00e9mon\" principali. Pichu appare anche in altri giochi, tra cui \"Pok\u00e9mon Channel\", ', ', \"Pok\u00e9mon Trozei!\" , nelle serie \"Pok\u00e9mon Mystery Dungeon\" e \"Pok\u00e9mon Ranger\" e in '. A un certo punto, un gioco per Nintendo GameCube chiamato \"Pichu Bros: Party Panic\" era in fase di sviluppo ma non venne mai pubblicato, e prevedeva Pichu come personaggio principale. Il gioco fu per\u00f2 integrato in \"Pok\u00e9mon Channel\". In \"Pok\u00e9mon Stadium 2\" Pichu prende parte al minigioco \"La centrale elettrica di Pichu\". Pichu fa un'apparizione prominente in ', dove \u00e8 soprannominato \"Ukelele Pichu\" e funge da aiutante del personaggio giocante. Pichu \u00e8 anche un personaggio sbloccabile in \"Super Smash Bros. Melee\" e \"Super Smash Bros. Ultimate\". Ha un set di mosse identico a quello di Pikachu, ma a differenza di quest'ultimo, gli attacchi elettrici gli causano danni. Ci\u00f2 ha fatto s\u00ec che Pichu fosse un personaggio di livello inferiore in \"Super Smash Bros. Melee\", solitamente visto come un handicap autoimposto per i giocatori pi\u00f9 abili. Tuttavia, in \"Super Smash Bros. Ultimate\", Pichu \u00e8 stato notevolmente migliorato e visto come notevolmente migliore dalla scena competitiva di \"Smash Bros.\"\nAnime.\nPichu appare per la prima volta nel corso dell'episodio \"Il tempo delle mele\" (\"The Apple Corp\").\nAltri esemplari del Pok\u00e9mon sono presenti in \"Vera, facciamo il tifo per te\" (\"May, We Harley Drew'd Ya!\"), in \"Pikachu contro Raichu\" (\"Pika and Goliath!\") ed in \"Un Pok\u00e9mon insaziabile!\" (\"Hungry For the Good Life!\").\nUna particolare Pichu, denominata Pichu Spunzorek, \u00e8 inoltre presente nel lungometraggio \"\".\nAccoglienza.\nNintendo ha pubblicato un Game Boy Color a tema Pikachu e Pichu. Un Pichu cromatico (detto \"Pichu color-Pikachu\") fu reso disponibile per il download usando Dono Segreto che, quando portato nel Bosco di Lecci in \"Pok\u00e9mon Oro HeartGold e Argento SoulSilver\", permette di ottenere un Pichu dalle orecchie appuntite (detto Pichu Spunzorek).\nFrank Provo di GameSpot ha definito Pichu \"carino\". UGO Networks ha criticato il Pok\u00e9mon per aver perso la sua popolarit\u00e0 prima dell'uscita di \"Super Smash Bros. Melee\", e la sua unica prerogativa era la sua somiglianza con Pikachu. Jonathan Holmes di Destructoid ha scritto che era \"emozionato di ricevere questi due piccoli bastardi carini\" in riferimento ai due Pichu promozionali. Un membro dello staff di IGN ha scritto che Pichu era \"sicuro di rivaleggiare con Marill e Pikachu come nuovo favorito\". Kristine Steiner di IGN ha scritto che il Pichu con l'Ukulele di \"\" era \"dannatamente carino\". Thomas East di \"Official Nintendo Magazine\" ha scritto che \"la cosa migliore di questo \"Pok\u00e9mon Ranger: Tracce di luce\" \u00e8 che sarai assistito da Ukelele Pichu\". Jenni Lada di Gamer Tell ha scritto che questa versione del Pok\u00e9mon Topino era \"incredibilmente adorabile\".."}
{"id": "316771", "revid": "287204", "url": "https://it.wikipedia.org/wiki?curid=316771", "title": "Igglybuff", "text": ""}
{"id": "316772", "revid": "1543377", "url": "https://it.wikipedia.org/wiki?curid=316772", "title": "Togepi", "text": " \u00e8 un Pok\u00e9mon base della seconda generazione di tipo Folletto. Il suo numero identificativo Pok\u00e9dex \u00e8 175. Nel contesto del franchise creato da Satoshi Tajiri, Togepi evolve in Togetic al raggiungimento di uno specifico livello di felicit\u00e0.\nIdeato dal team di designer della Game Freak, Togepi il primo Pok\u00e9mon allevato nell'anime ed \u00e8 il secondo Pok\u00e9mon della seconda generazione apparso durante la serie, ancor prima dell'uscita nel 1999 dei videogiochi \"Pok\u00e9mon Oro\" e \"Argento\". Compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\n\u00c8 uno dei Pok\u00e9mon posseduti dalla capopalestra Misty. Nei videogiochi della seconda, terza e quarta generazione il protagonista ottiene un uovo di Togepi da un personaggio non giocante.\nDescrizione.\nSecondo il Pok\u00e9dex, l'enciclopedia fittizia presente all'interno dei videogiochi, Togepi ricava la sua energia dai nobili sentimenti di affetto e generosit\u00e0 emanati dai Pok\u00e9mon e dall'uomo. \u00c8 inoltre in grado di immagazzinare felicit\u00e0 e gioia dentro il suo guscio e di dividerle con gli altri, specie con le persone gentili. Si dice che chi riesce a far alzare un Togepi dormiente o a trattarlo bene sar\u00e0 baciato dalla felicit\u00e0.\nAccoglienza.\nVideogiochi.\nNei videogiochi \"Pok\u00e9mon Oro\" e \"Argento\", \"Pok\u00e9mon Cristallo\" e \"Pok\u00e9mon Oro HeartGold\" e \"Argento SoulSilver\" \u00e8 possibile ottenere un uovo di Togepi a Violapoli da uno degli assistenti del Professor Elm.\nIn \"Pok\u00e9mon Rosso Fuoco\" e \"Verde Foglia\" l'uovo verr\u00e0 donato da un signore situato al termine del Labirinto Marino, una delle localit\u00e0 del Settipelago.\nNei videogiochi \"Pok\u00e9mon Diamante\" e \"Perla\" il Pok\u00e9mon si pu\u00f2 incontrare lungo il Percorso 230. In \"Pok\u00e9mon Platino\" \u00e8 inoltre ottenibile come uovo da Camilla nella citt\u00e0 di Evopoli.\nIn \"Pok\u00e9mon Bianco\" \u00e8 disponibile all'interno della Foresta Bianca.\nNei videogiochi \"Pok\u00e9mon Nero 2\" e \"Bianco 2\" \u00e8 possibile ottenere un esemplare del Pok\u00e9mon dotato dell'Abilit\u00e0 Supersorte effettuando uno scambio a Sciroccopoli.\nIn \"Pok\u00e9mon X\" e \"Y\" \u00e8 disponibile nel Safari Amici. In questi titoli \u00e8 diventato un Pok\u00e9mon di tipo Folletto.\nIl Pok\u00e9mon \u00e8 inoltre presente nei videogiochi \"Super Smash Bros. Melee\", \"Super Smash Bros. Brawl\" e \"Super Smash Bros. per Nintendo 3DS e Wii U\".\nAnime.\nTogepi appare per la prima volta nel corso dell'episodio \"L'Uovo della discordia\" (\"Who Gets to Keep Togepi?\"). Sebbene l'uovo del Pok\u00e9mon sia stato trovato da Ash Ketchum in \"Avventure preistoriche\" (\"Attack of the Prehistoric Pok\u00e9mon\"), Togepi diventer\u00e0 di propriet\u00e0 di Misty, a causa dell'imprinting che porter\u00e0 il Pok\u00e9mon a considerarla sua madre. La ragazza lo liberer\u00e0, dopo che il Pok\u00e9mon si sar\u00e0 evoluto in Togetic, nell'episodio \"Due mondi in bilico\" (\"A Togepi Mirage!\").\nUn altro esemplare del Pok\u00e9mon, di sesso femminile ed insolitamente malvagio, \u00e8 presente nel corso di \"Dove nessun Togepi \u00e8 arrivato prima!\" (\"Where No Togepi Has Gone Before!\").\nManga.\nNel manga \"Pok\u00e9mon Adventures\" l'allenatore Oro ottiene un esemplare di Togepi, soprannominato . \u00c8 nato da un uovo consegnatogli dal Professor Elm, ottenuto dall'allevamento di due esemplari di Togetic appartenenti a Jasmine. Tuttavia, a differenza del normale Togepi, ha espressioni facciali arrabbiate ed \u00e8 piuttosto violento e incline al gioco d'azzardo. Dopo un considerevole lasso di tempo, Oro e Togepi finalmente legano alle Rovine d'Alfa mentre cercano di fermare la furia di Arceus, il che gli consente di evolversi in un Togetic e poi immediatamente in un Togekiss grazie a una Pietrabrillo donata da Lance. Sebbene i loro attacchi non infliggano alcun danno ad Arceus, Oro e Togekiss riescono comunque a calmarlo e a fermare la sua furia.\nAccoglienza.\nTogepi \u00e8 stato presentato in diversi articoli promozionali, tra cui peluche e figurine. \u00c8 stato presentato pi\u00f9 volte nelle promozioni di Burger King, sotto forma di borsa e in seguito come carta placcata in oro a 23 carati. Togepi \u00e8 stato anche presentato come parte di una promozione tra Nintendo ed Eggo. Togepi appare sul lato di un aereo 747-400, insieme a molti altri Pok\u00e9mon.\nDa quando \u00e8 apparso nell'anime Pok\u00e9mon, Togepi ha ricevuto un'accoglienza per lo pi\u00f9 positiva. Wired ha commentato che Togepi era uno dei preferiti da quando \u00e8 apparso per la prima volta sotto forma di uovo nell'episodio \"Avventure preistoriche\". La giornalista di \"The Mirror\" Fiona Parker ha descritto Togepi come un \"amabile Pok\u00e9mon a forma di uovo\". Poich\u00e9 Togepi \u00e8 stato tra i primi dei nuovi Pok\u00e9mon di \"Pok\u00e9mon Oro e Argento\" ad apparire nell'anime, Togepi era popolare tra i fan, come dichiarato da Brett Elston di GamesRadar. In seguito egli ne avrebbe criticato il design, commentando che la sua apparizione in \"Super Smash Bros. Brawl\" faceva addormentare le persone con il suo design noioso. Il collega Raymond Padilla, per la stessa testata, ha descritto Togepi come un'inutile creatura simile a un uovo, sostenendo che fosse fastidioso nell'anime. IGN ha incluso Togepi in un sondaggio dei lettori pi\u00f9 giovani sui migliori Pok\u00e9mon. Ha inoltre descritto Togepi come \"piacevolmente grassoccio\" e \"in carne\".\nNel libro \"The Japanification of Children's Popular Culture: From Godzilla to Miyazaki\", Mark I. West ha descritto Misty, una protagonista dell'anime, come una figura materna, aggiungendo che i suoi istinti portoettivi emergono principalmente nel modo in cui si prende cura di Togepi, che descrive come un \"bambino iperattivo\" che richiede cure costanti. L'autore Gerard Jones ha dichiarato che Togepi era un buon Pok\u00e9mon per i fan dei Pok\u00e9mon che fantasticano di prendersi cura dei bambini. \"The Independent Collegian\" ha usato la scena dell'aiutante del Professor Elm che d\u00e0 Togepi ai giocatori come una scena che riporter\u00e0 immediatamente ricordi ai fan di vecchia data dei Pok\u00e9mon."}
{"id": "316773", "revid": "287204", "url": "https://it.wikipedia.org/wiki?curid=316773", "title": "Togetic", "text": ""}
{"id": "316774", "revid": "287204", "url": "https://it.wikipedia.org/wiki?curid=316774", "title": "Natu", "text": ""}
{"id": "316775", "revid": "287204", "url": "https://it.wikipedia.org/wiki?curid=316775", "title": "Xatu", "text": ""}
{"id": "316776", "revid": "287204", "url": "https://it.wikipedia.org/wiki?curid=316776", "title": "Mareep", "text": ""}
{"id": "316777", "revid": "287204", "url": "https://it.wikipedia.org/wiki?curid=316777", "title": "Flaaffy", "text": ""}
{"id": "316778", "revid": "287204", "url": "https://it.wikipedia.org/wiki?curid=316778", "title": "Ampharos", "text": ""}
{"id": "316779", "revid": "287204", "url": "https://it.wikipedia.org/wiki?curid=316779", "title": "Bellossom", "text": ""}
{"id": "316780", "revid": "287204", "url": "https://it.wikipedia.org/wiki?curid=316780", "title": "Marill", "text": ""}
{"id": "316781", "revid": "287204", "url": "https://it.wikipedia.org/wiki?curid=316781", "title": "Azumarill", "text": ""}
{"id": "316782", "revid": "110157", "url": "https://it.wikipedia.org/wiki?curid=316782", "title": "Meltingen", "text": "Meltingen (toponimo tedesco) \u00e8 un comune svizzero di 664 abitanti del Canton Soletta, nel distretto di Thierstein."}
{"id": "316783", "revid": "287204", "url": "https://it.wikipedia.org/wiki?curid=316783", "title": "Politoed", "text": ""}
{"id": "316787", "revid": "287204", "url": "https://it.wikipedia.org/wiki?curid=316787", "title": "Aipom", "text": ""}
{"id": "316788", "revid": "287204", "url": "https://it.wikipedia.org/wiki?curid=316788", "title": "Sunkern", "text": ""}
{"id": "316789", "revid": "287204", "url": "https://it.wikipedia.org/wiki?curid=316789", "title": "Sunflora", "text": ""}
{"id": "316790", "revid": "287204", "url": "https://it.wikipedia.org/wiki?curid=316790", "title": "Yanma", "text": ""}
{"id": "316791", "revid": "287204", "url": "https://it.wikipedia.org/wiki?curid=316791", "title": "Wooper", "text": ""}
{"id": "316792", "revid": "287204", "url": "https://it.wikipedia.org/wiki?curid=316792", "title": "Quagsire", "text": ""}
{"id": "316793", "revid": "287204", "url": "https://it.wikipedia.org/wiki?curid=316793", "title": "Espeon", "text": ""}
{"id": "316795", "revid": "287204", "url": "https://it.wikipedia.org/wiki?curid=316795", "title": "Murkrow", "text": ""}
{"id": "316796", "revid": "287204", "url": "https://it.wikipedia.org/wiki?curid=316796", "title": "Slowking", "text": ""}
{"id": "316797", "revid": "1452073", "url": "https://it.wikipedia.org/wiki?curid=316797", "title": "Unown", "text": " \u00e8 un Pok\u00e9mon base della seconda generazione di tipo Psico. Il suo numero identificativo Pok\u00e9dex \u00e8 201.\nIdeato dal team di designer della Game Freak, Unown fa la sua prima apparizione nel 1999 nei videogiochi \"Pok\u00e9mon Oro\" e \"Argento\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\nEsistono 28 differenti forme di Unown. Nel corso della seconda generazione i 26 tipi di Unown presenti richiamavano gli altrettanti caratteri dell'alfabeto latino. Durante la terza generazione sono stati introdotti due nuovi tipi di Unown, rispettivamente a forma di punto interrogativo ('?') e di punto esclamativo ('!'). Nei videogiochi \u00e8 possibile consultare le differenti forme di Unown utilizzando l'Unown Dex nel corso della seconda generazione o lo strumento nella quarta.\nNelle regioni di Johto e Sinnoh gli Unown sono utilizzati come alfabeto, in modo analogo all'alfabeto runico. Ad Hoenn vengono invece sostituiti dall'alfabeto Braille.\nGli Unown sono protagonisti del lungometraggio \"Pok\u00e9mon 3 - L'incantesimo degli Unown\". Nel film i Pok\u00e9mon Simbolo sono in grado di generare un'illusione del Pok\u00e9mon leggendario Entei.\nDescrizione.\nEsistono 28 forme differenti di Unown: 26 introdotte nella seconda generazione, che richiamano gli altrettanti caratteri dell'alfabeto latino, e due, rispettivamente a forma di punto interrogativo e di punto esclamativo, che hanno debuttato nella terza generazione.\nNel lungometraggio \"Pok\u00e9mon 3 - L'incantesimo degli Unown\" vengono mostrate delle forme di Unown non presenti nei videogiochi. La loro forma ricorda in parte quella di alcune lettere dell'alfabeto greco (due sigma, una pi ed un'omega). Uno degli Unown mostrati assomiglia inoltre all'occhio di Ra o alla lettera dell'alfabeto cirillico \u042f. \u00c8 inoltre presente un Unown la cui forma ricorda la lettera \u042e.\nLa descrizione del Pok\u00e9dex afferma che i diversi tipi di Unown hanno abilit\u00e0 differenti e stanno a simboleggiare lettere di un antico alfabeto o forse le hanno ispirate.\nApparizioni.\nVideogiochi.\nNei videogiochi \"Pok\u00e9mon Oro\" e \"Argento\", \"Pok\u00e9mon Cristallo\" e \"Pok\u00e9mon Oro HeartGold\" e \"Argento SoulSilver\" \u00e8 possibile incontrare gli Unown all'interno delle Rovine d'Alfa. In \"Pok\u00e9mon Rosso Fuoco\" e \"Verde Foglia\" i Pok\u00e9mon sono disponibili all'interno delle Rovine Florabeto, a sud di Settimisola.\nIn \"Pok\u00e9mon Diamante\" e \"Perla\" e \"Pok\u00e9mon Platino\" gli Unown sono presenti all'interno delle Rovine Flemminia. Una volta catturati 26 esemplari differenti di Unown, la Grotta Rovine situata nei pressi del Percorso 214 diventer\u00e0 il Tunnel Rovine.\nNei videogiochi \"Pok\u00e9mon X\" e \"Y\" Unown pu\u00f2 partecipare alle Lotte Aeree.\nIn \"\" sono disponibili all'interno della Grotta Egida.\nUnown \u00e8 l'unico Pok\u00e9mon della seconda generazione assente nei videogiochi della serie \"Pok\u00e9mon Ranger\".\nAnime.\nUnown appare per la prima volta nel corso del lungometraggio \"Pok\u00e9mon 3 - L'incantesimo degli Unown\", in cui numerosi esemplari del Pok\u00e9mon sono i protagonisti del film.\nIn \"L'altra dimensione\" (\"Address Unown!\") il Team Rocket tenta invano di catturare un Unown G.\nNumerosi esemplari del Pok\u00e9mon sono inoltre presenti nell'episodio \"Viaggio nell'Unown\" (\"Journey to the Unown!\") e nel lungometraggio \"\".\nManga.\nNel manga \"Pok\u00e9mon Adventures\" il capopalestra Raffaello cattura un esemplare di Unown G."}
{"id": "316798", "revid": "287204", "url": "https://it.wikipedia.org/wiki?curid=316798", "title": "Wobbuffet", "text": ""}
{"id": "316799", "revid": "287204", "url": "https://it.wikipedia.org/wiki?curid=316799", "title": "Girafarig", "text": ""}
{"id": "316800", "revid": "287204", "url": "https://it.wikipedia.org/wiki?curid=316800", "title": "Pineco", "text": ""}
{"id": "316801", "revid": "287204", "url": "https://it.wikipedia.org/wiki?curid=316801", "title": "Forretress", "text": ""}
{"id": "316802", "revid": "287204", "url": "https://it.wikipedia.org/wiki?curid=316802", "title": "Gligar", "text": ""}
{"id": "316803", "revid": "287204", "url": "https://it.wikipedia.org/wiki?curid=316803", "title": "Steelix", "text": ""}
{"id": "316804", "revid": "287204", "url": "https://it.wikipedia.org/wiki?curid=316804", "title": "Snubbull", "text": ""}
{"id": "316807", "revid": "287204", "url": "https://it.wikipedia.org/wiki?curid=316807", "title": "Granbull", "text": ""}
{"id": "316808", "revid": "287204", "url": "https://it.wikipedia.org/wiki?curid=316808", "title": "Qwilfish", "text": ""}
{"id": "316810", "revid": "287204", "url": "https://it.wikipedia.org/wiki?curid=316810", "title": "Shuckle", "text": ""}
{"id": "316811", "revid": "287204", "url": "https://it.wikipedia.org/wiki?curid=316811", "title": "Heracross", "text": ""}
{"id": "316812", "revid": "287204", "url": "https://it.wikipedia.org/wiki?curid=316812", "title": "Sneasel", "text": ""}
{"id": "316813", "revid": "287204", "url": "https://it.wikipedia.org/wiki?curid=316813", "title": "Teddiursa", "text": ""}
{"id": "316814", "revid": "287204", "url": "https://it.wikipedia.org/wiki?curid=316814", "title": "Ursaring", "text": ""}
{"id": "316815", "revid": "287204", "url": "https://it.wikipedia.org/wiki?curid=316815", "title": "Slugma", "text": ""}
{"id": "316816", "revid": "287204", "url": "https://it.wikipedia.org/wiki?curid=316816", "title": "Magcargo", "text": ""}
{"id": "316818", "revid": "1765139", "url": "https://it.wikipedia.org/wiki?curid=316818", "title": "Lando Buzzanca", "text": "Biografia.\nNasce a Palermo in una famiglia di attori (attori erano lo zio Gino e in seguito lo divenne anche il padre Empedocle, il quale in origine era un proiezionista); compie i suoi studi nella citt\u00e0 natale e a diciassette anni si trasferisce a Roma dove, mentre frequenta corsi di recitazione all'Accademia Sharoff (di cui \u00e8 divenuto poi presidente onorario), inizialmente si adatta a lavori precari prima di esordire come attore, dapprima in ambito teatrale e poi per il cinema.\nDopo alcuni film girati come comparsa, tra cui \"Ben-Hur\" - in cui interpretava uno degli schiavi della galea - l'esordio ufficiale arriva nel 1961 con Pietro Germi, che lo sceglie per il ruolo di Rosario Mul\u00e8 in \"Divorzio all'italiana\" e, successivamente, per quello di Antonio in \"Sedotta e abbandonata\". Nel 1964 partecipa, come attore non protagonista, al film di Luciano Ricci \"Senza sole n\u00e9 luna\" , un film drammatico che racconta la dura vita da minatori durante gli ultimi mesi di scavo per il traforo del Monte Bianco.\nLa scelta dei successivi copioni non sar\u00e0 sempre fortunata, ritrovandosi Buzzanca spesso a interpretare ruoli stereotipati di maschio siciliano amante delle donne ma un po' tonto, e la critica cinematografica lo relega alla schiera dei caratteristi e degli interpreti del cinema di serie B, con l'eccezione del ruolo di protagonista nel 1967 nel \"Don Giovanni in Sicilia\" di Alberto Lattuada.\nAnni settanta e ottanta.\nAnche se la critica continua a non essere benevola, la sua vena comica e la sua recitazione spontanea incontrano un vasto consenso di pubblico. Nel 1970 interpreta in televisione \"Signore e signora\", in coppia con Delia Scala, che riscuote enorme successo. La sua battuta \"mi vien che ridere\" rimarr\u00e0 un tormentone ricordato e ripetuto dal pubblico per anni.\nAnche sull'onda del grande consenso televisivo i suoi film cominciano a riscuotere un rilevante successo commerciale. La notoriet\u00e0 internazionale gli arriva con \"Il merlo maschio\", commedia sexy all'italiana del 1971 diretta da Pasquale Festa Campanile. Negli anni seguenti si trova cos\u00ec a recitare al fianco di famose attrici del momento come Claudia Cardinale, Catherine Spaak, Barbara Bouchet, Senta Berger e Joan Collins.\nForte del suo successo commerciale, comincia anche a scegliere da solo i ruoli da interpretare: sue sono ad esempio le idee di film come \"L'arbitro\", \"Il sindacalista\" e \"All'onorevole piacciono le donne\", in cui tratteggia parodie di personaggi realmente esistenti e facilmente riconoscibili.\nA met\u00e0 degli anni settanta cala l'interesse per questo tipo di film e, inevitabilmente, diminuiscono gli impegni cinematografici di Buzzanca, che non si adatta alla moda della commedia sexy all'italiana, rifiutandosi di comparire in pellicole quali quelle che renderanno famosi attori come Alvaro Vitali ed Edwige Fenech, Gloria Guida e Gianfranco D'Angelo, preferendo lavorare in radio, dove per qualche anno sar\u00e0 protagonista di \"Gran variet\u00e0\" con il grottesco \"Buzzanco\", erede del personaggio televisivo inventato per la serie \"Signore e signora\".\nAnni novanta e duemila.\nDopo alcuni anni di attivit\u00e0 in teatro, torna nel 2005 a lavorare per la televisione con la fiction \"Mio figlio\", nel ruolo del padre di un ragazzo omosessuale, ottenendo uno straordinario successo di pubblico, tanto che cinque anni pi\u00f9 tardi verr\u00e0 prodotto un sequel, \"Io e mio figlio - Nuove storie per il commissario Vivaldi\", andato in onda nel 2010, anno in cui Buzzanca compare anche nelle miniserie \"Lo scandalo della Banca Romana\" e \"Capri 3\".\nNel 2007 recita nel lungometraggio cinematografico \"I Vicer\u00e9\" di Roberto Faenza, per il quale viene candidato al David di Donatello per il miglior attore protagonista e vince il Globo d'oro al miglior attore.\nAnni duemiladieci.\nNel 2012 realizza per la televisione la fiction \"Il restauratore\", che ottiene un grande successo - con pi\u00f9 di 6 milioni di spettatori - replicato dalla seconda stagione due anni dopo. Il 7 agosto 2013 viene ritrovato in casa privo di sensi e con tagli alle vene dei polsi. Il tentato suicidio, inizialmente smentito, viene poi confermato dall'attore a un anno di distanza.\nPartecipa al video musicale \"Amo Milano\" (2014) di Dargen D'Amico, qui assume la parte di un siculo naturalizzato a Milano.\nNel 2016 prende parte all'undicesima edizione di \"Ballando con le stelle\", danzando in coppia con Sara Mardegan. Nel 2017 compare nell'apprezzato film \"Chi salver\u00e0 le rose?\", di Cesare Furesi , al fianco di Carlo Delle Piane, nel quale i due interpretano una coppia di anziani omosessuali.\nControversie.\nSono note le simpatie dell'attore per la destra, e spesso egli si \u00e8 detto boicottato da produttori e registi di sinistra per tale motivo. In occasione della messa in onda della fiction \"Mio figlio\", nella quale veniva trattato il tema dell'omosessualit\u00e0, l'attore \u00e8 stato invece oggetto di critiche da parte di diverse personalit\u00e0 di centro-destra."}
{"id": "316821", "revid": "287204", "url": "https://it.wikipedia.org/wiki?curid=316821", "title": "Corsola", "text": ""}
{"id": "316824", "revid": "287204", "url": "https://it.wikipedia.org/wiki?curid=316824", "title": "Delibird", "text": ""}
{"id": "316825", "revid": "287204", "url": "https://it.wikipedia.org/wiki?curid=316825", "title": "Mantine", "text": ""}
{"id": "316826", "revid": "287204", "url": "https://it.wikipedia.org/wiki?curid=316826", "title": "Skarmory", "text": ""}
{"id": "316827", "revid": "287204", "url": "https://it.wikipedia.org/wiki?curid=316827", "title": "Houndour", "text": ""}
{"id": "316828", "revid": "287204", "url": "https://it.wikipedia.org/wiki?curid=316828", "title": "Houndoom", "text": ""}
{"id": "316830", "revid": "287204", "url": "https://it.wikipedia.org/wiki?curid=316830", "title": "Phanpy", "text": ""}
{"id": "316831", "revid": "287204", "url": "https://it.wikipedia.org/wiki?curid=316831", "title": "Donphan", "text": ""}
{"id": "316835", "revid": "287204", "url": "https://it.wikipedia.org/wiki?curid=316835", "title": "Hitmontop", "text": ""}
{"id": "316836", "revid": "287204", "url": "https://it.wikipedia.org/wiki?curid=316836", "title": "Smoochum", "text": ""}
{"id": "316837", "revid": "287204", "url": "https://it.wikipedia.org/wiki?curid=316837", "title": "Elekid", "text": ""}
{"id": "316838", "revid": "287204", "url": "https://it.wikipedia.org/wiki?curid=316838", "title": "Magby", "text": ""}
{"id": "316839", "revid": "110157", "url": "https://it.wikipedia.org/wiki?curid=316839", "title": "Macedonia Orientale e Tracia", "text": "La Macedonia Orientale e Tracia (, \"Anatolik\u012b\u0301 Makedon\u00eda ke Thr\u00e1k\u012b\") \u00e8 una delle tredici periferie amministrative (, \"perif\u00e9ries\") della Grecia; suo capoluogo \u00e8 Komotini (\u039a\u03bf\u03bc\u03bf\u03c4\u03b7\u03bd\u03ae).\nSuddivisione amministrativa.\nComuni.\nA seguito della riforma in vigore dal 1\u00ba gennaio 2011 la Macedonia orientale e Tracia \u00e8 divisa nei seguenti comuni:\nPrefetture.\nNel vecchio sistema di suddivisioni amministrative, la periferia era divisa in 5 prefetture:\nPopolazione.\nNella regione, soprattutto nelle prefetture orientali, \u00e8 molto forte la minoranza musulmana; in Tracia in particolare, secondo il censimento del 1991, rappresenta il 28,88% della popolazione."}
{"id": "316840", "revid": "287204", "url": "https://it.wikipedia.org/wiki?curid=316840", "title": "Miltank", "text": ""}
{"id": "316841", "revid": "287204", "url": "https://it.wikipedia.org/wiki?curid=316841", "title": "Blissey", "text": ""}
{"id": "316845", "revid": "287204", "url": "https://it.wikipedia.org/wiki?curid=316845", "title": "Larvitar", "text": ""}
{"id": "316846", "revid": "287204", "url": "https://it.wikipedia.org/wiki?curid=316846", "title": "Pupitar", "text": ""}
{"id": "316847", "revid": "287204", "url": "https://it.wikipedia.org/wiki?curid=316847", "title": "Tyranitar", "text": ""}
{"id": "316848", "revid": "122286185", "url": "https://it.wikipedia.org/wiki?curid=316848", "title": "Lugia", "text": " \u00e8 un Pok\u00e9mon base della seconda generazione di tipo Psico/Volante. Il suo numero identificativo Pok\u00e9dex \u00e8 249.\nIdeato dal team di designer della Game Freak, Lugia fa la sua prima apparizione nel 1999 nei videogiochi \"Pok\u00e9mon Oro\" e \"Argento\" e compare inoltre nella maggior parte dei titoli successivi, in videogiochi spin-off, nei film, nel \"Pok\u00e9mon Trading Card Game\" e nel merchandising derivato dalla serie.\nPok\u00e9mon leggendario protagonista del lungometraggio \"Pok\u00e9mon 2 - La forza di uno\" e del videogioco \"\", compare nella copertina di \"Pok\u00e9mon Argento\" e del remake \"Pok\u00e9mon Argento SoulSilver\".\nLugia viene inoltre citato nel corso dell'ultimo episodio della quindicesima stagione di \"E.R. - Medici in prima linea\".\nDescrizione.\nIl suo aspetto presenta caratteristiche tipiche dei draghi. A causa della sua forza troppo elevata Lugia ha scelto di vivere in isolamento nei fondali marini: con un battito d'ali provoca infatti una tempesta di 40 giorni. Viene definito il guardiano dei mari.\nApparizioni.\nVideogiochi.\nNei videogiochi \"Pok\u00e9mon Oro\" e \"Argento\", \"Pok\u00e9mon Cristallo\" e \"Pok\u00e9mon Oro HeartGold\" e \"Argento SoulSilver\" Lugia \u00e8 disponibile nell Isole Vorticose. Per catturare il Pok\u00e9mon leggendario \u00e8 necessario lo strumento Ala d'Argento, strumento ottenibile da un uomo nella citt\u00e0 di Plumbeopoli o dal manager della stazione radio di Fiordoropoli. In \"Pok\u00e9mon Argento SoulSilver\" \u00e8 inoltre necessario sconfiggere le Kimono Girl ad Amarantopoli.\nIn \"Pok\u00e9mon Rosso Fuoco\" e \"Verde Foglia\" ed in \"Pok\u00e9mon Smeraldo\" Lugia \u00e8 ottenibile al livello 70 all'interno del Monte Cordone, l'ottava isola del Settipelago, raggiungibile solamente con lo strumento Biglietto Mistero (Mysticticket). Sull'isola \u00e8 inoltre presente il Pok\u00e9mon leggendario Ho-Oh.\nNei videogiochi ' si trova al novantanovesimo piano della Fossa Argento (Silver Trench), mentre il Pok\u00e9mon protagonista di ', per Nintendo GameCube, \u00e8 un Lugia Ombra, noto anche con il nome di \"XD001\", di colore viola e con gli occhi rossi, che compare anche in copertina del videogioco.\nIn \"Pok\u00e9mon X\" e \"Y\" Lugia pu\u00f2 partecipare alle Lotte Aeree. Nella versione \"Zaffiro Alpha\" \u00e8 possibile catturare Lugia nei pressi di Ciclamare se si \u00e8 in possesso dello strumento Campana Onda.\nLugia \u00e8 anche disponibile in ' ed in ' all'interno del Mar Cinto disponendo di Lastraenigma o di Pezzoenigma.\nAnime.\nLugia appare per la prima volta nel corso dell'episodio \"Il Pok\u00e9mon misterioso\" (\"The Mystery is History!\"). Il Pok\u00e9mon sar\u00e0 inoltre presente nei due episodi successivi, \"I Pok\u00e9mon infuriati\" (\"A Parent Trapped!\") e \"Una promessa \u00e8 una promessa\" (\"A Promise is a Promise\").\nIn \"Prima tappa sulle isole\" (\"Around the Whirlpool\") \u00e8 visibile la sua ombra. La scena \u00e8 ripresa nel corso di \"Caccia al tesoro\" (\"Mantine Overboard!\").\nNel lungometraggio \"Pok\u00e9mon 2 - La Forza di Uno\" Lugia assume un ruolo da protagonista, insieme ai tre Pok\u00e9mon leggendari Articuno, Zapdos e Moltres. Questi ultimi vivono in tre diverse isole dell'arcipelago Orange."}
{"id": "316850", "revid": "1452073", "url": "https://it.wikipedia.org/wiki?curid=316850", "title": "Celebi", "text": " \u00e8 un Pok\u00e9mon base della seconda generazione di tipo Psico/Erba. Il suo numero identificativo Pok\u00e9dex \u00e8 251.\nIdeato dal team di designer della Game Freak, Celebi fa la sua prima apparizione nel 1999 nei videogiochi \"Pok\u00e9mon Oro\" e \"Argento\" e compare inoltre nella maggior parte dei titoli successivi, in videogiochi spin-off, nei film, nel \"Pok\u00e9mon Trading Card Game\" e nel merchandising derivato dalla serie. \u00c8 protagonista dei lungometraggi \"Pok\u00e9mon 4Ever\" e '. Il Pok\u00e9mon ricopre un ruolo importante nei videogiochi ', in cui \u00e8 presente un esemplare cromatico del Pok\u00e9mon, ed in \"\".\nIn Giappone Celebi \u00e8 ottenibile sia nel videogioco \"Pok\u00e9mon Cristallo\" che in \"Pok\u00e9mon Colosseum\".\nCome Dialga, il Pok\u00e9mon misterioso Celebi \u00e8 in grado di viaggiare nel tempo. Il Pok\u00e9mon \u00e8 inoltre la mascotte del sito Serebii.net.\nDescrizione.\nCelebi \u00e8 un Pok\u00e9mon misterioso. Ha il potere di viaggiare nel tempo ed \u00e8 l'araldo di un futuro di pace e prosperit\u00e0. Celebi ha uno stretto legame con la natura e pertanto predilige i boschi e le oasi protette e riparate.\nApparizioni.\nVideogiochi.\nCelebi \u00e8 ottenibile esclusivamente nel videogioco \"Pok\u00e9mon Cristallo\". Collegando il Game Boy Color ad un cellulare tramite il , distribuito solamente in Giappone, \u00e8 possibile ottenere la . Dopo averla dapprima consegnata a , che la esaminer\u00e0, la sfera potr\u00e0 essere collocata nel santuario dedicato al Pok\u00e9mon misterioso situato nel Bosco di Lecci, presso Azalina. Il Pok\u00e9mon da catturare sar\u00e0 a livello 30.\n\u00c8 inoltre possibile ottenere un Celebi nelle versioni giapponesi di \"Pok\u00e9mon Colosseum\" trasferibile nei videogiochi \"Pok\u00e9mon Rubino\" e \"Zaffiro\", \"Pok\u00e9mon Rosso Fuoco\" e \"Verde Foglia\" e \"Pok\u00e9mon Smeraldo\". Altri esemplari del Pok\u00e9mon sono stati donati nel 2006, in occasione del decennale dall'uscita di \"Pok\u00e9mon Rosso\" e \"Pok\u00e9mon Verde\", in Giappone, in Taiwan e negli Stati Uniti d'America.\nSempre in Giappone, dal 10 luglio al 30 settembre 2010, \u00e8 possibile ottenere, per i titoli della quarta generazione, un esemplare di Celebi in possesso di una Baccajaba. Nei videogiochi \"Pok\u00e9mon Oro HeartGold\" e \"Argento SoulSilver\" \u00e8 possibile utilizzare un Celebi, ottenuto nel corso di un Evento Nintendo, per incontrare Giovanni. \u00c8 necessario recarsi presso il santuario dedicato al Pok\u00e9mon misterioso situato nel Bosco di Lecci. Celebi teletrasporter\u00e0 il protagonista all'interno delle Cascate Tohjo.\nIn \"Pok\u00e9mon X\" e \"Y\" \u00e8 possibile ricevere un esemplare di Celebi tramite l'applicazione Banca Pok\u00e9mon. \u00c8 inoltre presente in \"\" al novantanovesimo piano della Foresta Purezza.\nNei videogiochi ' un Celebi cromatico ha un ruolo importante nella trama ed \u00e8 inoltre disponibile all'interno della Foresta Inganno disponendo di Lastraenigma o di Pezzoenigma. Il Pok\u00e9mon appare anche nel videogioco ' all'interno della Foresta di Vien dopo aver svolto l'incarico assegnato dalla madre di Ben al Villaggio Cicole.\nAnime.\nCelebi appare per la prima volta nel corso dell'episodio \"Il guardiano verde\" (\"Green Guardian\"). \u00c8 inoltre presente nello speciale \"Salviamo il Centro Pok\u00e9mon\" (\"Celebi and Joy\") appartenente alle Pok\u00e9mon Chronicles. Il Pok\u00e9mon misterioso \u00e8 uno dei protagonisti dei lungometraggi \"Pok\u00e9mon 4Ever\" e \"\"."}
{"id": "316851", "revid": "287204", "url": "https://it.wikipedia.org/wiki?curid=316851", "title": "Treecko", "text": ""}
{"id": "316853", "revid": "287204", "url": "https://it.wikipedia.org/wiki?curid=316853", "title": "Grovyle", "text": ""}
{"id": "316854", "revid": "287204", "url": "https://it.wikipedia.org/wiki?curid=316854", "title": "Sceptile", "text": ""}
{"id": "316856", "revid": "287204", "url": "https://it.wikipedia.org/wiki?curid=316856", "title": "Torchic", "text": ""}
{"id": "316860", "revid": "287204", "url": "https://it.wikipedia.org/wiki?curid=316860", "title": "Combusken", "text": ""}
{"id": "316861", "revid": "287204", "url": "https://it.wikipedia.org/wiki?curid=316861", "title": "Blaziken", "text": ""}
{"id": "316862", "revid": "84184", "url": "https://it.wikipedia.org/wiki?curid=316862", "title": "Mudkip", "text": " \u00e8 un Pok\u00e9mon base della terza generazione di tipo Acqua. Il suo numero identificativo Pok\u00e9dex \u00e8 258. Nel contesto del franchise creato da Satoshi Tajiri, Mudkip si evolve in Marshtomp al raggiungimento di uno specifico livello.\nIdeato dal team di designer della Game Freak, Mudkip fa la sua prima apparizione nel 2003 nei videogiochi \"Pok\u00e9mon Rubino\" e \"Zaffiro\" come uno dei Pok\u00e9mon iniziali che i giocatori possono scegliere per cominciare la loro avventura. Compare inoltre nei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e in merchandising derivato dalla serie.\nCreazione e sviluppo.\nIl franchise \"Pok\u00e9mon\", sviluppato da Game Freak e pubblicato dalla Nintendo a partire dal 1996, ruota attorno alla cattura e all'addestramento di una serie di creature chiamate \"Pok\u00e9mon\", che sono schierati dai giocatori per combattere contro Pok\u00e9mon selvatici o quelli di altri allenatori. La forza dei Pok\u00e9mon \u00e8 determinata dai loro valori di attacco, difesa e velocit\u00e0, e possono apprendere nuove mosse accumulando punti esperienza.\nMudkip \u00e8 uno dei 135 design di Pok\u00e9mon ideati dal team di sviluppo dei personaggi di Game Freak per i videogiochi di terza generazione \"Pok\u00e9mon Rubino\" e \"Zaffiro\" ed \u00e8 stato finalizzato, come tutti i suoi simili, da Ken Sugimori.\nDescrizione.\nMudkip ha l'aspetto di una piccola creatura anfibia di colore blu con pinne sulla testa e sulla coda e quattro zampe. La pinna che ha sul capo funge da radar, permettendogli di avvertire movimenti intorno a lui sulla terraferma o in acqua, mentre quella caudale gli serve principalmente per nuotare. Le appendici arancioni che ha ai lati del capo sono invece delle branchie, con cui pu\u00f2 respirare sott'acqua. Poich\u00e9 non ama le acque troppo pure, vive solitamente in stagni, paludi e zone umide, e dorme nel fango sulla riva o nel letto dei fiumi. Nonostante il suo aspetto minuto, se messo alle strette \u00e8 in grado di scatenare una forza sorprendente.\nSecondo il Pok\u00e9dex, l'enciclopedia fittizia presente all'interno dei videogiochi, Mudkip \u00e8 un Pok\u00e9mon \"fango pesce\". I fan e la critica ritengono che il suo aspetto sia basato sulla famiglia di pesci noti come saltafango (\"mudskipper\") o sulla salamandra messicana axolotl.\nApparizioni.\nVideogiochi.\nNei videogiochi \"Pok\u00e9mon Rubino\" e \"Zaffiro\" e \"Pok\u00e9mon Smeraldo\" \u00e8 uno dei tre Pok\u00e9mon iniziali, di propriet\u00e0 del Professor Birch. Se il giocatore sceglie Mudkip, il figlio dello scienziato sceglier\u00e0 Treecko.\nIn \"Pok\u00e9mon Oro HeartGold\" e \"Argento SoulSilver\" il protagonista potr\u00e0 riceverlo da Rocco Petri una volta sconfitto Rosso.\nNei videogiochi ', ' e \"\" \u00e8 uno dei Pok\u00e9mon iniziali. Nei primi due titoli \u00e8 inoltre possibile reclutare il Pok\u00e9mon presso lo Stagno Cascata, mentre negli altri tre sar\u00e0 presente all'interno del Lago Lontano.\nIn \"Pok\u00e9mon Ranger\" \u00e8 disponibile nella Selva Serenella.\nAnime.\nMudkip appare per la prima volta nel corso dell'episodio \"Una nuova compagna di viaggio\" (\"Get the Show on the Road\").\nIn \"L'uomo della palude\" (\"A Mudkip Mission\") Brock cattura un esemplare del Pok\u00e9mon che si evolver\u00e0 in Marshtomp nel corso di \"La farmacia\" (\"A Chip Off the Old Brock\").\nAccoglienza.\nMudkip \u00e8 protagonista del meme \"So i herd u liek mudkipz\"."}
{"id": "316863", "revid": "287204", "url": "https://it.wikipedia.org/wiki?curid=316863", "title": "Marshtomp", "text": ""}
{"id": "316864", "revid": "287204", "url": "https://it.wikipedia.org/wiki?curid=316864", "title": "Swampert", "text": ""}
{"id": "316865", "revid": "287204", "url": "https://it.wikipedia.org/wiki?curid=316865", "title": "Poochyena", "text": ""}
{"id": "316866", "revid": "287204", "url": "https://it.wikipedia.org/wiki?curid=316866", "title": "Mightyena", "text": ""}
{"id": "316868", "revid": "287204", "url": "https://it.wikipedia.org/wiki?curid=316868", "title": "Linoone", "text": ""}
{"id": "316869", "revid": "287204", "url": "https://it.wikipedia.org/wiki?curid=316869", "title": "Wurmple", "text": ""}
{"id": "316870", "revid": "287204", "url": "https://it.wikipedia.org/wiki?curid=316870", "title": "Silcoon", "text": ""}
{"id": "316871", "revid": "287204", "url": "https://it.wikipedia.org/wiki?curid=316871", "title": "Beautifly", "text": ""}
{"id": "316872", "revid": "287204", "url": "https://it.wikipedia.org/wiki?curid=316872", "title": "Cascoon", "text": ""}
{"id": "316873", "revid": "287204", "url": "https://it.wikipedia.org/wiki?curid=316873", "title": "Dustox", "text": ""}
{"id": "316874", "revid": "287204", "url": "https://it.wikipedia.org/wiki?curid=316874", "title": "Lotad", "text": ""}
{"id": "316875", "revid": "287204", "url": "https://it.wikipedia.org/wiki?curid=316875", "title": "Lombre", "text": ""}
{"id": "316876", "revid": "287204", "url": "https://it.wikipedia.org/wiki?curid=316876", "title": "Ludicolo", "text": ""}
{"id": "316877", "revid": "287204", "url": "https://it.wikipedia.org/wiki?curid=316877", "title": "Seedot", "text": ""}
{"id": "316878", "revid": "287204", "url": "https://it.wikipedia.org/wiki?curid=316878", "title": "Nuzleaf", "text": ""}
{"id": "316879", "revid": "287204", "url": "https://it.wikipedia.org/wiki?curid=316879", "title": "Shiftry", "text": ""}
{"id": "316880", "revid": "287204", "url": "https://it.wikipedia.org/wiki?curid=316880", "title": "Taillow", "text": ""}
{"id": "316881", "revid": "287204", "url": "https://it.wikipedia.org/wiki?curid=316881", "title": "Swellow", "text": ""}
{"id": "316882", "revid": "287204", "url": "https://it.wikipedia.org/wiki?curid=316882", "title": "Wingull", "text": ""}
{"id": "316883", "revid": "287204", "url": "https://it.wikipedia.org/wiki?curid=316883", "title": "Pelipper", "text": ""}
{"id": "316884", "revid": "287204", "url": "https://it.wikipedia.org/wiki?curid=316884", "title": "Ralts", "text": ""}
{"id": "316885", "revid": "287204", "url": "https://it.wikipedia.org/wiki?curid=316885", "title": "Kirlia", "text": ""}
{"id": "316886", "revid": "287204", "url": "https://it.wikipedia.org/wiki?curid=316886", "title": "Gardevoir", "text": ""}
{"id": "316887", "revid": "287204", "url": "https://it.wikipedia.org/wiki?curid=316887", "title": "Surskit", "text": ""}
{"id": "316888", "revid": "729019", "url": "https://it.wikipedia.org/wiki?curid=316888", "title": "Vasilij Grigor'evi\u010d Zajcev", "text": "Biografia.\nVasilij Grigor'evi\u010d Zajcev nacque il 23 marzo 1915 a Eleninskoe, un piccolo villaggio sugli Urali, da una famiglia di contadini. Crebbe imparando a cacciare le renne e i lupi in compagnia del nonno e del fratello minore Maksim. Nel 1927, quando aveva 12 anni, uccise al primo colpo un lupo utilizzando un fucile Berdan, che a quell'epoca era a malapena in grado di portare sulla schiena, mentre nel 1933 si diploma in ingegneria civile a Magnitogorsk.\nCarriera militare.\nNel 1937, a 22 anni, si arruol\u00f2 volontario nelle forze armate sovietiche e inizialmente prest\u00f2 servizio nella Marina Sovietica, come impiegato di artiglieria navale a Vladivostok, con il rango di sottufficiale capo. Tuttavia, nel giugno 1941, con l'avvio dell'Operazione Barbarossa da parte del Terzo Reich, Zajcev fu trasferito in prima linea nell'Armata Rossa insieme agli altri suoi commilitoni volontari. Il 22 settembre 1942 fu assegnato al 2\u00ba Battaglione, 1047\u00ba Reggimento Fucilieri della 284\u00aa Divisione Fucilieri, a quell'epoca parte della 62\u00aa Armata Sovietica di stanza a Stalingrado dal 17 settembre.\nServ\u00ec nel 1047\u00ba Reggimento come cecchino insieme al suo compagno Nikolai Kulikov e prima del 10 ottobre aveva gi\u00e0 ucciso 32 soldati tedeschi della Wehrmacht con il Mosin-Nagant d'ordinanza (\"tr\u00ebchlinejka\", fucile da tre linee, ovvero calibro 7,62). Si stima inoltre che i 28 cecchini da lui addestrati abbiano ucciso pi\u00f9 di 3000 nemici. Alcune fonti riportano che i risultati di Zajcev furono notevoli, ma non gli unici di questa portata: un soldato sovietico rimasto ignoto, identificato solo col soprannome di \"Zikan\", aveva ucciso 224 soldati alla data del 20 novembre.\nNell'ottobre 1942, con il grado di tenente giovane, Zajcev, ormai sotto l'attenzione dalla propaganda sovietica, continu\u00f2 nel corso della battaglia di Stalingrado, dove uccise circa 242 tra soldati e ufficiali tedeschi. Nel gennaio 1943 fu ferito agli occhi da un attacco di mortaio e fu curato dal dottor Vladimir Filatov, che gli ridiede la vista. Dopodich\u00e9 il 22 febbraio fu decorato con la medaglia Eroe dell'Unione Sovietica e pot\u00e9 continuare la guerra sul fronte del Nistro (o Dniestr) col grado di capitano. Nel 1943 divenne membro del Partito Comunista dell'Unione Sovietica e nell'aprile 1945 prese parte alla battaglia delle alture di Seelow, in Germania.\nSecondo il generale Vasilij Ivanovi\u010d \u010cujkov (comandante supremo della 62\u00aa Armata Sovietica a difesa di Stalingrado) i tedeschi, nel tentativo di ucciderlo, mandarono a Stalingrado il colonnello (\"Standartenf\u00fchrer\") delle Waffen-SS Heinz Thorwald, ex-capo di una scuola di cecchini della Wehrmacht a Berlino. Si narra che Zajcev, dopo una lotta durata tre giorni, abbia intravisto il suo cacciatore appostato sotto una lamiera di ferro; stando al racconto, Zajcev lo uccise con l'appoggio di un cecchino suo compagno. La battaglia tra i due, seppure in forma alquanto romanzata, fu raccontata nel film \"Il nemico alle porte\".\nIl mirino telescopico del fucile di Thorwald, il pi\u00f9 importante dei trofei di caccia di Zajcev, \u00e8 attualmente esibito presso il Museo dell'Armata Rossa di Mosca. \u00c8 bene tenere presente che, tuttavia, l'intera storia rimane a met\u00e0 tra realt\u00e0 e fantasia, non essendovi mai state conferme ufficiali. Il duello non trova infatti alcun riscontro nelle fonti ufficiali militari sovietiche, dove pure ogni azione compiuta da alcuni cecchini \u00e8 riportata con dovizia di particolari.\nI tiratori che addestr\u00f2 furono cos\u00ec trascinanti nella loro preparazione che di fatto segnarono l'inizio del \"fenomeno dei cecchini\" che diede tanto lustro alla 62\u00aa Armata Sovietica. Si inizi\u00f2 un ciclo di conferenze il cui scopo era la diffusione dell'esempio di Zajcev nella \"filosofia\" dei tiratori scelti, e soprattutto per scambiare e discutere idee sui principi di una specialit\u00e0 che, per lui, non si limitava alle capacit\u00e0 di tiro.\nAnni post bellici, vita personale e morte.\nNel 1945, a guerra terminata, Zajcev si conged\u00f2 con onore e si trasfer\u00ec a Kiev, dove studi\u00f2 alla facolt\u00e0 di ingegneria tessile e divenne direttore in una fabbrica tessile locale. Dopodich\u00e9 si spos\u00f2 con Zinaida Zaitseva e con lei ebbe quattro figlie.\nZajcev mor\u00ec all'et\u00e0 di 76 anni a Kiev il 15 dicembre 1991, dieci giorni prima del crollo dell'Unione Sovietica. Inizialmente fu sepolto a Kiev, nonostante la sua richiesta di essere sepolto a Volgograd.\nQuindici anni dopo, il 31 gennaio 2006, Vasilij Zajcev fu seppellito al Mamaev Kurgan, nei pressi della statua colossale \"La Madre Patria chiama!\" con i pi\u00f9 alti onori militari, esaudendo il suo ultimo desiderio di essere seppellito vicino al monumento dei difensori di Stalingrado. La sua bara \u00e8 stata inumata nei pressi di un monumento che riporta la sua famosa frase: \"Non c'\u00e8 terra per noi dietro il Volga\".\nCuriosit\u00e0.\nLa casa editrice fumettistica della DC Comics si ispir\u00f2 a lui per la creazione del personaggio Deadshot."}
{"id": "316890", "revid": "287204", "url": "https://it.wikipedia.org/wiki?curid=316890", "title": "Masquerain", "text": ""}
{"id": "316891", "revid": "287204", "url": "https://it.wikipedia.org/wiki?curid=316891", "title": "Shroomish", "text": ""}
{"id": "316892", "revid": "287204", "url": "https://it.wikipedia.org/wiki?curid=316892", "title": "Breloom", "text": ""}
{"id": "316893", "revid": "287204", "url": "https://it.wikipedia.org/wiki?curid=316893", "title": "Slakoth", "text": ""}
{"id": "316894", "revid": "287204", "url": "https://it.wikipedia.org/wiki?curid=316894", "title": "Vigoroth", "text": ""}
{"id": "316895", "revid": "287204", "url": "https://it.wikipedia.org/wiki?curid=316895", "title": "Slaking", "text": ""}
{"id": "316896", "revid": "287204", "url": "https://it.wikipedia.org/wiki?curid=316896", "title": "Nincada", "text": ""}
{"id": "316897", "revid": "287204", "url": "https://it.wikipedia.org/wiki?curid=316897", "title": "Ninjask", "text": ""}
{"id": "316898", "revid": "287204", "url": "https://it.wikipedia.org/wiki?curid=316898", "title": "Shedinja", "text": ""}
{"id": "316899", "revid": "287204", "url": "https://it.wikipedia.org/wiki?curid=316899", "title": "Whismur", "text": ""}
{"id": "316900", "revid": "287204", "url": "https://it.wikipedia.org/wiki?curid=316900", "title": "Loudred", "text": ""}
{"id": "316901", "revid": "287204", "url": "https://it.wikipedia.org/wiki?curid=316901", "title": "Exploud", "text": ""}
{"id": "316902", "revid": "1154737", "url": "https://it.wikipedia.org/wiki?curid=316902", "title": "William Aiton", "text": "Biografia.\nDopo aver appreso la scienza Botanica, nel 1754 lasci\u00f2 la Scozia alla volta di Londra, dove divenne assistente di Philip Miller, allora sovraintendente dell'Orto botanico di Chelsea.\nNel 1759 venne assunto nei nuovi Royal Botanic Gardens di Kew, dove lavor\u00f2 sino alla sua morte.\nAlla sua opera si devono numerose innovazioni nella struttura dei \"Kew Gardens\". Nel 1789 pubblic\u00f2 \"Hortus Kewensis\", catalogo delle specie coltivate.\nUna seconda edizione, riveduta e ampliata, fu pubblicata nel 1810-1813 da suo figlio William Townsend Aiton (1766-1849), che gli succedette alla guida dei \"Kew Gardens\" e fu incaricato dal re Giorgio IV di costruire i giardini del Padiglione reale di Brighton."}
{"id": "316903", "revid": "287204", "url": "https://it.wikipedia.org/wiki?curid=316903", "title": "Makuhita", "text": ""}
{"id": "316904", "revid": "287204", "url": "https://it.wikipedia.org/wiki?curid=316904", "title": "Hariyama", "text": ""}
{"id": "316905", "revid": "287204", "url": "https://it.wikipedia.org/wiki?curid=316905", "title": "Azurill", "text": ""}
{"id": "316906", "revid": "287204", "url": "https://it.wikipedia.org/wiki?curid=316906", "title": "Nosepass", "text": ""}
{"id": "316907", "revid": "237256", "url": "https://it.wikipedia.org/wiki?curid=316907", "title": "Vasily Grigoryevich Zaitsev", "text": ""}
{"id": "316908", "revid": "287204", "url": "https://it.wikipedia.org/wiki?curid=316908", "title": "Skitty", "text": ""}
{"id": "316909", "revid": "287204", "url": "https://it.wikipedia.org/wiki?curid=316909", "title": "Delcatty", "text": ""}
{"id": "316910", "revid": "287204", "url": "https://it.wikipedia.org/wiki?curid=316910", "title": "Sableye", "text": ""}
{"id": "316911", "revid": "287204", "url": "https://it.wikipedia.org/wiki?curid=316911", "title": "Mawile", "text": ""}
{"id": "316912", "revid": "287204", "url": "https://it.wikipedia.org/wiki?curid=316912", "title": "Lairon", "text": ""}
{"id": "316913", "revid": "287204", "url": "https://it.wikipedia.org/wiki?curid=316913", "title": "Aggron", "text": ""}
{"id": "316914", "revid": "287204", "url": "https://it.wikipedia.org/wiki?curid=316914", "title": "Meditite", "text": ""}
{"id": "316915", "revid": "287204", "url": "https://it.wikipedia.org/wiki?curid=316915", "title": "Medicham", "text": ""}
{"id": "316916", "revid": "287204", "url": "https://it.wikipedia.org/wiki?curid=316916", "title": "Electrike", "text": ""}
{"id": "316917", "revid": "287204", "url": "https://it.wikipedia.org/wiki?curid=316917", "title": "Manectric", "text": ""}
{"id": "316918", "revid": "287204", "url": "https://it.wikipedia.org/wiki?curid=316918", "title": "Plusle", "text": ""}
{"id": "316919", "revid": "287204", "url": "https://it.wikipedia.org/wiki?curid=316919", "title": "Minun", "text": ""}
{"id": "316920", "revid": "287204", "url": "https://it.wikipedia.org/wiki?curid=316920", "title": "Volbeat (Pok\u00e9mon)", "text": ""}
{"id": "316922", "revid": "287204", "url": "https://it.wikipedia.org/wiki?curid=316922", "title": "Roselia", "text": ""}
{"id": "316923", "revid": "287204", "url": "https://it.wikipedia.org/wiki?curid=316923", "title": "Gulpin", "text": ""}
{"id": "316924", "revid": "287204", "url": "https://it.wikipedia.org/wiki?curid=316924", "title": "Swalot", "text": ""}
{"id": "316925", "revid": "287204", "url": "https://it.wikipedia.org/wiki?curid=316925", "title": "Carvanha", "text": ""}
{"id": "316926", "revid": "1776051", "url": "https://it.wikipedia.org/wiki?curid=316926", "title": "Zullwil", "text": "Zullwil (toponimo tedesco) \u00e8 un comune svizzero di 638 abitanti del Canton Soletta, nel distretto di Thierstein."}
{"id": "316927", "revid": "287204", "url": "https://it.wikipedia.org/wiki?curid=316927", "title": "Sharpedo", "text": ""}
{"id": "316928", "revid": "287204", "url": "https://it.wikipedia.org/wiki?curid=316928", "title": "Wailmer", "text": ""}
{"id": "316929", "revid": "287204", "url": "https://it.wikipedia.org/wiki?curid=316929", "title": "Wailord", "text": ""}
{"id": "316931", "revid": "287204", "url": "https://it.wikipedia.org/wiki?curid=316931", "title": "Camerupt", "text": ""}
{"id": "316932", "revid": "287204", "url": "https://it.wikipedia.org/wiki?curid=316932", "title": "Torkoal", "text": ""}
{"id": "316933", "revid": "287204", "url": "https://it.wikipedia.org/wiki?curid=316933", "title": "Spoink", "text": ""}
{"id": "316934", "revid": "287204", "url": "https://it.wikipedia.org/wiki?curid=316934", "title": "Grumpig", "text": ""}
{"id": "316935", "revid": "287204", "url": "https://it.wikipedia.org/wiki?curid=316935", "title": "Spinda", "text": ""}
{"id": "316936", "revid": "287204", "url": "https://it.wikipedia.org/wiki?curid=316936", "title": "Trapinch", "text": ""}
{"id": "316937", "revid": "287204", "url": "https://it.wikipedia.org/wiki?curid=316937", "title": "Vibrava", "text": ""}
{"id": "316938", "revid": "287204", "url": "https://it.wikipedia.org/wiki?curid=316938", "title": "Flygon", "text": ""}
{"id": "316940", "revid": "287204", "url": "https://it.wikipedia.org/wiki?curid=316940", "title": "Cacnea", "text": ""}
{"id": "316941", "revid": "287204", "url": "https://it.wikipedia.org/wiki?curid=316941", "title": "Cacturne", "text": ""}
{"id": "316942", "revid": "287204", "url": "https://it.wikipedia.org/wiki?curid=316942", "title": "Swablu", "text": ""}
{"id": "316943", "revid": "287204", "url": "https://it.wikipedia.org/wiki?curid=316943", "title": "Altaria", "text": ""}
{"id": "316944", "revid": "1812835", "url": "https://it.wikipedia.org/wiki?curid=316944", "title": "Corpo (fisica)", "text": "In fisica, un corpo \u00e8 un oggetto materiale che pu\u00f2 essere descritto dalla meccanica e sottoposto a misura. \nMeccanica classica.\nIn meccanica classica, il corpo viene ricondotto a un concetto matematico atto ad astrarre alcune caratteristiche delle cose naturali che ci circondano al fine di descriverne il comportamento. In tale accezione, si considera il corpo dotato di massa (inerziale, gravitazionale) e di esso si pu\u00f2 determinare la posizione, la velocit\u00e0 e in alcuni casi l'orientazione nello spazio; caratteristiche che cambiano sotto l'azione delle forze ad esso applicate. Al concetto di posizione si associa il concetto di volume. Su quest'ultima propriet\u00e0 si basa la definizione aristotelica di corpo: \"Corpo \u00e8 ci\u00f2 che ha estensione in ogni direzione\" (Aristotele, \"Fisica\") \nI corpi considerati in meccanica classica possono essere di vario tipo. Ad esempio: \nIn meccanica, la teoria dei corpi \u00e8 conforme in generale con la struttura matematica della logica booleana."}
{"id": "316945", "revid": "287204", "url": "https://it.wikipedia.org/wiki?curid=316945", "title": "Zangoose", "text": ""}
{"id": "316946", "revid": "287204", "url": "https://it.wikipedia.org/wiki?curid=316946", "title": "Seviper", "text": ""}
{"id": "316947", "revid": "287204", "url": "https://it.wikipedia.org/wiki?curid=316947", "title": "Lunatone", "text": ""}
{"id": "316948", "revid": "287204", "url": "https://it.wikipedia.org/wiki?curid=316948", "title": "Solrock", "text": ""}
{"id": "316949", "revid": "287204", "url": "https://it.wikipedia.org/wiki?curid=316949", "title": "Barboach", "text": ""}
{"id": "316950", "revid": "287204", "url": "https://it.wikipedia.org/wiki?curid=316950", "title": "Aron (Pok\u00e9mon)", "text": ""}
{"id": "316951", "revid": "287204", "url": "https://it.wikipedia.org/wiki?curid=316951", "title": "Whiscash", "text": ""}
{"id": "316952", "revid": "287204", "url": "https://it.wikipedia.org/wiki?curid=316952", "title": "Corphish", "text": ""}
{"id": "316953", "revid": "287204", "url": "https://it.wikipedia.org/wiki?curid=316953", "title": "Crawdaunt", "text": ""}
{"id": "316954", "revid": "287204", "url": "https://it.wikipedia.org/wiki?curid=316954", "title": "Baltoy", "text": ""}
{"id": "316955", "revid": "287204", "url": "https://it.wikipedia.org/wiki?curid=316955", "title": "Claydol", "text": ""}
{"id": "316956", "revid": "287204", "url": "https://it.wikipedia.org/wiki?curid=316956", "title": "Lileep", "text": ""}
{"id": "316957", "revid": "237256", "url": "https://it.wikipedia.org/wiki?curid=316957", "title": "Zaitsev", "text": ""}
{"id": "316958", "revid": "287204", "url": "https://it.wikipedia.org/wiki?curid=316958", "title": "Cradily", "text": ""}
{"id": "316959", "revid": "287204", "url": "https://it.wikipedia.org/wiki?curid=316959", "title": "Anorith", "text": ""}
{"id": "316960", "revid": "287204", "url": "https://it.wikipedia.org/wiki?curid=316960", "title": "Armaldo", "text": ""}
{"id": "316961", "revid": "287204", "url": "https://it.wikipedia.org/wiki?curid=316961", "title": "Feebas", "text": ""}
{"id": "316963", "revid": "287204", "url": "https://it.wikipedia.org/wiki?curid=316963", "title": "Castform", "text": ""}
{"id": "316964", "revid": "287204", "url": "https://it.wikipedia.org/wiki?curid=316964", "title": "Kecleon", "text": ""}
{"id": "316968", "revid": "287204", "url": "https://it.wikipedia.org/wiki?curid=316968", "title": "Duskull", "text": ""}
{"id": "316969", "revid": "287204", "url": "https://it.wikipedia.org/wiki?curid=316969", "title": "Dusclops", "text": ""}
{"id": "316970", "revid": "287204", "url": "https://it.wikipedia.org/wiki?curid=316970", "title": "Tropius", "text": ""}
{"id": "316971", "revid": "287204", "url": "https://it.wikipedia.org/wiki?curid=316971", "title": "Chimecho", "text": ""}
{"id": "316972", "revid": "287204", "url": "https://it.wikipedia.org/wiki?curid=316972", "title": "Absol", "text": ""}
{"id": "316973", "revid": "287204", "url": "https://it.wikipedia.org/wiki?curid=316973", "title": "Wynaut", "text": ""}
{"id": "316975", "revid": "287204", "url": "https://it.wikipedia.org/wiki?curid=316975", "title": "Glalie", "text": ""}
{"id": "316976", "revid": "287204", "url": "https://it.wikipedia.org/wiki?curid=316976", "title": "Spheal", "text": ""}
{"id": "316977", "revid": "287204", "url": "https://it.wikipedia.org/wiki?curid=316977", "title": "Sealeo", "text": ""}
{"id": "316978", "revid": "287204", "url": "https://it.wikipedia.org/wiki?curid=316978", "title": "Walrein", "text": ""}
{"id": "316979", "revid": "287204", "url": "https://it.wikipedia.org/wiki?curid=316979", "title": "Clamperl", "text": ""}
{"id": "316980", "revid": "287204", "url": "https://it.wikipedia.org/wiki?curid=316980", "title": "Huntail", "text": ""}
{"id": "316981", "revid": "287204", "url": "https://it.wikipedia.org/wiki?curid=316981", "title": "Gorebyss", "text": ""}
{"id": "316982", "revid": "287204", "url": "https://it.wikipedia.org/wiki?curid=316982", "title": "Relicanth", "text": ""}
{"id": "316983", "revid": "287204", "url": "https://it.wikipedia.org/wiki?curid=316983", "title": "Luvdisc", "text": ""}
{"id": "316984", "revid": "287204", "url": "https://it.wikipedia.org/wiki?curid=316984", "title": "Bagon", "text": ""}
{"id": "316985", "revid": "287204", "url": "https://it.wikipedia.org/wiki?curid=316985", "title": "Shelgon", "text": ""}
{"id": "316986", "revid": "287204", "url": "https://it.wikipedia.org/wiki?curid=316986", "title": "Salamence", "text": ""}
{"id": "316987", "revid": "287204", "url": "https://it.wikipedia.org/wiki?curid=316987", "title": "Beldum", "text": ""}
{"id": "316988", "revid": "287204", "url": "https://it.wikipedia.org/wiki?curid=316988", "title": "Metang", "text": ""}
{"id": "316989", "revid": "287204", "url": "https://it.wikipedia.org/wiki?curid=316989", "title": "Metagross", "text": ""}
{"id": "316991", "revid": "287204", "url": "https://it.wikipedia.org/wiki?curid=316991", "title": "Regice", "text": ""}
{"id": "316992", "revid": "287204", "url": "https://it.wikipedia.org/wiki?curid=316992", "title": "Registeel", "text": ""}
{"id": "316993", "revid": "287204", "url": "https://it.wikipedia.org/wiki?curid=316993", "title": "Latias", "text": ""}
{"id": "316994", "revid": "287204", "url": "https://it.wikipedia.org/wiki?curid=316994", "title": "Latios", "text": ""}
{"id": "316995", "revid": "287204", "url": "https://it.wikipedia.org/wiki?curid=316995", "title": "Kyogre", "text": ""}
{"id": "316996", "revid": "287204", "url": "https://it.wikipedia.org/wiki?curid=316996", "title": "Groudon", "text": ""}
{"id": "316999", "revid": "1632387", "url": "https://it.wikipedia.org/wiki?curid=316999", "title": "Deoxys", "text": " \u00e8 un Pok\u00e9mon base della terza generazione di tipo Psico. Il suo numero identificativo Pok\u00e9dex \u00e8 386.\nIdeato dal team di designer della Game Freak, Deoxys fa la sua prima apparizione nel 2003 nei videogiochi \"Pok\u00e9mon Rubino\" e \"Zaffiro\" e compare inoltre nei titoli successivi, in videogiochi spin-off, nei film, nel \"Pok\u00e9mon Trading Card Game\" e nel merchandising derivato dalla serie. \u00c8 il protagonista del lungometraggio \"\". Due esemplari di Deoxys sono inoltre presenti nel manga \"Pok\u00e9mon Adventures\".\nIl Pok\u00e9mon misterioso possiede quattro differenti forme che differiscono sia per aspetto che per statistiche. Nei titoli della terza generazione la forma di Deoxys dipende dalla versione, mentre a partire dalla quarta generazione \u00e8 possibile far mutare le caratteristiche del Pok\u00e9mon.\nDescrizione.\nDeoxys \u00e8 un Pok\u00e9mon misterioso basato sul DNA. Nel Pok\u00e9dex la sua origine \u00e8 imputata alla mutazione genetica di un virus proveniente dallo spazio, causata dall'esposizione ai raggi laser. \u00c8 dotato di una grande intelligenza e di poteri psichici.\nDeoxys possiede quattro forme differenti che differiscono per aspetto e statistiche: la Forma Normale, la Forma Attacco, la Forma Difesa e la Forma Velocit\u00e0, introdotta solo a partire dalla quarta generazione. Nei titoli della terza generazione le singole forme erano disponibili rispettivamente per i videogiochi \"Pok\u00e9mon Rubino\" e \"Zaffiro\", \"Pok\u00e9mon Rosso Fuoco\", \"Pok\u00e9mon Verde Foglia\" e \"Pok\u00e9mon Smeraldo\". La Forma Normale \u00e8 inoltre presente in \"Pok\u00e9mon Colosseum\" e \"\". A partire dalla quarta generazione \u00e8 possibile, nelle regioni di Kanto, Sinnoh, Unima e Kalos, utilizzare liberamente una delle quattro versioni, sebbene non sia possibile variare forma durante il combattimento.\nApparizioni.\nVideogiochi.\nNei videogiochi \"Pok\u00e9mon Smeraldo\" e \"Pok\u00e9mon Rosso Fuoco\" e \"Verde Foglia\", \u00e8 possibile catturare Deoxys sull'Isola Materna, accessibile solamente se si \u00e8 in possesso dello strumento Biglietto Aurora. In Italia tale oggetto \u00e8 stato distribuito nel corso del Pok\u00e9mon Day 2005.\nPer tutti i titoli della terza generazione \u00e8 stato possibile ottenere il Pok\u00e9mon sia nei Paesi Bassi che negli Stati Uniti d'America nel corso del 2006.\nNelle versioni \"Diamante\", \"Perla\" e \"Platino\" Deoxys non \u00e8 presente, tuttavia \u00e8 possibile trasferirlo dai titoli della terza generazione. Nei primi due titoli \u00e8 stato inoltre possibile ricevere il Pok\u00e9mon misterioso dotato dello strumento Gelomai (NeverMeltIce) in Giappone e negli Stati Uniti, rispettivamente nel 2007 e nel 2008. Deoxys \u00e8 stato distribuito anche in Corea del Sud, tuttavia questo Pok\u00e9mon \u00e8 in possesso di una bacca (Baccapitaya o Baccalongan).\nNei videogiochi citati sar\u00e0 possibile scegliere la forma del Pok\u00e9mon inserendolo nella propria squadra ed esaminando uno dei quattro meteoriti situati ad est di Rupepoli. I meteoriti a sud-ovest e a sud-est faranno assumere l'aspetto e le statistiche, rispettivamente, della forma Attacco e di quella Difesa. Se verr\u00e0 analizzato il meteorite posizionato pi\u00f9 a nord Deoxys muter\u00e0 nella forma Velocit\u00e0, mentre la rimanente forma di Deoxys \u00e8 ottenibile esaminando il meteorite situato al centro.\nIn \"Pok\u00e9mon Oro HeartGold\" e \"Argento SoulSilver\" i meteoriti sono posizionati nei pressi del Percorso 3. Partendo da nord-ovest e procedendo in senso orario \u00e8 possibile far assumere a Deoxys le forme Normale, Attacco, Velocit\u00e0 e Difesa.\nNel 2012 e nel 2013 sono stati distribuiti altri esemplari per le versioni \"Nera 2 e Bianca 2\". In questi titoli ed in \"Pok\u00e9mon Nero\" e \"Bianco\" \u00e8 possibile far mutare forma del Pok\u00e9mon all'interno del Museo di Zefiropoli.\nNei videogiochi \"Pok\u00e9mon X\" e \"Y\" i meteoriti per ottenere le diverse forme di Deoxys sono custoditi all'interno del Laboratorio Fossili di Petroglifari. Nelle versioni \"Sole e Luna\" sono situati nell'Osservatorio Hokulani situato in cima al Picco Hokulani.\nIn \"Pok\u00e9mon Rubino Omega\" e \"Zaffiro Alpha\" Deoxys pu\u00f2 essere affrontato durante l'Episodio Delta dopo aver catturato Rayquaza presso la Torre dei Cieli. \u00c8 possibile sfidare nuovamente il Pok\u00e9mon misterioso in cima alla torre dopo aver sconfitto la Lega Pok\u00e9mon.\n\u00c8 inoltre disponibile nei videogiochi ', al ventesimo piano della Grotta Meteora, e nel sequel, ', in cui \u00e8 ottenibile nella Collina Folgore disponendo di Lastraenigma o di Pezzoenigma.\nIn \"Pok\u00e9mon Ranger\" \u00e8 presente all'interno del Tunnel Borgunnia.\nDeoxys appare anche nei videogiochi \"Super Smash Bros. Brawl\" e \"Super Smash Bros. per Nintendo 3DS e Wii U\", all'interno di una Pok\u00e9 Ball, usando la mossa Iper Raggio. In \"\" Deoxys \u00e8 uno dei Pok\u00e9mon presenti nel supergioco \"Corsa tra le nubi di Rayquaza\".\nAnime.\nDeoxys appare per la prima volta nel corso del lungometraggio \"\". Nel film il Pok\u00e9mon assume un ruolo da protagonista ed ingaggia una battaglia contro il Pok\u00e9mon leggendario Rayquaza. Poich\u00e9 la pellicola \u00e8 stata distribuita prima del videogioco Pok\u00e9mon Smeraldo, Deoxys \u00e8 visibile solamente nelle forme Normale, Attacco e Difesa.\nNell'episodio \"Un Deoxys in crisi\" (\"Pok\u00e9mon Ranger - Deoxys Crisis!\") Deoxys \u00e8 presente anche nella forma Velocit\u00e0.\nIn \"Dispersi sull'isola deserta\" (\"Cheers on Castaways Isle!\") \u00e8 presente in tutte le sue forme."}
{"id": "317001", "revid": "110157", "url": "https://it.wikipedia.org/wiki?curid=317001", "title": "B\u00fcsserach", "text": "B\u00fcsserach (toponimo tedesco) \u00e8 un comune svizzero di 2\u00a0202 abitanti del Canton Soletta, nel distretto di Thierstein."}
{"id": "317005", "revid": "767487", "url": "https://it.wikipedia.org/wiki?curid=317005", "title": "Ataxia", "text": "Gli Ataxia sono stati un gruppo experimental rock/rock psichedelico attivo solo nel 2004 formato da John Frusciante (Red Hot Chili Peppers) alla chitarra, sintetizzatori e voce, Josh Klinghoffer (ex membro dei Red Hot Chili Peppers) alla batteria e voce, e Joe Lally (Fugazi) al basso.\nHanno pubblicato un solo album \"Automatic Writing\", uscito per l'etichetta Record Collection nel 2004 e prodotto da Ian MacKaye. Nel 2007 \u00e8 stato poi pubblicato \"AW II\", secondo album contenente materiale registrato durante la lavorazione di \"Automatic Writing\"\nIl nome.\nIl nome del gruppo deriva dalla fusione delle parole Atari e Galaxian; il primo si riferisce alla vecchia console di videogiochi; il secondo fa riferimento ad un vecchio videogioco. La passione di Frusciante per i vecchi videogiochi ha evidentemente caratterizzato la scelta del nome della band. In greco, ataxia indica anche la mancanza di ordine: alfa privativo e t\u00e0xis (ordine, legge). Il termine indica la patologia per cui diventa impossibile controllare il proprio corpo nei movimenti."}
{"id": "317006", "revid": "106376", "url": "https://it.wikipedia.org/wiki?curid=317006", "title": "Pallavolo Reima Crema", "text": "La Reima Crema \u00e8 la squadra di pallavolo maschile di Crema.\nStoria.\nLa Pallavolo Reima Crema nacque il 26 dicembre 1973 a Ripalta Cremasca, comune poco distante da Crema; fondatore fu Angelo Galli, primo presidente Giuseppe Piloni.\nIl nome Reima deriva dal soprannome dialettale degli abitanti di Ripalta Cremasca detti appunto \"marei\"; Reima non \u00e8 altro che l'anagramma. Nel 1974 partecip\u00f2 al primo campionato federale, sia nella divisione maschile che in quella femminile. Il primo risultato importante fu la promozione in Serie D del 1987, ottenuta con entrambe le formazioni; l'anno seguente la societ\u00e0 decise di proseguire con la sola divisione maschile.\nNel 1990 la Reima pass\u00f2 in Serie C2 e tre anni dopo in B1. Nel 1995 conquist\u00f2 la Serie A2, per la prima volta. Nel 2004-05 gareggi\u00f2 nei play-off per la promozione in Serie A1, venendo sconfitta al primo turno da Bolzano.\nIl 23 maggio 2006, vincendo per 3-2 la decisiva gara contro Gioia del Colle, la Reima di Luca Monti e Roberto Cazzaniga conquist\u00f2 la promozione in massima serie. Ceduto il diritto sportivo alla M. Roma Volley, la squadra si reiscrisse in A2 per la stagione 2006-07 e per altre tre stagioni, per poi rinunciare alla partecipazione nel 2010. La Reima Crema ha partecipato al campionato di Serie B2, girone B, dove il 5 maggio 2012, battendo Bedizzole all'ultima giornata ha conquistato la promozione in Serie B1.\nNella stagione 2012-2013 la formazione cremasca ha chiuso al terzultimo posto il campionato, retrocedendo in Serie B2.\nNella stagione 2013-2014 la formazione cremasca abbandona i campionati nazionali, rinunciando alla B2 e concentrandosi solamente sul settore giovanile."}
{"id": "317008", "revid": "1305772", "url": "https://it.wikipedia.org/wiki?curid=317008", "title": "Dealer (finanza)", "text": "Il dealer \u00e8 un intermediario finanziario che investe risorse proprie per la composizione di un proprio portafoglio titoli. Il \"dealer\" si pone tra gli investitori e le banche. Queste ultime, piuttosto che il mercato azionario, assumono il ruolo della controparte.\nEgli acquista il titolo a un prezzo chiamato \"prezzo denaro\" e lo rivende ad un prezzo pi\u00f9 alto chiamato \"lettera\". Per acquistare il titolo egli deve possedere un codice ISIN (International Security Identification Number), con il quale compra e vende questi titoli. Il valore del titolo non viene deciso dall'incontro della domanda e dell'offerta: \u00e8 il \"dealer\" che decide il prezzo. Il differenziale tra il prezzo denaro e il prezzo lettera \u00e8 il guadagno che spetta al professionista.\nIl \"dealer\" \u00e8 visto come uno speculatore perch\u00e9 acquista strumenti finanziari quando sono sottovalutati dal mercato e li rivende quando vanno a rialzo. \u00c8 un soggetto in possesso di una considerevole base informativa, sulla quale formula le aspettative in merito all'acquisto o vendita di strumenti finanziari.\nQuesto operatore in molti casi prende a prestito risorse finanziarie da banche o privati (coi quali concorda una remunerazione sul prestito) che, a loro volta, valuteranno le sue capacit\u00e0 di rimborso.\nI ricavi del \"dealer\" devono quindi coprire la remunerazione del capitale preso a prestito.\nDifferenze tra broker, dealer e market maker.\nIl dealer \u00e8 un soggetto che si interpone nello scambio di beni o servizi in maniera autonoma ed indipendente. Tale soggetto quindi si interfaccia come debitore di chi ne richiede la prestazione dei suoi servizi, nonch\u00e9 creditore del prenditore di fondi, decide di volta in volta se proporsi e le condizioni alle quali \u00e8 disposto a effettuare le transazioni.\nIl market maker \u00e8 un soggetto che presta servizi di negoziazione per conto proprio, al pari del \"dealer\". A differenza di quest'ultimo soggetto si impegna in maniera continuativa a negoziare determinati titoli a condizioni definite. \nIl broker, invece, compie una prestazione di servizio in nome e per conto del soggetto richiedente. Tale contratto prevede l'esistenza di un contratto di mandato. Non si interpone, quindi, come debitore/creditore delle controparti se non per i diritti derivanti dalle prestazioni del suo mandato e, quindi, dalla possibilit\u00e0 di guadagno, come anche per il dealer, sugli scarti (\"spread\") tra \"prezzo denaro\" (\"bid\") ossia di vendita e \"prezzo lettera\" (\"ask\") vale a dire il prezzo di acquisto."}
{"id": "317009", "revid": "110157", "url": "https://it.wikipedia.org/wiki?curid=317009", "title": "Erschwil", "text": "Erschwil (toponimo tedesco) \u00e8 un comune svizzero di 903 abitanti del Canton Soletta, nel distretto di Thierstein."}
{"id": "317014", "revid": "106220671", "url": "https://it.wikipedia.org/wiki?curid=317014", "title": "Spessimetro", "text": "Lo spessimetro \u00e8 uno strumento di misura utilizzato nell'industria e nella tecnologia meccanica, in grado di misurare spessori.\nIl termine \u00e8 usato per indicare tipologie di strumenti anche molto differenti: sia quelli destinati a misure di spessore esterno (es. lastre, lamiere), sia quelli destinati a misure di spessore interno (es. cave, fessure).\nSpessimetri a lamine.\nLo spessimetro a lamine \u00e8 un calibro fisso costituito da una lamina di metallo realizzata con accuratezza ad un preciso spessore (spessore nominale). Normalmente vengono realizzate lamine con spessore nominale compreso tra 0.05 e 1 mm.\nLa precisione di questi strumenti non \u00e8 molto elevata (raramente migliore di 0,01 mm) ed \u00e8 facile rovinarli per abrasione o per piegatura.\nQuesto spessimetro \u00e8 utilizzato:\nCome per i blocchetti pianparalleli, raramente vengono usati singolarmente, ma vengono forniti e utilizzati in serie pi\u00f9 o meno numerose, costituite da lamine di diverso spessore, con progressioni aritmetiche che permettono di coprire il pi\u00f9 ampio range possibile. Come per i blocchetti, possono essere combinati per realizzare calibri di spessore non presente nella serie.\nLe serie vengono normalmente confezionate in \"pacchetti\" costituiti da una pila di lamine chiuse in una custodia rigida, a cui sono incernierate ad un estremo. Ruotando, la lamina fuoriesce dalla custodia, rendendosi disponibile all'utilizzo.\nIn commercio sono disponibili sia serie con spessori nominali metrici, che serie in unit\u00e0 imperiali britanniche.\nStruttura.\nLe lamine vengono realizzate per molatura, e sono in acciaio di alta qualit\u00e0 particolarmente flessibile (per poter essere facilmente accoppiate anche quando confezionate in pacchetti). Per ridurne l'usura, le lamine vengono preventivamente temprate o subiscono dei trattamenti superficiali d'indurimento (es. carburazione).\nEsistono in commercio anche lamine in ottone che vengono utilizzate quando \u00e8 necessario usare del materiale non magnetico (per esempio nella regolazione del posizionamento dei sensori magnetici). \u00c8 necessario per\u00f2 tenere presente che questi spessimetri tendono a rovinarsi facilmente.\nAllo spessimetro viene spesso data una sagoma rastremata e arrotondata ad un estremo per facilitare l'introduzione in fenditure ristrette.\nSpessimetri a filo.\nSi tratta di uno spessimetro che utilizza cilindri calibrati, che viene utilizzato nei stessi ambiti dello spessimetro a lamine, ma in cui \u00e8 richiesto una maggiore attenzione per evitare graffi, che possono danneggiare l'oggetto misurato.\nSpessimetri a quadrante.\nLo spessimetro a quadrante \u00e8 uno strumento destinato alla lettura di quote esterne, destinato alla misura di pezzi di piccole dimensioni o alla lettura dello spessore di lastre o lamiere. Raramente questi strumenti eseguono letture di spessori superiori a 10 mm e con risoluzioni superiori a 0,01 mm. \nStrutturalmente questi spessimetri assomigliano ad un micrometro per esterni, dove per\u00f2 il dispositivo di lettura a vite/tamburo \u00e8 sostituito da un pi\u00f9 pratico comparatore. Il quadrante \u00e8 calibrato per indicare zero quando i \"tastatori\" sono a contatto.\nLo spessimetro viene completato da un leverismo che permette all'operatore di muovere facilmente il tastatore mobile.\nSpessimetri ad ultrasuoni.\nLo spessimetro ad ultrasuoni \u00e8 uno strumento destinato alla lettura dello spessore di un pezzo realizzato in materiale uniforme.\nQuesti strumenti possono eseguire letture di spessori compresi tra 0,01 e 200 mm e con risoluzioni superiori a 0,01 mm. \nQuesto tipo di spessimetro \u00e8 particolarmente utile:\nGli spessimetri ad ultrasuoni si compongono in due parti:\nPrincipio di funzionamento.\nIl principio di funzionamento di questo tipo di spessimetro \u00e8 lo stesso del SONAR: viene emesso un impulso sonoro ultrasonico e si rileva il ritardo dell'eco di ritorno; conoscendo la velocit\u00e0 del suono nel mezzo, si pu\u00f2 calcolare la distanza dalla superficie che ha riflesso l'impulso sonoro.\nNel caso specifico lo spessimetro rileva l'eco di ritorno generata dalla superficie opposta rispetto a dove \u00e8 stato posizionato il trasduttore ultrasonico.\nAccorgimenti nell'utilizzo.\nUn aspetto critico nell'utilizzo dello spessimetro ad ultrasuoni \u00e8 la definizione della velocit\u00e0 del suono del materiale del pezzo da misurare.\nInfatti ogni materiale ha una sua specifica velocit\u00e0 di propagazione del suono (per i metalli pu\u00f2 variare tra 1500-6000 m/s).\nErrori nella definizione di questa velocit\u00e0, si ripercuotono direttamente nella precisione della misura.\nCi sono cos\u00ec due maniere per utilizzare lo strumento:\nUn altro aspetto critico nell'utilizzo dello spessimetro ad ultrasuoni \u00e8 che si possono effettuare letture corrette solo su spessori omogenei; la presenza di strati di materiale differente, intercapedini o soffiature, generano falsi echi e creano errori di lettura."}
{"id": "317016", "revid": "110157", "url": "https://it.wikipedia.org/wiki?curid=317016", "title": "Grindel", "text": "Grindel (toponimo tedesco) \u00e8 un comune svizzero di 486 abitanti del Canton Soletta, nel distretto di Thierstein."}
{"id": "317019", "revid": "78273", "url": "https://it.wikipedia.org/wiki?curid=317019", "title": "Universit\u00e0 di Milano-Bicocca", "text": ""}
{"id": "317021", "revid": "24944", "url": "https://it.wikipedia.org/wiki?curid=317021", "title": "Premio Ig\u00ae Nobel", "text": ""}
{"id": "317026", "revid": "1543377", "url": "https://it.wikipedia.org/wiki?curid=317026", "title": "Paras Bir Bikram Shah Dev", "text": "Biografia.\n\u00c8 figlio dell'ex re Gyanendra e dell'ex regina Komal. Nel 2000 ha sposato la principessa Himani, figlia di Rao Raja Bikram Singh, Rao Raja di Sikar. Dall'unione sono nati il principe Hridayendra e le due principesse Purnika e Kritika.\nParas ha studiato alla Budhanilkantha Secondary School di Kathmandu, e alla Schiller International University.\nAl contrario della moglie, l'erede al trono \u00e8 poco popolare in Nepal a causa di trascorsi episodi di teppismo e alcolismo, che lo hanno visto coinvolto in alcuni incidenti automobilistici, in uno dei quali ha trovato la morte una nota cantante nepalese.\nLa strage di palazzo del 2001.\nIl 1\u00ba giugno 2001 si trovava presso il palazzo reale di Narayanhiti quando (secondo la versione ufficiale) il cugino Dipendra (allora erede al trono) uccise suo padre, il re Birendra, la regina Aishwarya ed altri otto membri della famiglia reale. Secondo le testimonianze raccolte dalla commissione d'inchiesta, dopo aver sparato alla sorella Sruti, Dipendra punt\u00f2 l'arma verso il principe Paras, dietro al quale cercavano protezione tre piccole principesse; Paras avrebbe gridato: \u00abno, no, \"Dai\" (fratello)\u00bb impietosendo sorprendentemente il cugino impazzito, il quale si diresse in giardino alla ricerca della madre.\nIl fatto che pur essendo presente sia uscito illeso dal massacro ha alimentato alcune voci che vedrebbero Paras coinvolto in prima persona in questa vicenda, ci\u00f2 che a sua volta potrebbe implicare la complicit\u00e0 degli altri quattordici supersititi, tra i quali figura anche la Regina Madre.\nNel marzo 2009, in seguito alla riapertura delle indagini sul massacro reale da parte del Governo nepalese, Paras ha dichiarato che l'allora principe ereditario Dipendra aveva tre ragioni per uccidere il padre:"}
{"id": "317035", "revid": "767487", "url": "https://it.wikipedia.org/wiki?curid=317035", "title": "Montsevelier", "text": "Montsevelier (toponimo francese; in tedesco \"Mutzwil\", desueto) \u00e8 una frazione di 509 abitanti del comune svizzero di Val Terbi, nel Canton Giura (distretto di Del\u00e9mont).\nStoria.\nGi\u00e0 comune autonomo che si estendeva per 7,75\u00a0km\u00b2, il 1\u00ba gennaio 2013 \u00e8 stato accorpato agli altri comuni soppressi di Vermes e Vicques per formare il nuovo comune di Val Terbi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 comune politico e comune patriziale erano uniti nella forma del \"commune mixte\"."}
{"id": "317036", "revid": "125183608", "url": "https://it.wikipedia.org/wiki?curid=317036", "title": "Panzer IV", "text": "Il Panzer IV, abbreviazione del nome completo Panzerkampfwagen IV, il cui numero di identificazione dell'esercito tedesco era Sd.Kfz. 161, \u00e8 stato un carro armato medio della seconda guerra mondiale, prodotto per tutto il corso del conflitto in molte varianti per un totale oscillante tra gli - esemplari, rappresentando la spina dorsale delle forze corazzate della Wehrmacht nel corso della guerra.\nInizialmente era stato pensato come carro di appoggio alla fanteria da affiancare al Panzer III, che era invece stato concepito per l'ingaggio dei carri armati nemici. Successivamente, durante il corso della guerra venne aggiornato nell'armamento e nella protezione passiva (aumentando gli spessori della corazzatura) e assunse il ruolo di carro armato standard dell'esercito tedesco: il Panzer IV divenne, cos\u00ec, il carro armato pi\u00f9 utilizzato nel maggior numero di esemplari della seconda guerra mondiale e il suo scafo fu usato come base per molti altri veicoli da combattimento, come i cacciacarri Nashorn, i carri-recupero e i semoventi antiaerei Flakpanzer IV Wirbelwind. Il Panzer IV fu usato in tutti i teatri operativi e il suo disegno fu aggiornato ripetutamente in funzione delle continue minacce provenienti dalle forze Alleate.\nStoria.\nSviluppo.\nNel gennaio 1934, seguendo le direttive elaborate nel 1930 dal colonnello Heinz Guderian a proposito di un \"trattore medio\" per eludere il trattato di Versailles, il reparto approvvigionamenti dell'esercito eman\u00f2 le specifiche tecniche per un carro armato pesante (BW -\"Bataillonsf\u00fchrerwagen\" - carro comando di battaglione), con il quale equipaggiare la quarta compagnia di ogni battaglione corazzato.. Tale mezzo era stato pensato per fornire supporto alla fanteria e agli altri carri armati, per cui si pens\u00f2 di equipaggiarlo con un cannone di medio calibro a bassa velocit\u00e0 iniziale (nella contemporanea classificazione italiana sarebbe stato considerato un obice) adatto a sparare granate ad alto esplosivo: quindi, inizialmente fu escluso l'impiego contro altri carri armati. Poi nel 1935 vennero esaminati tutti i prototipi prodotti dalla Krupp, dalla Rheinmetall e dalla MAN AG, chiamati rispettivamente VK 2001(K), (VK 2001(Rh) e VK 2002(MAN), ed in seguito a delle prove, il disegno della Krupp fu selezionato per la produzione su scala industriale.\nI modelli del Panzer IV possono essere divisi in linea di massima in tre gruppi:\nImpiego operativo.\nNell'esercito tedesco il Panzer IV oper\u00f2 dal primo all'ultimo giorno della seconda guerra mondiale, su tutti i teatri di guerra in cui operarono le forze armate tedesche. Nella campagna di Polonia operarono i modelli A, B e C, mentre nella campagna di Francia operarono i modelli D. Nella campagna del Nordafrica inizialmente operarono i modelli D ed E, all'inizio della battaglia di Ain el-Gazala erano disponibili i modelli F2, che tuttavia non furono utilizzati in azione dato che non era disponibile il munizionamento per il 7,5\u00a0cm KwK L/43. Sul fronte orientale il Panzer IV oper\u00f2 con tutti i modelli da E a J, mentre su quello occidentale e italiano oper\u00f2 con i modelli da F2 a J.\nIl Panzer IV nelle prime fasi della guerra era inquadrato nelle Panzer-Division con una compagnia per battaglione, in quanto considerato carro pesante per l'appoggio contro la fanteria nemica; tuttavia, dopo l'operazione Barbarossa, con la modifica del ruolo tattico e la riduzione del numero medio di carri armati nelle divisioni corazzate, i reggimenti furono costituiti da Panzer IV o Panzer V Panther. Con la creazione delle divisioni Panzergrenadier il battaglione corazzato era su Panzer IV.\nVersioni.\nPreserie.\nAusf\u00fchrung A.\nIl primo Panzer IV Ausf. A (\"Versuchtkraftfahrzeug 622\", in breve VKfz 622) usc\u00ec dalla catena di montaggio delle fabbriche Krupp stanziate a Magdeburgo nell'ottobre 1937. La protezione dello scafo era assicurata da lamiere saldate di 30\u00a0mm nella parte anteriore dello scafo, e con uno spessore di 20\u00a0mm nelle altre zone. L'Ausf. A fu costruito in 35 esemplari fra il novembre 1937 ed il giugno 1938.\nL'architettura del carro, che rester\u00e0 invariata in tutte le versioni, era con la trasmissione ed il gruppo di sterzatura alla prua estrema, subito dopo veniva l'alloggiamento per il pilota (a sinistra) ed il marconista (a destra) e la torretta nella parte centrale; posteriormente era alloggiato il motore ed i serbatoi di benzina, acqua e olio. Nella torretta era installato l'armamento principale, con il capocarro al centro dietro la culatta del cannone, il puntatore a sinistra ed il servente a destra.\nLa motorizzazione si avvaleva di un Maybach a benzina 108 TR, da 250\u00a0hp (186\u00a0kW), la trasmissione era su un cambio SRG manuale a 5 marce. Le sospensioni erano simili a quelle delle locomotive ferroviarie, su cui la Krupp aveva una vasta esperienza, quindi erano su quattro carrelli indipendenti con due ruote gommate per lato, forniti di sospensioni a balestra ellittica. Completavano il treno di rotolamento la ruota folle posteriore a raggi, la ruota di trazione anteriore e quattro rullini gommati tendicingolo. I cingoli erano a perno singolo e larghi 36\u00a0cm, fabbricati in acciaio al manganese. Posteriormente era montato, dietro una lamiera di protezione, un motore a due tempi per il brandeggio della torretta.\nL'armamento principale era un cannone-obice KwK 37 da 75\u00a0mm L/24, con una mitragliatrice MG 34 coassiale. Un'altra MG 34 era montata frontalmente su un supporto sferico in corrispondenza alla postazione del marconista, arretrata di 210\u00a0mm rispetto alla postazione del guidatore. La capacit\u00e0 di munizioni era di 122 colpi per l'arma principale e di per le mitragliatrici.\nL'anello di rotolamento della torretta misurava un diametro di 1676\u00a0mm e poich\u00e9 il motore era disallineato di 152\u00a0mm a destra rispetto alla mezzeria del carro, l'anello venne spostato di 60\u00a0mm a sinistra della mezzeria del carro per evitare che l'albero di trasmissione interferisse con i meccanismi elettrici di rotazione della torretta.\nGli accessi dell'equipaggio al carro avvenivano da due portelli laterali sulla torretta, incernierati frontalmente, e da due boccaporti sopra lo scafo, in due sezioni incernierate anteriormente e posteriormente. In questo carro ogni membro dell'equipaggio aveva un proprio portello di accesso alla sua postazione, e ci\u00f2 era molto gradito agli uomini perch\u00e9 in situazioni di emergenza ognuno aveva una propria via di fuga, che non interferiva con quelle degli altri. Sulla torretta era saldata la cupola del capocarro, di forma cilindrica e fornita di portelli di visione e di una botola a due ante.\nLe caratteristiche dell'Ausf. A si manterranno generalmente anche nei modelli successivi, con variazioni limitate alla piastra frontale e alla parte posteriore della torretta, salvo dettagli di minore rilevanza sull'architettura generale del carro.\nAusf\u00fchrung B e C.\nLa successiva versione Ausf. B presentava diverse modifiche nello scafo, con una piastra frontale di protezione di 30\u00a0mm, inoltre erano stati modificati alcuni particolari secondari come il sistema di visione del guidatore ed i boccaporti dello scafo, ora incernierati solo anteriormente. Era stata modificata anche la cupola del capocarro, in modo che potesse fornire una migliore protezione, e al posto della lamiera cilindrica venne adoperata una costruzione su cinque segmenti forgiati. Per quanto riguarda l'armamento era stata eliminata la MG 34 del marconista. La caratteristica pi\u00f9 rilevante rispetto al modello precedente era la nuova trasmissione SSG76 a 6 marce. Gli Ausf. B furono costruiti in 42 esemplari fra maggio e ottobre 1938, mentre gli Ausf. C furono costruiti in 134 esemplari fra l'ottobre 1938 e l'agosto 1939.\nL'unica modifica visibile sull'Ausf. C rispetto al modello precedente era l'aggiunta di un manicotto di protezione per la mitragliatrice coassiale all'arma principale. Tuttavia la modifica pi\u00f9 radicale era la sostituzione del motore Maybach 108 TR con il Maybach HL120 TRM, che rimase il motore standard per tutti modelli successivi fino al 1945. Il nuovo motore, sempre un 12 cilindri disposti in una V a 60\u00b0, aveva una cilindrata di 11867\u00a0cm\u00b3 ed erogava una potenza di 300\u00a0hp (224\u00a0kW) a \u00a0giri al minuto.\nModelli prodotti in serie.\nAusf\u00fchrung D.\nNell'Ausf. D la piastra frontale del compartimento del marconista fu nuovamente arretrata, reintroducendo il supporto a sfera per la MG 34, ora protetto da un telaio esterno di forma rettangolare. I cingoli erano stati modificati, conservando la stessa larghezza (36\u00a0cm), ma con denti di guida maggiorati (80\u00a0mm contro i 60 precedenti).\nA partire dal 1940 gli Ausf. D ebbero delle piastre da 20\u00a0mm imbullonate sui lati superiori dello scafo, spesso su tali carri venivano sistemate nuove versioni di cingoli o componenti del telaio per portarli agli standard dei modelli successivi. Il Panzer IV Ausf. D fu costruito in 232 esemplari fra l'ottobre 1939 e l'ottobre 1940.\nAusf\u00fchrung E.\nL'Ausf. E aveva modifiche poco visibili, ma sostanziali rispetto ai modelli precedenti. Le piastre di rinforzo della corazzatura da 20\u00a0mm in questo modello divennero standard, in pi\u00f9 fu aggiunta una piastra da 30\u00a0mm per proteggere gli organi meccanici contenuti nella parte estrema della prua. Il meccanismo di visione per il guidatore venne modificato, proteggendolo con un portellino mobile. La MG 34 frontale fu montata usando la \"Kugelblende 30\" (nicchia sferica per 30\u00a0mm di protezione), adattata in modo da sostenere la protezione per la canna dell'arma. Le ruote motrici furono semplificate per permetterne una costruzione pi\u00f9 rapida.\nI cambiamenti pi\u00f9 visibili furono sulla torretta, ora fornita di una cupola per il capocarro fornita di migliore corazzatura (50\u201395\u00a0mm) con i segmenti fissi, e non mobili come nelle versioni precedenti: questo modello fu conservato su tutti i successivi modelli di Panzer IV. La torretta fu allargata, in modo che la piastra superiore potesse contenere completamente la cupola, che nella versioni precedenti era in parte saldata alla piastra posteriore inclinata. A partire da questa serie fu possibile montare sulla parte posteriore della torretta delle casse metalliche sagomate per l'immagazzinamento di attrezzi e materiali vari.\nAlcuni Ausf. E di tarda produzione furono successivamente riadattati con il cingoli e le ruote di trazione da 40\u00a0cm degli Ausf. F. Gli Ausf. E prodotti furono 200 tra l'ottobre 1940 e l'aprile 1941.\nAusf\u00fchrung F.\nL'Ausf. F fu la versione che stabil\u00ec l'aspetto definitivo del carro, perch\u00e9 le modifiche successive riguardarono solo l'armamento e la semplificazione dei metodi di produzione. Dato che l'Heereswaffenamt aveva constatato come il veicolo all'epoca fosse l'unico carro in grado di portare un armamento principale da 75\u00a0mm, la Krupp fu affiancata dalla VOMAG e dalla Nibelungenwerke AG nel ciclo costruttivo. Gli Ausf. F completati assommarono a 470 fra l'aprile 1941 e il marzo 1942.\nLa piastra frontale torn\u00f2 a essere rettilinea, in un solo pezzo di spesso 50\u00a0mm, i lati dello scafo furono costruiti con piastre da 30\u00a0mm e la piastra frontale di protezione degli organi meccanici fu portata a 50\u00a0mm. La MG 34 fu montata sulla Kugelblende 50, per adattarla alla blindatura maggiorata della piastra frontale.\nLa torretta del modello F presentava altre modifiche, come un aumento del mantelletto di protezione del pezzo a 50\u00a0mm di spessore. I portelloni di accesso furono trasformati in portelli a doppio battente, con l'anta anteriore pi\u00f9 ampia di quella posteriore.\nIl notevole aumento in peso dovuto agli aumenti di corazzatura del mezzo (circa il 48%) costrinse a utilizzare cingoli di maggiore larghezza per mantenere la pressione al suolo a livelli accettabili. I nuovi cingoli erano larghi 40\u00a0cm e avevano una forma leggermente diversa dai precedenti tipi da 36\u00a0cm; successivamente tale forma fu modificata per permettere un pi\u00f9 sicuro movimento del carro sul ghiaccio. La modifica dei cingoli richiese anche la riprogettazione della ruota dentata di trazione, che per\u00f2 rimase nelle linee generali simile a quella dell'Ausf. E.\nAusf\u00fchrung F2.\nNel luglio 1941 le forze corazzate tedesche si trovarono di fronte i carri sovietici KV-1 e T-34 e si resero presto conto che i cannoni da 37\u00a0mm e 50\u00a0mm montati sui loro carri non erano in grado di perforare le corazze dei mezzi sovietici a lunghe distanze; anche il pezzo da 75\u00a0mm KwK 37 del Panzer IV si rivel\u00f2 inefficace, visto che essendo lungo solo 24 calibri, possedeva una velocit\u00e0 alla volata piuttosto bassa e dunque inadatta a impegnare bersagli protetti come i carri armati. Per questo motivo fu deciso di montare sul Panzer IV Ausf. F un cannone vero e proprio (non un cannone-obice come il KwK 37) derivato dal pezzo anticarro su affusto ruotato 7,5 cm PaK 40.\nIl cannone era il 7,5 cm KwK 40 dalla lunghezza di 43 calibri (L/43), che permetteva una velocit\u00e0 alla volata fino a 933\u00a0m/s e la penetrazione a 500 metri di 115\u00a0mm di corazza inclinata di 30\u00b0 sull'orizzontale; venne equipaggiato da un nuovo freno di bocca globulare a deflettore singolo che serviva a ridurre le sollecitazioni dello sparo sulla struttura della torretta, potendo altres\u00ec sparare munizioni di vario tipo: fumogene, esplosive anticarro o antiuomo, perforanti. Il modello F2 differiva dal modello F solo per quanto riguardava l'armamento e lo stivaggio delle munizioni per il KwK 40, pi\u00f9 lunghe di quelle di un obice. Sembra comunque che alcuni carri delle ultime serie dell'Ausf. F2 siano stati equipaggiati con la torretta dell'Ausf. G. Con l'immissione in servizio dei Panzer IV F2 la precedente versione F fu rinominata F1.\nAusf\u00fchrung G.\nAll'inizio del 1942 venne completato il progetto dell'Ausf. G, ordinato in 1.750 unit\u00e0 alle fabbriche Krupp-Grusonwerk, Nibelungenwerke AG e VOMAG. Ne vennero costruiti e i residui 63 scafi furono utilizzati per altri progetti derivati dal Panzer IV, come i semoventi Sturmpanzer IV o Hummel. Secondo altre fonti furono costruiti esemplari tra Ausf. F2 e Ausf. G.\nLa gran parte della produzione iniziale ( veicoli) differiva dall'Ausf. F2 solo per la corazzatura frontale, aumentata a 80\u00a0mm mediante l'imbullonatura di piastre aggiuntive (sostituite in seguito con protezioni da 80\u00a0mm in un solo pezzo), e per il diverso disegno del freno di bocca del cannone, sempre globulare ma a doppio deflettore. Piccole migliorie consistettero nell'eliminazione delle due piccole finestrelle sulla parte anteriore dei fianchi della torretta e di quella sulla destra della sua parte frontale per migliorare la resistenza della corazza; fu inoltre rimossa la batteria da cinque lanciafumogeni sita nella parte posteriore dello scafo, sostituita con due batterie da tre lanciafumogeni assicurati ai lati della torretta. L'iposcopio del guidatore venne soppresso dal gennaio 1943 e lo stesso anno l'antenna radio fu riposizionata nella parte posteriore sinistra dello scafo. Venne adottato un nuovo tipo di ruota motrice.\nAusf\u00fchrung H.\nLa differenza principale fra l'Ausf. H e l'Ausf. G risiedeva nella dotazione offensiva: l'ultima versione era armata con il cannone KwK 40 da 75\u00a0mm L/48, cio\u00e8 con una canna pi\u00f9 lunga di circa 380\u00a0mm e quindi forte sia di una maggiore velocit\u00e0 alla volata, sia di una maggiore penetrazione a paragone del pezzo precedente. L'antenna radio fu nuovamente spostata, questa volta nella parte posteriore sinistra dello scafo. Il Panzer IV H fu costruito dal maggio 1943 al febbraio 1944 in esemplari.\nNel modello H fu generalizzato l'utilizzo della \"Sch\u00fcrzen\" o gonne sia allo scafo sia alla torretta: consistevano in cinque lamiere da 5\u00a0mm di spessore ai lati dello scafo e della torretta e distanziate dal corpo del carro stesso per incrementare la protezione ai proiettili a carica cava e ai fucili anticarro.\nA partire dal 1943 veniva applicata in fabbrica sulle parti fisse dello scafo la pasta \"Zimmerit\", a base di cemento, un espediente per impedire alle mine magnetiche di aderirvi. Inoltre lo \"Zimmerit\" era trattato a spatola in modo da formare una superficie irregolare, per evitare che le bombe adesive si attaccassero alle superfici, molto pi\u00f9 rugose delle corrispondenti superfici metalliche.\nAusf\u00fchrung J.\nA partire dal 1943 in Germania cominciarono a scarseggiare le materie prime, quindi il disegno del Panzer IV fu rivisto con lo scopo di risparmiare sia metalli pregiati sia gomma. In particolare il Panzer IV Ausf. J, esternamente quasi indistinguibile dall'Ausf. H, aveva i rullini tendicingolo non pi\u00f9 gommati, ma in solo acciaio e le ruote folli posteriori in acciaio fuso (invece che fucinato come nei modelli precedenti). Inoltre con questo modello scomparve il motorino a due tempi che permetteva la rotazione della torretta, ora brandeggiata manualmente. L'Ausf. J inizi\u00f2 a essere costruito dal febbraio 1944, presso la Nibelungenwerke e in misura minore da parte della VOMAG, e la produzione continu\u00f2 fino a quando gli Alleati non catturarono gli stabilimenti: in totale furono completati circa esemplari.\nGli aggiornamenti permisero al Panzer IV di rimanere al passo con i modelli avversari quali l'M4 Sherman statunitense e il T-34 sovietico. La fabbricazione del Panzer IV fu contemporanea a quella del Panzer V Panther, entrato in servizio a partire dal luglio 1943, che sebbene avesse corazzatura maggiore e superiore potenza di fuoco, era per contro molto pi\u00f9 costoso e complicato da produrre. Inoltre il Panzer IV era ritenuto dagli equipaggi ancora superiore ai pi\u00f9 recenti prodotti dell'industria bellica per mobilit\u00e0, affidabilit\u00e0 e capacit\u00e0 di condurre operazioni manovrate. Nella seconda met\u00e0 del 1944 la Wehrmacht invi\u00f2 la maggior parte dei Panzer IV di nuova generazione sul fronte orientale per operazioni mobili in campo aperto e di conseguenza sul fronte occidentale rimasero per lo pi\u00f9 Panther e Panzer VI Tiger I.\nVersioni modificate.\nDegli ultimi tipi indicati si hanno notizie frammentarie ma si sa che furono comunque prodotti in serie molto piccole, generalmente sfruttando scafi obsoleti.\nVarianti.\nHummel (Sd.Kfz. 165). Ricavato dallo stesso scafo e sovrastruttura del Nashorn, montava un obice pesante sFH 18/1 da 150\u00a0mm. Costruito in centinaia d'esemplari, era inquadrato nei gruppi di artiglieria assegnati alle divisioni corazzate.\nL'impiego tattico di questi mezzi era, per tutti, la protezione antiaerea delle colonne corazzate.\nAltri utilizzatori.\nImpieg\u00f2 un totale di 97 Panzer IV (versioni G e H) in forza alla Bronirana brigada.\nConclusa la seconda guerra mondiale, l'Armata Rossa costitu\u00ec un centro di raccolta del materiale corazzato ex tedesco presso una vecchia caserma abbandonata della Wehrmacht a Milovice, circa 40\u00a0km a nord-est di Praga: per l'inizio del 1946 vi aveva concentrato qualche centinaio di carri armati di vario tipo, un gran numero di relitti e vaste quantit\u00e0 di pezzi di ricambio, trovate presso le officine dello STALAG IV-C a Teplice. Il nuovo governo cecoslovacco si rivolse inizialmente, senza successo, all'Occidente per ricevere forniture di materiale bellico, quindi chiese e ottenne dall'Unione Sovietica l'autorizzazione all'utilizzo del materiale immagazzinato a Milovice: s'impadron\u00ec dunque di 165 carri Panzer IV. Alla fine dell'anno aveva recuperato ulteriori 102 Panzer IV Ausf. G, H e J: 80 furono giudicati riparabili, in attesa dell'arrivo di moderni equipaggiamenti sovietici; nel gennaio 1947 l'Esercito cecoslovacco aveva in dotazione 245 carri armati Panzer IV nelle versioni D, G, H e J. Questa ampia disponibilit\u00e0 era frutto anche del reimpiego del deposito di mezzi corazzati rinvenuto, intatto, presso le officine di D\u011b\u010d\u00edn, che l'Armata Rossa aveva occupato senza danno. L'incarico di eseguire i lavori di riparazione fu inizialmente affidato a un'azienda di P\u0159elou\u010d, che si dimostr\u00f2 incapace di onorare il contratto e fu sostituita all'inizio del 1948 dalla \u010ceskomoravsk\u00e1-Kolben-Dan\u011bk (\u010cKD). Nel marzo 1948 furono consegnati i primi 10 carri, seguiti da ulteriori 6 entro il mese di giugno. Durante le prove di collaudo si registrarono i cronici problemi alla sterzatura tipici del Panzer IV e la \u010cKD propose di sostituire le parti meccaniche difettose con un progetto di sua ideazione; la cosa non ebbe per\u00f2 seguito per ragioni economiche, dato che Praga e lo stato maggiore generale non prevedevano di mantenere a lungo in servizio i mezzi tedeschi. Il lavoro di riparazione fu comunque portato avanti e, nel 1949, l'esercito aveva in servizio 82 Panzer IV (21 Ausf. G, 43 Ausf. H e 18 Ausf. J) tutti risedignati con la sigla nazionale di carro medio (\"Str\u011bdn\u00ed Tank\") T-40/75. Questi mezzi furono inquadrati nel 4\u00ba Battaglione della 23\u00aa Brigata di stanza a Milovice ma, gi\u00e0 nel dicembre 1949, 80 carri T-40/75 furono riassegnati al 1\u00ba Reggimento carri di Stra\u0161ice, mentre gli altri due alla scuola carristi di D\u011bdice. I T-40/75 rimasero in servizio fino al 1954, anno nel quale furono rimpiazzati dalle forniture sovietiche di T-34.\nOttenne 15 carri Panzer IV, consegnati nell'agosto 1944 e messi in forza alla Panssaridivisioona.\nLa Germania forn\u00ec all'Italia 12 Panzer IV Ausf. G, che furono inquadrati nella 1\u00aa Divisione corazzata \"M\". A seguito dell'8 settembre 1943, tale unit\u00e0 fu sciolta e i Panzer IV reintegrati nell'esercito tedesco.\nPi\u00f9 di 116 Panzer IV consegnati tra il 1942 e il 1944 e messi in forza alla Divizia 1 Blindat\u0103.\nL'Arm\u00e9e de terre fece ampio uso di carri armati ex tedeschi, compresi i Panzer IV. Nel 1950 Parigi decise di vendere alla Siria una certa quantit\u00e0 di mezzi corazzati, comprendente 11 Panzer IV Nell'aprile 1955 il governo siriano ottenne la cessione da quello cecoslovacco di un lotto di 45 Panzer IV al prezzo di sterline cadauno; furono completamente ricondizionati e dotati, inoltre, di supporto per la mitragliatrice contraerea sovietica D\u0160K da 12,7\u00a0mm. Nel 1958, a seguito dei rapporti che evidenziavano l'usura dei Panzer IV di provenienza francese, il governo siriano tratt\u00f2 con Praga l'acquisto di altri 15 carri non operativi e di 16 motori Maybach HL 120. Dal novembre 1964 i mezzi corazzati siriani furono coinvolti in una \"guerra dell'acqua\" nella zona delle alture del Golan, allo scopo di disturbare le coltivazioni dei sottostanti kibbutz e di controllare, ai danni di Israele, le fonti idriche locali. Pur non dichiarando guerra alla Siria, il governo israeliano diede ordine alle proprie forze armate di controbattere energicamente le mosse siriane; dopo una breve e inconcludente tregua imposta dall'ONU, gli scontri su piccola scala ripresero e videro gli israeliani fare esperto utilizzo dei nuovi carri Centurion: due Panzer IV furono distrutti. Nel 1965 Damasco contatt\u00f2 la Spagna e riusc\u00ec ad assicurarsi un gruppo di blindati, compresi 17 Panzer IV in buono stato di efficienza: tutti i carri in servizio ricevettero l'installazione di una mitragliatrice coassiale Berezin UB da 12,7\u00a0mm e di una mitragliatrice DS-39 da 7,62\u00a0mm in supporto sferico nello scafo. All'inizio della guerra dei sei giorni i Panzer IV erano inquadrati in tre battaglioni corazzati, assegnati rispettivamente alla 8\u00aa, 11\u00aa e 19\u00aa Brigata di fanteria, tutte posizionate sulle alture del Golan per partecipare al massiccio, generale attacco pianificato contro Israele. L'ordine di marcia, tuttavia, emanato la mattina del 6 giugno 1967, raggiunse con ritardo numerosi reparti e, in generale, l'avanzata siriana fu caratterizzata da una grave carenza di coordinamento. I mezzi corazzati siriani in efficienza percorsero la strada per Quneitra, mentre l'aliquota di esemplari pi\u00f9 logora fu mantenuta in difesa in postazione opportunamente preparate; nei feroci combattimenti, comunque, risultarono distrutti 10 Panzer IV e altri 4 furono catturati dagli israeliani (che li riutilizzarono nelle proprie scuole d'addestramento). L'ultimo Panzer IV siriano and\u00f2 perduto nel Golan nel 1973.\nAlla conclusione della guerra civile spagnola l'Ej\u00e9rcito de Tierra aveva in dotazione pochi Panzer I lasciati dal corpo di spedizione tedesco e T-26 sovietici di preda bellica: fu tentato di produrre un carro armato di progettazione nazionale, il Verdeja, ma la mancanza di acciaio e di un motore di adeguata potenza posero presto fine all'esperimento. Il 15 marzo 1943, pertanto, il generale Carlos Mart\u00ednez Campos ebbe disposizioni di negoziare con la Germania l'acquisto di un lotto di 250 Panzer III, armati con cannone da 45 o 50\u00a0mm, e di 100 Panzer IV armati con cannone da 75\u00a0mm. A causa delle proprie esigenze belliche i tedeschi accettarono di vendere appena 20 Panzer IV Ausf. H; gli spagnoli accettarono e la consegna del materiale avvenne entro il 6 dicembre 1943 nell'ambito di una vasta operazione designata \"programma B\u00e4r\" \u2013 un piano decennale (1940-1950) per il totale riequipaggiamento delle forze armate voluto dal generalissimo Francisco Franco. Nel febbraio 1944 fu domandata al direttore della AGEKA, nell'ambito del \"Programma Ankara\", la fornitura di un primo lotto di 33 Panzer IV, cui ne doveva seguire un secondo di altri 67: come pagamento per questi 100 veicoli fu promesso il tungsteno, minerale di cruciale importanza per l'industria militare tedesca. Le trattative si impantanarono presto e furono interrotte quando il governo spagnolo cerc\u00f2 di inserire nell'accordo anche la vendita di alcuni carri pesanti Panzer VI Tiger I. I soli 20 Panzer IV ottenuti nel 1943 furono mantenuti in servizio in due battaglioni della Divisione corazzata \"Brunete\" fino al 1954, quando furono sostituiti dai carri armati leggeri M24 Chaffee di produzione statunitense. I Panzer IV furono relegati in deposito e, nel dicembre 1965, venduti alla Siria.\nAll'inizio del 1942 il ministro degli Esteri Joachim von Ribbentrop si rec\u00f2 in visita ufficiale a Budapest per negoziare la partecipazione dell'esercito ungherese all'operazione Blu, e il 20 gennaio il feldmaresciallo Wilhelm Keitel intraprese discussioni tecnico-militari per il contributo magiaro alle operazioni: gli ungheresi erano comunque restii a impegnarsi a fondo contro l'URSS e le riunioni si trascinarono a lungo. Alla fine fu deciso di inviare 16 divisioni (9 in prima linea e 6 per compiti di presidio), una brigata di fanteria da montagna e la 1\u00aa Divisione corazzata, che i tedeschi accettarono di equipaggiare con moderno materiale; tra i mezzi corazzati assegnatele ci furono 22 Panzer IV Ausf. F1 e 10 Ausf. F2. La divisione fu per\u00f2 quasi distrutta durante la controffensiva invernale sovietica del gennaio 1943 e perse tutti i panzer; un cedimento che fu motivo di aspre discussioni tra Adolf Hitler e Mikl\u00f3s Horthy durante l'incontro al castello di Klessheim (16-18 aprile). Il 15 ottobre 1944 i nazisti rimossero Horthy e costituirono un governo collaborazionista magiaro guidato dal Partito delle Croci Frecciate, che perci\u00f2 pot\u00e9 beneficiare di altri aiuti militari tedeschi: tra il 9 dicembre e il 13 gennaio 1945 furono infatti forniti 12 Ausf. G e 30 Ausf. H (oltre ad altri modelli di carri armati e semoventi) che, comunque, non sopravvissero agli ultimi mesi di guerra."}
{"id": "317037", "revid": "1305772", "url": "https://it.wikipedia.org/wiki?curid=317037", "title": "Darius (videogioco)", "text": "Darius \u00e8 un videogioco arcade sviluppato dalla Taito nel 1986. Primo videogioco della serie di sparatutto prodotti dalla Taito, narra lo scontro dei piloti spaziali Proco Jr. e Tiat Young contro una popolazione aliena che minaccia il loro pianeta. Venne convertito per diverse piattaforme, spesso con il titolo Darius+ a indicare l'aggiunta di alcuni livelli e nemici.\nModalit\u00e0 di gioco.\nIl gioco si configura come un normale sparatutto a scorrimento orizzontale: il giocatore controlla l'astronave Silver Hawk la quale ha la possibilit\u00e0 di sparare due tipi di proiettili: missili, lo sparo frontale, e bombe, delle granate che vengono scagliate sul terreno compiendo un arco. Queste armi possono essere potenziate raccogliendo dei power up a forma di bolle rilasciati dai nemici eliminati: ogni sette bolle del rispettivo colore (rosso per i missili e verde per le bombe) la rispettiva arma verr\u00e0 potenziata.\nQuesto tipo di potenziamento non fa che aumentare la difficolt\u00e0 del gioco, dato che non solo i power up sono estremamente rari, ma ognuno dei livelli di potenziamento necessita di sette di questi per poter essere raggiunto, e una volta distrutta l'astronave il conto si azzera: ci\u00f2 significa che per la maggior parte del gioco si procede con il misero armamentario di partenza. Ogni vita dell'astronave ha per\u00f2 a disposizione tre smart bomb che eliminano tutti i nemici su schermo. Inoltre \u00e8 possibile ottenere uno scudo protettivo che pu\u00f2 essere potenziato nella stessa maniera delle armi (bolla blu).\nAl termine di ogni livello va affrontato il boss, e una volta sconfittolo verr\u00e0 data l'opportunit\u00e0 di scegliere tra due possibili alternative per affrontare il livello successivo: il finale del gioco sar\u00e0 dunque differente a seconda del percorso scelto.\nSegni particolari.\nNonostante il gioco in s\u00e9 e per s\u00e9 non offra particolari innovazioni in termini di gameplay e struttura dei livelli, alcune caratteristiche sono tali da averlo reso sufficientemente memorabile e da essere state riprese (almeno alcune di esse) in tutti i successivi capitoli della serie:\nW A R N I N G\nA HUGE BATTLESHIP\nCODE NUMBER NO. [numero di serie]\n [nome del boss]\nIS APPROACHING FAST\nQuesto \u00e8 da considerarsi il vero e proprio tratto distintivo della serie. Nei successivi giochi della serie tuttavia il numero di serie dei boss sar\u00e0 omesso."}
{"id": "317038", "revid": "729019", "url": "https://it.wikipedia.org/wiki?curid=317038", "title": "Panzer III", "text": "Il Panzer III, abbreviazione del nome completo Panzerkampfwagen III, il cui numero d'identificazione dell'esercito tedesco era Sd.Kfz. 141, fu un carro armato medio della seconda guerra mondiale.\nFu progettato alla luce delle esperienze raccolte con l'impiego dei Panzer I e II e, secondo i piani dello stato maggiore generale tedesco, divenne per alcuni anni il principale carro armato delle Panzer-Division creato espressamente come mezzo anticarro per contrastare i veicoli blindati avversari, ruolo che ricopr\u00ec con successo dal 1940 al 1942. Il Panzer III, migliorato nel corso del tempo con il potenziamento dell'armamento principale e l'ispessimento della corazzatura, costitu\u00ec nella prima parte della seconda guerra mondiale il nucleo centrale e il punto di forza delle Panzer-Division tedesche che estesero il dominio della Germania nazista su gran parte dell'Europa. La versione J, dotata di un cannone da 50\u00a0mm lungo 60 calibri (L/60), fu in grado di contrastare anche mezzi pi\u00f9 potenti, dimostrando che nel combattimento tra carri era fondamentale disporre di un armamento ad alta velocit\u00e0 iniziale.\nTuttavia a partire dal 1943 il Panzer III fu progressivamente superato dall'introduzione di veicoli nemici pi\u00f9 corazzati e dotati di armamento pesante; la Wehrmacht prefer\u00ec quindi ritirarlo dalla prima linea nella seconda parte della guerra e impiegare nuovi carri pi\u00f9 potenti per contrastare la crescente superiorit\u00e0 numerica e tecnica degli Alleati.\nStoria.\nSviluppo.\nDopo la decisione del governo tedesco di riprendere la costruzione di mezzi corazzati, nella primavera del 1935 l'\"Heereswaffenamt\" (\"Ufficio armamenti dell'esercito\") emise le specifiche per due tipi di carro che avrebbero dovuto costituire il principale equipaggiamento delle divisioni corazzate gi\u00e0 formate e di quelle future. Il progetto basilare fu studiato dal generale Heinz Guderian, a capo della 2. Panzer-Division: il primo mezzo sarebbe stato destinato alla distruzione dei blindati avversari, mentre il secondo avrebbe appoggiato l'avanzata delle fanterie. Furono rispettivamente chiamati \"Zugf\u00fchrerwagen\", ovvero \"carro per comandante di plotone\" (abbreviato in ZW - il Panzer III) e \"Bataillonf\u00fchrerwagen\", ovvero \"carro per comandante di battaglione\" (abbreviato in BW - il Panzer IV).\nLe specifiche per il primo veicolo (ZW) erano le seguenti:\nPer mantenere segreto il nuovo progetto, in quanto il trattato di Versailles impediva alla Germania di sviluppare mezzi bellici moderni, si us\u00f2 la denominazione \"Versuchskraftfahrzeug 619, Mittlerer Traktor\" (\"Prototipo 619 di trattore medio\"); pi\u00f9 tardi fu coniata la designazione \"3,7\u00a0cm Gesch\u00fctz-Panzerwagen\". Fin dall'inizio si ebbe per\u00f2 una disputa tra l'ispettore per le truppe meccanizzate, che premeva per l'installazione di un cannone da 50\u00a0mm, e l'Ufficio armamenti, che riteneva sufficiente il pezzo d'artiglieria scelto, anche perch\u00e9 la fanteria era equipaggiata della stessa arma anticarro (il 3,7 cm PaK 36), evitando cos\u00ec i problemi logistici legati all'uso di due tipi diversi di munizionamento. Alla fine fu raggiunto un compromesso montando il 37\u00a0mm, ma progettando l'anello di rotolamento della torretta per sostenere anche il peso di cannoni pi\u00f9 grandi. A partire dal 1938, infatti, ebbero inizio gli studi per l'installazione del cannone da 50\u00a0mm. Risolta la questione, lo stesso anno furono inviati gli ordini per la costruzione dei prototipi alla MAN AG, Daimler-Benz, Rheinmetall e Krupp: numerosi collaudi furono condotti tra il 1936 e il 1937 a Kummersdorf-Gut, Ulm, Sennelager, D\u00f6llersheim e, per quello che riguarda il cannone, a Meppen, al termine dei quali venne selezionato il disegno proposto dalla Daimler-Benz.\nProduzione.\nLe ditte preposte alla costruzione dei Panzer III in tutte le sue versioni erano la Alkett, la Daimler-Benz, la FAMO, la Henschel &amp; Sohn, la MAN AG, la MIAG, la Waggonfabrik Wegmann e la MNH: la fabbricazione dur\u00f2 dalla fine del 1936 all'agosto 1943 e totalizz\u00f2 esemplari o esemplari.\nImpiego operativo.\nI vari modelli di Panzer III furono utilizzati in combattimento in gran numero fino alla seconda met\u00e0 del 1943, quando il progetto era gi\u00e0 stato ampiamente superato dai carri armati alleati e sovietici; diversi esemplari sopravvissuti continuarono comunque a prestare servizio anche nell'ultimo anno e mezzo di guerra, spesso con compiti nelle retrovie. Tra gli Alleati era noto come \"Mark III\" o Mk \"III\" nella forma abbreviata (\"modello III\"), termine coniato dai britannici.\nPolonia e Norvegia.\nAl 20 gennaio 1938 l'esercito tedesco aveva in carico un totale di ventitr\u00e9 Panzer III di tutte le versioni fino ad allora uscite dalle fabbriche. Alla fine del marzo dello stesso anno i Panzer III in servizio erano aumentati a quarantadue. L'organizzazione teorica dei Panzer III prevedeva di assegnarne sei a ogni reggimento corazzato, cio\u00e8 un plotone di tre carri per ogni compagnia.\nIl 1\u00ba settembre 1939, con l'invasione tedesca della Polonia, ebbe inizio la seconda guerra mondiale. A questa data le Panzer-Division potevano contare solo su novantotto Panzer III di tutti i modelli fino ad allora concepiti: il loro impatto non fu dunque decisivo, tanto pi\u00f9 che non sempre erano presenti nei reggimenti corazzati, dotati per la maggior parte di Panzer I e Panzer II. Nel frattempo, l'aumento della produzione aveva permesso di elevare i Panzer III per ogni compagnia da tre a cinque. Qualche Panzer III della versione D partecip\u00f2 poi alla campagna scandinava tra aprile e maggio del 1940 come parte del \"Panzer Abteilung z.b.V. 40\" (\"Distaccamento corazzato per impieghi speciali 40\"). Essi rimasero in Norvegia con le truppe d'occupazione fino alla resa incondizionata della Germania, inquadrati nella Panzerbrigade \"Norwegen\".\nFrancia.\nAl momento dell'attacco contro la Francia, l'esercito tedesco disponeva di 349 Panzer III (principalmente Ausf. E ed F) in organico a sette Panzer-Division e di trenta-quaranta \"Panzerbefehlswagen\", carri-comando ricavati da Panzer III e assegnati ai comandanti tattici delle formazioni corazzate per guidare i reparti direttamente sul campo di battaglia. All'inizio dell'attacco sul fronte occidentale (Fall Gelb) le Panzer-Division apparivano inferiori, numericamente e tecnicamente, alle forze corazzate anglo-francesi, equipaggiate con una maggiore quantit\u00e0 di mezzi medi e pesanti. Negli scontri diretti tra carri armati i tedeschi potevano in pratica disporre solo dei Panzer III, tutti armati del cannone anticarro KwK 36 da 37\u00a0mm lungo 45 o 46,5 calibri (L/45 - L/46,5) anche se durante la campagna di Francia apparvero per la prima volta i primi esemplari della versione F, armata con il cannone da 50\u00a0mm lungo 42 calibri (L/42); questi mezzi si dimostrarono pi\u00f9 efficaci sia dei carri medi (di origine ceca), sia degli altri veicoli leggeri in servizio che non erano in grado di affrontare una battaglia contro i carri alleati.\nNonostante la limitatezza numerica e l'apparente inferiorit\u00e0 tecnica, il Panzer III ottenne rilevanti successi durante la campagna di Francia: gli equipaggi dei Panzer tedeschi, addestrati ed esperti nelle nuove tattiche combinate tra carri armati, cannoni anticarro e bombardieri in picchiata, furono in grado di sfruttare i vantaggi del Panzer III, in particolare il moderno sistema di comunicazioni radio e la dislocazione di tre uomini nella torretta con conseguente maggiore efficienza sul campo. Queste caratteristiche permisero alle Panzer-Division equipaggiate con un numero consistente di Panzer III di vincere una serie di scontri manovrati contro i reparti blindati francesi, dimostrando maggiore mobilit\u00e0, disciplina e rapidit\u00e0 di tiro. La battaglia di Hannut e la battaglia della Mosa furono gli scontri tra blindati pi\u00f9 importanti della campagna e i tedeschi ebbero facilmente la meglio sui pi\u00f9 potenti ma impacciati carri armati francesi.\nI Panzer III registrarono comunque difficolt\u00e0 contro i carri pesanti britannici e francesi, le cui corazzature erano quasi impenetrabili frontalmente per i cannoni anticarro da 37\u00a0mm, e subirono localmente perdite significative, ma nel complesso la campagna di Francia si concluse con un trionfo delle Panzer-Division e il Panzer III raggiunse il maggior successo della sua carriera, dando prova operativamente della validit\u00e0 del progetto di \"carro da battaglia principale\" pianificato dai tecnici tedeschi. Nel complesso la campagna in Europa occidentale cost\u00f2 la perdita di 135 Panzer III.\nNordafrica.\nL'Afrikakorps del generale Erwin Rommel entr\u00f2 in combattimento nella primavera 1941 con una forza corazzata principale costituita da Panzer III, equipaggiati appositamente per il teatro africano, sia del tipo originario con il cannone anticarro da 37\u00a0mm L/45 o L/46,5 sia di quello con il pi\u00f9 efficace cannone da 50\u00a0mm L/42. Pur mostrando la consueta superiorit\u00e0 tattica e una notevole capacit\u00e0 di manovrare sul terreno desertico in combinazione con abili schieramenti di cannoni anticarro, gli equipaggi dei Panzer III, soprattutto dei modelli pi\u00f9 vecchi, si trovarono in difficolt\u00e0 negli scontri diretti contro i carri pesanti britannici Mk II Matilda. In alcune occasioni questi scontri costarono dure perdite ai reparti corazzati tedeschi, in particolare durante l'assedio di Tobruch, in aprile, e la battaglia di Halfaya, il 15 maggio 1941, dovute alla superiorit\u00e0 delle corazzature dei Matilda e alla pericolosit\u00e0 del loro cannone anticarro da 40\u00a0mm.\nLe due Panzer-Division dell'Afrikakorps furono impegnate nel dicembre 1941 nelle durissime e confuse battaglie nel deserto contro le numerose forze corazzate britanniche durante l'operazione Crusader; dopo una serie di scontri dall'esito alterno il generale Rommel dovette battere in ritirata dopo aver perso circa 300 carri. I Panzer III subirono perdite pesanti anche per i gravi problemi meccanici causati dall'impiego nel deserto e dalla mancanza di un numero sufficiente di filtri per i motori; inoltre, impiegati in alcune occasioni in attacchi in massa, furono messi in difficolt\u00e0 dagli obici britannici da 25 libbre usati in funzione anticarro.\nNella battaglia di Ain el-Gazala l'Afrikakorps mise in campo 223 Panzer III Ausf. G o H armati con il cannone da 50\u00a0mm L/42 e diciannove Ausf. J o L equipaggiati con il pi\u00f9 efficace cannone 50\u00a0mm da 60 calibri; le forze corazzate britanniche, pi\u00f9 numerose, erano oltretutto dotate di nuovi carri pesanti di produzione statunitense ma sul campo si dimostrarono tatticamente inferiori alle Panzer-Division. Iniziata il 27 maggio 1942, la battaglia si concluse dopo circa un mese di scontri con una grande vittoria del generale Rommel: i Panzer III, abilmente impiegati dagli esperti equipaggi tedeschi e supportati dalle formazioni anticarro, raggiunsero i risultati pi\u00f9 brillanti della loro carriera in Africa, nonostante alcune difficolt\u00e0 contro i corazzati pesanti alleati. Le forze blindate britanniche, al contrario, furono quasi completamente distrutte.\nDurante la stasi precedente la disfatta di el-Alamein Rommel ricevette i primi Panzer IV con cannone da 75\u00a0mm L/43, cosa che segn\u00f2 la fine del Panzer III come carro da battaglia. Ciononostante, ancora dopo la battaglia di el-Alamein l'Asse disponeva in Libia di novantatr\u00e9 Panzer III con cannone da 50\u00a0mm L/42 e settantuno con il pezzo da 50\u00a0mm L/60, mentre i Panzer IV erano a malapena una trentina. Prima di venir catturati o distrutti dalle soverchianti forze alleate i Panzer III della 10. e 21. Panzer-Division schierati in Tunisia (in gran parte Ausf. J e L) riuscirono a ottenere un'ultima vittoria nella battaglia del passo di Kasserine (febbraio 1943).\nUnione Sovietica.\nAl 22 giugno 1941 undici delle diciassette Panzer-Division tedesche schierate a est per l'operazione Barbarossa disponevano di Panzer III, circa 950 dei quali erano delle versioni equipaggiate con il cannone da 50\u00a0mm L/42, che costituivano la principale forza anticarro della Wehrmacht. Infatti i 500 Panzer IV dispiegati erano dotati del cannone da 75\u00a0mm L/24, poco efficace contro i mezzi corazzati e pi\u00f9 adatto al supporto della fanteria. All'inizio della guerra l'Armata Rossa disponeva invece di quasi carri armati, ma questo impressionante parco corazzato era principalmente costituito da carri leggeri e medi di mediocre efficienza e tecnicamente superati. Erano per\u00f2 disponibili anche un migliaio di T-34 e circa 500 KV-1, superiori a tutti i veicoli tedeschi per protezione e armamento.\nNonostante la preponderanza numerica le forze corazzate sovietiche vennero quasi completamente annientate durante i primi mesi di campagna dalle Panzer-Division tedesche, che si dimostrarono molto pi\u00f9 esperte ed efficienti: oltre carri sovietici furono distrutti o abbandonati. Essi accusarono serie carenze meccaniche e difetti di progettazione; gli equipaggi erano inesperti e i supporti logistici insufficienti; sul campo i Panzer III con il cannone da 50\u00a0mm furono in grado di affrontare i T-34 e alle distanze tipiche di combattimento (fra i 500 e i 1.000 metri) il carro tedesco non si dimostr\u00f2 inferiore. Fu pi\u00f9 difficile per i Panzer III contrastare i KV-1 dotati di una corazzatura quasi impenetrabile frontalmente.\nL'incontro con i nuovi carri sovietici port\u00f2 al riarmo di molti Panzer III con cannoni da 50/60, mentre i Panzer IV cominciarono a montare cannoni da 7,5\u00a0cm KwK 40 L/43 e a sostituirsi ai primi nella lotta tra corazzati. Ciononostante durante il 1942 furono costruiti quasi Panzer III: a giugno, sul fronte orientale, ne erano presenti 500 con il cannone da 50\u00a0mm L/42 e 600 montavano quello da 60 calibri. Ancora una volta furono questi che costituirono la gran parte della massa di blindati che condusse le prime vittoriose fasi dell'operazione Blu, fino alla catastrofe di Stalingrado.\nNel quadro della riorganizzazione della Panzerwaffe avvenuta tra il 1942 e il 1943, fu pianificata una nuova versione del Panzer III equipaggiata con il cannone 7,5\u00a0cm KwK 37 L/24. Nei primi mesi del 1943 i Panzer III ebbero una parte importante nel frenare i corpi corazzati sovietici che dilagavano verso ovest, tuttavia stavano rapidamente diventando troppo obsoleti. L'ultima grande battaglia cui partecip\u00f2 in considerevole quantit\u00e0 (432 unit\u00e0, di cui 141 con cannone da 50\u00a0mm L/42) fu la battaglia di Kursk nel luglio 1943; ad agosto la produzione termin\u00f2 e i vari modelli del Panzer III sopravvissuti furono ritirati dal fronte e usati in zone di guerra di secondaria importanza o reimpiegati per la costruzione di semoventi, cannoni d'assalto e simili. A ottobre 1943 soltanto cinque Panzer-Division contavano una o pi\u00f9 compagnie con Panzer III; nel tardo 1944 solo settantanove esemplari erano ancora in azione sul fronte orientale.\nTecnica.\nIl Panzer III era costruito secondo uno schema modulare basato su quattro elementi che venivano assemblati dopo essere stati completati separatamente: scafo, torretta, sovrastruttura anteriore e sovrastruttura posteriore.\nEntrambe le parti della sovrastruttura erano realizzate tramite saldatura di lamiere di acciaio opportunamente sagomate e unite in via provvisoria mediante rivettatura: quella anteriore fungeva da supporto per la torre, inserita in un'apertura circolare con l'anello di rotolamento, e chiudeva la camera di combattimento; quella posteriore copriva il vano motore provvisto di portelloni corazzati per la manutenzione del propulsore. Nella parte anteriore dello scafo trovavano posto il pilota, fornito di opportuni sistemi di visione esterna, e un mitragliere che aveva anche la funzione di marconista.\nLa torretta della prima versione (Ausf. A) fu costruita assemblando le piastre mediante chiodatura, ma gi\u00e0 nel modello successivo venne utilizzata la saldatura delle lamiere. Sul tetto era sistemata una cupola d'osservazione per il capocarro, che si evolse notevolmente nel corso della produzione passando da una semplice sovrastruttura cilindrica a una cupola con cinque visori che praticamente coprivano l'intero orizzonte (Ausf. G). La torretta era la postazione, oltre che del comandante, anche del cannoniere e del servente del cannone.\nLo scafo era in lamiere d'acciaio saldate, i cui spessori furono continuamente incrementati nel corso dell'evoluzione del carro; internamente una piastra corazzata di 7\u00a0mm separava la camera di combattimento dal vano motore. L'apparato propulsore rimase sempre un Maybach a benzina, che dal 108TR dei primi modelli pass\u00f2 al 108TRM Ausf. A degli ultimi. Il sistema di rotolamento sub\u00ec notevoli variazioni nel corso del tempo, cos\u00ec come l'armamento, aspetti che verranno trattati nei singoli paragrafi delle versioni.\nVersioni.\nPreserie.\nI primi quattro modelli del Panzer III, cio\u00e8 gli Ausf. A, B, C e D (dove Ausf. \u00e8 l'abbreviazione di \"Ausf\u00fchrung\", cio\u00e8 \"modello\", \"versione\" in tedesco), furono prodotti dalla Daimler-Benz nell'arco di tempo che va dalla fine del 1936 al 1939.\nL'armamento principale era costituito da un cannone 3,7\u00a0cm KwK 36, nient'altro che un PaK 36 modificato per l'uso su veicoli corazzati. Sulla lunghezza della canna di quest'arma non c'\u00e8 accordo tra le fonti: per qualcuna sarebbe stata lunga 45 volte il calibro (L/45, 1665\u00a0mm), per altre 46,5 (L/46,5, ossia 1720,5\u00a0mm). In ogni caso, quest'arma rimase la stessa fino a qualche esemplare Ausf. G. Il munizionamento di 120 colpi di pronto impiego si suddivideva tra \"Sprenggranate\" (proiettile esplosivo dal peso di 890 g) e \"Panzergranate\" (proiettile perforante dal peso di 675\u00a0g). Come armamento secondario erano presenti tre mitragliatrici MG 34 con munizionamento 7,92 \u00d7 57 mm Mauser: due coassiali in torretta e la terza sistemata nello scafo e brandeggiabile dal marconista.\nL'apparato motore consisteva in un Maybach HL 108 TR a 12 cilindri a V da litri di cilindrata, per una potenza massima di 250 hp a giri al minuto, che consentiva di raggiungere una velocit\u00e0 massima di 40\u00a0km/h (tranne l'Ausf. A che raggiungeva i 35\u00a0km/h). Il motore era montato nella parte posteriore in posizione longitudinale; su ognuno dei due lati del motore erano sistemati un serbatoio della benzina, una batteria e un radiatore. La ventola di raffreddamento posta dietro al motore occupava l'intera larghezza del vano e consentiva un efficace raffreddamento fino a temperature ambientali di 30\u00a0\u00b0C: l'aria veniva aspirata dalle aperture laterali e veniva scaricata posteriormente. Il motore trasferiva la potenza attraverso un albero al gruppo frizione/cambio sistemato nella parte anteriore dello scafo. La trasmissione aveva sei marce avanti e una indietro. L'alimentazione del carburante (benzina a 74 ottani) avveniva tramite due carburatori Solex 40 JFF II e l'autonomia delle prime versioni era di 165 chilometri. Il carburante per le versioni A, B e C era contenuto in due serbatoi per un totale di 125 litri, mentre dalla versione D in poi i serbatoi aumentarono a quattro portando la capacit\u00e0 totale a 320 litri di benzina.\nLa radio di bordo era una Funkger\u00e4t 2 composta da due ricevitori e un trasmettitore e con antenna a stilo alta 2 metri montata sul lato destro della struttura. La radio era collegata a un commutatore che poteva trasferire direttamente le comunicazioni sull'interfono del carro; poich\u00e9 per\u00f2 solo l'operatore radio poteva gestire il commutatore, poteva accadere che il comandante e l'operatore radio fossero collegati su linee differenti; per ovviare all'inconveniente ambedue avevano nel proprio campo visivo una lampadina rossa e una verde la cui accensione secondo una sequenza predefinita permetteva al comandante di comunicare all'operatore radio la necessit\u00e0 di collegarsi sull'altra linea. Solo il comandante, il pilota e l'operatore radio disponevano di microfono e cuffia, per cui il comandante comunicava col cannoniere e il servente del cannone a voce.\nLa protezione per lo scafo e la torretta arrivava a 15\u00a0mm di spessore su fronte, fianchi e retro, 10\u00a0mm sulla parte superiore e 5\u00a0mm sulla parte inferiore, ed era costituita da pi\u00f9 piastre saldate insieme che non fornivano una resistenza ottimale. Il peso vide un lento e continuo incremento dalle 15,4 tonnellate dell'Ausf. A, alle 15,9 dell'Ausf. B fino alle 16 dell'Ausf. C e D. Le dimensioni erano le seguenti: lunghezza 5,67 - 5,92 metri; altezza 2,34 - 2,42 metri; larghezza 2,81 metri.\nAl loro ritiro furono per lo pi\u00f9 trasferiti all'NSKK per compiti di addestramento.\nAusf\u00fchrung A.\nI primi dieci esemplari del Panzer III (Ausf. A o 1/ZW) furono prodotti fra la fine del 1936 e il 1937 in un primo tempo con torretta chiodata, in seguito sostituita da una saldata; avevano un equipaggio (\"Panzerbesatzung\") di cinque uomini, una costante anche nelle serie a venire. L'Ausf. A poggiava su cinque grandi ruote con assi indipendenti e sospensioni a molla elicoidale con ammortizzatori; i cingoli erano sostenuti superiormente da quattro doppi rulli di rinvio montati negli intervalli fra le ruote portanti. Il treno di rotolamento era completato da due ruote motrici anteriori a doppia corona dentata e da due ruote posteriori demandate al controllo della tensione dei cingoli. Degli esemplari prodotti, due privi di torretta furono impiegati per altri test, i restanti otto andarono a completare i ranghi dei reggimenti Panzer dalla primavera del 1937 fino a quando non furono ritirati nel febbraio 1940, dopo aver combattuto in Polonia con esiti insoddisfacenti, anche per via della corazza, spessa al massimo 15\u00a0mm.\nAusf\u00fchrung B.\nIl Panzer III Ausf. B (2/ZW), sostanzialmente simile dell'Ausf. A, introduceva, oltre a una cupola dal nuovo disegno, una diversa meccanica: due grandi sospensioni a balestra erano state dotate a ogni estremit\u00e0 di un carrello a due ruote, cosicch\u00e9 per ogni lato il carro presentava otto ruote portanti di piccolo diametro e tre rulli tendicingolo. Questa impostazione tuttavia si dimostr\u00f2 poco funzionale, cos\u00ec solo quindici esemplari furono prodotti dallo stabilimento Daimler-Benz di Berlino-Marienfeld. Entrati in servizio nel corso della primavera del 1937, dieci mezzi rimasero in organico alle truppe combattenti fino a che non vennero ritirati nel febbraio 1940, mentre gli altri cinque funsero da base per la progettazione dello Sturmgesch\u00fctz III.\nAusf\u00fchrung C.\nCon il Panzer III Ausf. C (3a/ZW) si continuarono a esplorare miglioramenti del treno d'appoggio, ancora difettoso: la prima e l'ultima coppia di ruote furono rese indipendenti, ognuna con una propria sospensione a balestra orizzontale, mentre i carrelli centrali furono vincolati a una terza balestra; vennero inoltre ridisegnate la ruota motrice e quella di rinvio. I risultati ottenuti da tali cambiamenti, comunque, non furono decisivi. Altre migliorie furono l'aggiunta di un servocomando per la frizione e il perfezionamento del sistema di sterzatura. Prodotto tra il 1937 e il gennaio 1938 per un totale di quindici veicoli, il Panzer III C sub\u00ec il medesimo destino operativo delle versioni precedenti.\nAusf\u00fchrung D.\nIl Panzer III Ausf. D (3b/ZW, poi cambiato con il numero identificativo Sd.Kfz. 141) fu l'ultimo modello sperimentale con il quale si cerc\u00f2 di venire a capo di tutte le noie tecniche e avviare cos\u00ec il mezzo alla produzione di massa. Furono riprese le sospensioni dell'Ausf. C, per\u00f2 inclinando le balestre della prima e ultima coppia di ruote in modo da ottenere un incremento di supporto per il carro, ma anche questo treno di rotolamento fu poco apprezzato dagli equipaggi. Il modello D presentava inoltre la riprogettazione delle prese d'aria del vano motore, ora coperte da portelli, e piccole modifiche alla trasmissione, alla ruota motrice e a quella di rinvio. La cupola del capocarro fu sostituita con un modello pi\u00f9 funzionale, corazzato con 30\u00a0mm d'acciaio e dotato di cinque portelli scorrevoli: essa rimarr\u00e0 in utilizzo fino alla versione F del Panzer III. Infine, lo spessore massimo della corazzatura fu portato per lo scafo da 15 a 30\u00a0mm e per la torretta da 10 a 17\u00a0mm. A causa di questi interventi il peso aument\u00f2 a 16 tonnellate: la velocit\u00e0 del carro rimase invariata ma l'accelerazione diminu\u00ec. La serie D fu prodotta da gennaio a giugno 1938 in cinquantacinque unit\u00e0, ma solo su due lotti da quindici veicoli ciascuno fu montato l'armamento. Come tutti i modelli precedenti venne ritirata nel febbraio del 1940, per\u00f2 a differenza dei primi partecip\u00f2 con qualche esemplare alla campagna di Norvegia come parte del \"Panzer Abteilung z.b.V. 40\", con il quale tra il 1941 e il 1942 prest\u00f2 servizio anche in Finlandia.\nModelli prodotti in serie.\nAusf\u00fchrung E.\nFu il primo modello di serie del Panzer III ma non conobbe una grande diffusione, poich\u00e9 ne furono realizzate solo quaranta unit\u00e0 tra il dicembre 1938 e l'ottobre 1939 da parte della Henschel, della MAN AG e della Daimler. Altre fonti alzano questo numero a novantasei unit\u00e0. L'Ausf. E, rispetto ai precedenti modelli, era fornito di una corazza pi\u00f9 spessa (30\u00a0mm su tutti i lati dello scafo e della torretta) e sui fianchi era costruita con una singola piastra. Per ovviare al peso salito a 19,5 tonnellate fu adottato un pi\u00f9 potente Maybach HL 120 TR sempre a 12 cilindri a V, con cilindrata portata a litri per una potenza di 300\u00a0hp a giri al minuto. Inoltre fu modernizzata la scatola del cambio, prima manuale, con un preselettore Maybach SRG 32 8 145 \"Variorex\" a dieci marce avanti e una retromarcia, la cui installazione rallent\u00f2 la produzione dell'Ausf E. Con questo tipo di trasmissione il pilota preselezionava la marcia da inserire, dopo di che gli bastava premere il pedale della frizione per far scattare l'operazione di commutazione automatica della marcia. Ulteriori migliorie riguardarono l'aggiunta di portelli per la fuga su entrambi i lati dello scafo e l'apertura di una feritoia per l'operatore radio. L'Ausf. E misurava 5,38 metri in lunghezza, era largo 2,91 metri e alto 2,44.\nIl vero salto di qualit\u00e0 era stato compiuto per\u00f2 con il sistema di sospensioni, ora composto da sei ruote di medio diametro per ognuno dei due lati e con molle a barra di torsione collocate trasversalmente. Il funzionamento del nuovo apparato era semplice: un'estremit\u00e0 della barra era vincolata al fianco del carro, l'altra a una ruota mediante un braccio incernierato longitudinale; quando la ruota si alzava, la barra si torceva, assorbendo cos\u00ec gli urti e rendendo il mezzo pi\u00f9 stabile con ovvi vantaggi per il combattimento; tale sistema fu molto apprezzato sia dagli equipaggi che dal personale tecnico per la robustezza e la relativa facilit\u00e0 di manutenzione. Le prime due barre anteriori e le ultime due posteriori furono altres\u00ec dotate di ammortizzatori oleopneumatici.\nConsegnato alle Panzertruppen a partire dal gennaio 1940, l'Ausf. E partecip\u00f2 a numerose operazioni belliche fino al 1943, operando nei ranghi della 1. e 2. Panzer-Division. Inquadrato in queste divisioni combatt\u00e9 durante la campagna di Francia, nella campagna dei Balcani (solo con la seconda unit\u00e0) e infine nell'operazione Barbarossa. Dall'agosto 1940 e fino al 1942, diversi esemplari furono riarmati con un cannone 5 cm KwK 38 L/42 e piastre supplementari da 30\u00a0mm furono imbullonate alla corazza; alcuni furono poi riconvertiti in carri da osservazione per l'artiglieria, altri portati allo standard F.\nAusf\u00fchrung F.\nPrimo tipo di Panzer III a essere prodotto in gran numero, era quasi identico al suo predecessore e aveva le stesse dimensioni: le ditte Alkett, FAMO, Daimler-Benz, Henschel, MAN ne costruirono 435 (numero di scafo da 61001 a 61650) dall'ottobre 1939 al giugno 1940, sostituendolo senza soluzione di continuit\u00e0 all'Ausf. E. In questa versione fu impiegato il motore Maybach HL 120TRM, di caratteristiche analoghe al TR ma costruito dalla Norddeutschen Motorenbau GmbH (o Nordbau). Nelle piastre superiori dello scafo furono aggiunte prese d'aria per ventilare pi\u00f9 efficacemente freni e trasmissione. Inoltre nel pieno della produzione fu potenziato l'armamento principale, che per l'ultimo centinaio di Ausf. F pass\u00f2 a un 5 cm KwK 38 L/42 con mantelletto esterno; dall'agosto 1940 tale modifica fu estesa a tutti gli Ausf. E ed F: per accogliere questa nuova arma, la torretta fu riprogettata e notevolmente allargata nella parte posteriore. Alcuni Ausf. F ebbero il cannone 5 cm KwK 39 L/60.\nIl cannone KwK 38 L/42 sparava due tipi di proiettili: lo \"Sprenggranate 38\" era caricato ad alto esplosivo, pesava 1.960 grammi e aveva una velocit\u00e0 iniziale di 549\u00a0m/s; il \"Panzergranate 39\" era perforante con capsula morbida e cappuccio tagliavento, pesava grammi, aveva una velocit\u00e0 iniziale di 823\u00a0m/s ed era in grado di penetrare una piastra d'acciaio omogeneo spessa 50\u00a0mm e inclinata di 30\u00b0 alla distanza di metri. Le maggiori dimensioni di questi proiettili limitarono per\u00f2 la dotazione a 99 colpi invece degli iniziali 120. L'apparato di mira da 2,5 ingrandimenti era un \"Turm Zielfernrohr TZF 5a vorl. 5\u00a0cm\" (\"congegno di mira a cannocchiale da torretta TZF 5a modello 5\u00a0cm\"). L'alzo manuale del cannone era compreso fra -10\u00b0 e +20\u00b0, mentre il brandeggio era ottenuto ruotando la torretta.\nCombatt\u00e9 in Francia, Nordafrica (solo gli esemplari equipaggiati del 5\u00a0cm L/42), Balcani e Unione Sovietica. Nel giugno del 1944, quando ormai il progetto dell Ausf. F era sorpassato, erano ancora in servizio alcuni modelli; uno di questi, appartenente alla 116. Panzer-Division schierata in Normandia, \u00e8 oggi esposto al Patton Museum di Fort Knox.\nAusf\u00fchrung G.\nMolto simile all'Ausf. F e appena pi\u00f9 lunga (5,41 metri) e larga (2,95 metri), tale versione fu prodotta in 600 esemplari dall'aprile al novembre 1940 a fronte di un ordine iniziale di unit\u00e0, poi ridotto a causa dell'arrivo dei Panzer 38(t) di origine cecoslovacca. I primi cinquanta erano armati con il cannone da 3,7\u00a0cm a mantelletto interno e andarono a ripianare le perdite subite durante la campagna di Francia: si differenziavano dagli altri modelli per la corazza posteriore dello scafo spessa 30\u00a0mm e per il mantelletto da 37\u00a0mm, protezioni che aumentarono il peso a 20,3 tonnellate. Nel frattempo si era deciso di armare l'Ausf. G con il pi\u00f9 potente 5\u00a0cm KwK 38 L/42 a mantelletto esterno, che and\u00f2 a equipaggiare le restanti 550 unit\u00e0 prodotte a partire dal luglio 1940. L'installazione del nuovo pezzo impose la rimozione di una mitragliatrice dalla torretta e l'aggiunta di un aspiratore per liberare dal fumo dello sparo l'interno del carro. Da agosto anche le prime cinquanta unit\u00e0 furono dotate dello stesso pezzo d'artiglieria. Altre modifiche videro l'aggiunta di una nuova cupola (uguale a quella dei Panzer IV Ausf. E, F e G) e del visore \"Fahrersehklappe 30\" con portello su cardini per il pilota; le unit\u00e0 di tarda produzione montarono cingoli larghi 400\u00a0mm. La serie fu la prima a essere equipaggiata con le \"Rommelkiste\" (\"scatole di Rommel\"), dei contenitori per trasporto di materiali fissati al retro delle torrette.\nAll'inizio del 1940 la FAMO costru\u00ec un prototipo con un treno di rotolamento a ruote sfalsate partendo dalla torretta di un Ausf. H e dallo scafo di un Ausf. G, detto \"Panzer III G/H Schachtellaufwerk\" e la cui meccanica s'ispirava ai carri studiati negli Stati Uniti d'America da John Walter Christie (simile alla tecnica dei semicingolati della stessa ditta). Il sistema si basava su ruote di grande diametro senza rulli di rinvio e sospensioni a barre di torsione, ma sia il peso proibitivo, sia il maggior impiego di materie prime pregiate provocarono il rifiuto del prototipo. Qualsiasi ulteriore sviluppo fu poi bloccato e il prototipo fu utilizzato come carro per l'addestramento.\nLa versione G fu impiegata a partire dalla primavera del 1940 in tutti i principali teatri bellici dove combatterono i tedeschi. I primi reggimenti ad avere questi carri furono l'8. in forza alla 15. Panzer-Division, il 5. della 21. Panzer-Division e il 35. della 4. Panzer-Division. Le unit\u00e0 inviate in Africa montarono radiatori pi\u00f9 larghi e un filtro dell'aria supplementare. Nel settembre 1944 erano segnalati ancora in servizio cinquantaquattro Ausf. G.\nAusf\u00fchrung H.\nLa continua evoluzione del Panzer III aveva fatto progressivamente aumentare il peso del carro e quindi la pressione specifica al suolo, passata da 0,65\u00a0kg/cm\u00b2 (6,5 MPa) a 0,96\u00a0kg/cm\u00b2 (9,6\u00a0MPa); perci\u00f2 sin dall'inizio del 1940 la Daimler-Benz, in accordo con l'Ufficio armamenti dell'esercito, prese in esame la possibilit\u00e0 di modificare il treno di rotolamento conservando la formula gi\u00e0 adottata sull'Ausf. E. Il progetto port\u00f2 all'adozione permanente di cingoli da 40\u00a0cm al posto di quelli da 36\u00a0cm precedentemente montati, accorgimento che ridusse la pressione specifica a 0,94\u00a0kg/cm\u00b2; vennero modificate, di conseguenza, le ruote motrici e tendicingolo, mentre quelle del primo carrello furono spostate in avanti. S'intervenne anche sulle sospensioni: le sei barre a torsione posteriori ebbero il diametro aumentato da 42\u00a0mm a 55\u00a0mm e furono montati nuovi ammortizzatori. Il cambio a preselettore, fonte di continui problemi di manutenzione, fu sostituito da un pi\u00f9 convenzionale Maybach SSG 77 a sei velocit\u00e0 sincronizzate. Fu mantenuto il cannone 5\u00a0cm KwK 38 L/42 e la corazzatura fu sensibilmente migliorata con piastre supplementari da 30\u00a0mm giungendo a 60\u00a0mm su fronte e retro dello scafo e sulla sovrastruttura anteriore; la parte posteriore della torretta fu completamente ridisegnata e dotata di una singola lastra da 30\u00a0mm. L'ispessimento delle protezioni comport\u00f2 l'aumento del peso a 21,8 tonnellate ma le dimensioni rimasero immutate: il nuovo modello fu ordinato in 759 unit\u00e0 a gennaio 1939 ma l'imminente entrata in servizio della versione J e il largo impiego del KwK 38 L/42 sull'Ausf. G ridussero la richiesta di oltre la met\u00e0. La produzione dell'Ausf. H inizi\u00f2 alla fine dell'estate 1940 e fu interrotta nel marzo 1941 per un totale di 308\u00f7450 mezzi.\nFu utilizzato a partire dal dicembre 1940 nei Balcani in forza alla 2. Panzer-Division, in Unione Sovietica e in Nordafrica a partire dalla tarda primavera del 1941, dove un singolo esemplare rimasto danneggiato in battaglia fu privato della torretta e armato con un cannone d'accompagnamento sIG 33 da 150\u00a0mm, adoperando materiali (come il pezzo stesso, lo scudo o le rastrelliere per le granate) recuperate da semoventi Sturmpanzer II avariati. L'Ausf. H si dimostr\u00f2 particolarmente resistente alle armi anticarro coeve degli Alleati, quali l'Ordnance QF 2 lb britannico, il 37 mm M5 statunitense e il 45 mm M1937 sovietico.\nAusf\u00fchrung J.\nCon una lunghezza di 5,52 metri e un'altezza aumentata a 2,50 metri, l'Ausf. J ebbe per primo la corazzatura aumentata di serie a 50\u00a0mm sul fronte e sul retro dello scafo e sulle sovrastrutture, cosa che port\u00f2 all'adozione di un portello per il visore (\"Fahrersehklappe 50\") e di un supporto a sfera (\"Kugelblende 50\") per la mitragliatrice coassiale dello stesso spessore; inoltre furono installate nuovi tipi di prese d'aria e di portelli d'accesso sul muso dello scafo. Il motore utilizzato fu il Maybach HL 120TRM Ausf. A, simile a quello precedente ma con filtri dell'aria a bagno d'olio. Mostrata ad Adolf Hitler il 18 aprile 1941, la versione J fu messa subito in produzione totalizzando a fine anno unit\u00e0; a partire dall'aprile 1942, furono montate in fabbrica protezioni supplementari da 20\u00a0mm sulla sovrastruttura o sul mantelletto. Questa prima serie ebbe per\u00f2 vita relativamente breve, sia per le riconversioni effettuate, sia per le pesanti perdite subite in azione, ma soprattutto perch\u00e9 Hitler aveva ordinato di concentrare le risorse sulla serie di Panzer III J armata del pi\u00f9 efficace 5 cm KwK 39 L/60.\nTale modello aveva tardato a essere sviluppato a causa delle soddisfacenti prestazioni di cui aveva dato prova il cannone KwK 38; inoltre, i primi prototipi del KwK 39 cominciarono a essere consegnati solo durante l'autunno 1941. Dopo i collaudi, la nuova arma entr\u00f2 in servizio e si pot\u00e9 iniziare, a dicembre, la produzione della variante, per il resto identica al predecessore. La fabbricazione dur\u00f2 fino al luglio 1942 e fu portata avanti da tutte le ditte che produssero il Panzer III; in totale gli esemplari completati furono , cui fu assegnata la designazione Sd.Kfz. 141/1 a indicare il cambio d'arma.\nIl cannone KwK 39 L/60 aveva un munizionamento su tre tipi di proiettile. La \"Sprenggranate 38\" era una granata esplosiva da grammi e con velocit\u00e0 alla volata di 549\u00a0m/s. La \"Panzergranate 39\" era perforante con capsula tenera e cappuccio tagliavento, con un peso di grammi e velocit\u00e0 alla volata di 823\u00a0m/s: poteva penetrare a metri di distanza una piastra d'acciaio da 50\u00a0mm inclinata di 30\u00b0 e da 61\u00a0mm dalla met\u00e0 della distanza. La \"Panzergranate 40\", infine, era una munizione perforante decalibrata, dal contenuto peso di 975 grammi ma con una velocit\u00e0 alla volata di ben \u00a0m/s: con gli stessi valori di distanza e inclinazione adottati per la \"PzG 39\", riusciva a penetrare 55\u00a0mm di acciaio e trapassava 86\u00a0mm a 500 metri. Il cambio d'armamento e la maggiore lunghezza della \"Panzergranate 40\" limitarono lo stivaggio delle munizioni a 84 proiettili, rispetto ai precedenti 99. Inoltre l'eliminazione del freno di bocca, presente sull'analogo cannone controcarro trainato, costrinse al potenziamento dei freni di recupero del KwK 39.\nI Panzer III J con cannone da 50\u00a0mm L/42 operarono sul fronte sovietico a partire dal settembre 1941 continuando a combattervi fino alla fine della guerra. La 7. Panzer-Division figura tra le prime unit\u00e0 che li ricevettero assieme alla 2. e alla 5. Panzer-Division; i mezzi con cannone da 50\u00a0mm L/60 andarono inizialmente in carico a cinque distaccamenti corazzati facenti parte, rispettivamente, della 3., 16., 29. e 60. Infanterie-Division (mot.) e della 5. SS-Panzer-Division \"Wiking\". In seguito entrambi i modelli furono distribuiti a tutte le divisioni corazzate presenti. Dal settembre 1941 furono inviati anche in Nord Africa e presero servizio nella 21. Panzer-Division: fu in questo teatro che gli Ausf. J con l'L/60 raccolsero i maggiori successi operando contro i mezzi angloamericani (M3 Lee/Grant e Mk III Valentine), tanto che i britannici li ribattezzarono \"Mark 3 Special\", anche perch\u00e9 pi\u00f9 temuti del Panzer IV, all'epoca armato ancora di un obice da 75\u00a0mm a bassa velocit\u00e0 iniziale. Questi risultati spinsero i progettisti tedeschi a equipaggiare i carri armati con cannoni che avessero velocit\u00e0 alla volata quanto pi\u00f9 alte possibili per perforare le corazze sempre pi\u00f9 spesse dei veicoli avversari. L'Ausf. J dimostr\u00f2 invece difficolt\u00e0 nell'affrontare i carri sovietici T-34 e KV-1, pi\u00f9 pesantemente corazzati rispetto ai mezzi alleati.\nUn numero imprecisato di Ausf. J della prima serie fu successivamente ricondizionato con il KwK 39 L/60 mentre numerosi esemplari furono portati agli standard di protezione dell'Ausf. L. Tra il 1941 e il 1942 la Krupp tent\u00f2 una nuova versione, la Ausf. K, unendo allo scafo della serie J la torretta del Panzer IV, ma l'esperimento non and\u00f2 oltre lo stadio di prototipo.\nAusf\u00fchrung L.\nProprio mentre i tedeschi adottavano i KwK 38 da 50\u00a0mm come arma principale del Panzer III, l'innovativa corazzatura inclinata dei carri dell'Armata Rossa imponeva battaglie a distanze pi\u00f9 basse rispetto a quelle combattute contro i mezzi americani: infatti i T-34 potevano essere impegnati dal KwK 39 con la \"Panzergranate 39\" da metri, quando l'M4 Sherman era ingaggiabile dallo stesso proiettile alla massima distanza consentita. Data questa situazione tattica, divenne necessario aumentare la corazzatura del Panzer III per consentire un ingaggio pi\u00f9 ravvicinato e pi\u00f9 suscettibile di successo dei T-34 sovietici. La produzione del nuovo modello cominci\u00f2 alla fine del 1941 e termin\u00f2 nell'estate del 1942, per una produzione totale di circa esemplari; altre fonti riportano invece la fabbricazione di 653 esemplari, avvenuta tra giugno e dicembre 1942. La nuova versione presentava corazzature da 57\u00a0mm sul frontale della torretta, 50\u00a0mm pi\u00f9 piastre supplementari da 20\u00a0mm su sovrastruttura e spesso sul mantelletto, un poco distanziate dalle superfici: il peso aument\u00f2 a 22,3 tonnellate.\nFurono eliminate feritoia del caricatore e portelli per la fuga, ma la prima serie presentava ancora alcune parti costruite per gli Ausf. J, quali il portello di accesso al vano di combattimento sul lato destro dello scafo e i visori corazzati sui lati della torre, almeno fino a quando le scorte non si esaurirono. Nell'inverno del 1942 furono distribuiti gli \"Ostketten\" (\"cingoli per l'est\"), cio\u00e8 cingoli allargati con un \"becco\" esterno che diminuiva l'aumentata pressione specifica del carro, permettendogli di muoversi pi\u00f9 agilmente su neve o terreni fangosi e riducendo i rischi di impantanamento. Gli esemplari utilizzati in Nord Africa, indicati talvolta come Ausf. L (\"Tp\") - dal tedesco \"tropisch\", tropicale - furono invece equipaggiati con filtri dell'aria e dell'olio pi\u00f9 grandi, con presa d'aria del motore modificata, e godevano di una migliore ventilazione interna.\nSull'Ausf. L furono testate alcune migliorie che divennero standard per la successiva Ausf. M. Sulla cupola del comandante fu installato un supporto con due bracci snodati, atto ad accogliere una MG 34 in configurazione antiaerea (\"Fliegerbeschussger\u00e4t 42\", cio\u00e8 \"congegno di difesa contraerei\"); il capocarro doveva per\u00f2 sporgersi dalla torretta per impiegarla. A ogni lato della torretta fu assicurato un complesso trinato di \"Nebelkerzen Wurfger\u00e4ten\" (\"congegni per il lancio di candele nebbiogene\"), sorta di piccoli mortai ognuno con proprio brandeggio e alzo non regolabile, che sparavano granate fumogene a circa 30 metri dal carro. Infine vennero sperimentate le \"Sch\u00fcrzen\", i cosiddetti \"grembiuli\": erano protezioni aggiuntive dello spessore di 5\u201310\u00a0mm distanziate dal carro, che venivano montate su entrambi i fianchi (\"Seitensch\u00fcrzen\") e tutt'intorno la torretta per minimizzare gli effetti delle armi anticarro a carica cava quali il bazooka, la cui diffusione come armamento portatile rappresentava un grave pericolo per gli equipaggi dei mezzi blindati.\nUn singolo esemplare fu ritirato e armato per collaudi sperimentali con un cannone decalibrato \"Waffe 0725\" o 75/55\u00a0mm KwK 0725: tuttavia non ne fu mai avviata la produzione perch\u00e9 il munizionamento del pezzo, richiedendo grandi quantit\u00e0 di molibdeno, metallo raro e necessario anche per l'uso in acciai speciali, non avrebbe potuto essere prodotto e distribuito massicciamente.\nGli Ausf. L andarono a equipaggiare i reggimenti corazzati della 1. SS-Panzer-Division \"Leibstandarte SS Adolf Hitler\", della 2. SS-Panzer-Division \"Das Reich\", della 3. SS-Panzerdivision \"Totenkopf\" e della Panzergrenadier-Division Gro\u00dfdeutschland, ma vennero distribuiti anche alle divisioni corazzate dell'esercito.\nAusf\u00fchrung M.\nUltima versione del Panzer III a montare il KwK 39 L/60 mentre si cercavano ancora soluzioni per migliorare l'armamento del mezzo, l'Ausf. M fu prodotto dall'autunno 1942 al febbraio 1943 in esemplari. Questo numero cambia radicalmente in altre fonti, che riportano come effettivamente costruiti, a fronte degli oltre Ausf. M ordinati, solo 250 esemplari. Gran parte dei telai gi\u00e0 ultimati infatti vennero usati come base per gli StuG, gli Ausf. N o i Flammpanzer III. Le innovazioni furono mirate soprattutto a migliorare l'operativit\u00e0 del carro sul fronte orientale, sebbene sia stato utilizzato anche in Tunisia e in Sicilia. Per facilitarne l'avviamento in condizioni di bassa temperatura, il motore fu dotato di un manicotto attraverso il quale poteva essere collegato all'impianto di raffreddamento di un altro carro, col motore gi\u00e0 caldo, consentendo di riscaldare il motore freddo col fluido di raffreddamento del motore caldo e permettendo cos\u00ec l'avviamento fino a temperature di -30\u00a0\u00b0C. Le capacit\u00e0 di guado furono incrementate a 1,30 metri sigillando tutte le aperture che potevano lasciar entrare acqua, mentre lo scarico venne equipaggiato con una valvola di chiusura e montato in alto sul pianale posteriore dello scafo: quando il mezzo attraversava distese d'acqua, l'aria necessaria all'equipaggio e al motore veniva fatta entrare dalla torretta. Il classico lanciafumogeni con cinque tubi di lancio venne rimpiazzato con uno pi\u00f9 piccolo, a tre tubi, spostato dalla parte laterale posteriore della torretta a quella laterale anteriore. Questa versione era leggermente pi\u00f9 lunga (5,65 metri) e larga (3,27 metri) del modello L e pesava 22,7 tonnellate.\nIl Panzer III Ausf. M ebbe il battesimo del fuoco in Tunisia con la 10. Panzer-Division e continu\u00f2 il servizio fino al termine della guerra partecipando alla battaglia di Kursk e alla difesa della Sicilia attaccata dagli angloamericani, spesso dotato delle \"Sch\u00fcrzen\".\nAusf\u00fchrung N.\nFu l'ultima serie del Panzer III e la prima a montare un 7,5 cm KwK 37 L/24, armamento delle prime versioni del Panzer IV che si rese disponibile in grandi quantit\u00e0 quando quest'ultimo fu riconvertito al 7,5 cm KwK 40 per la lotta anticarro. L'utilizzo di quest'arma sull'Ausf. N comport\u00f2 un declassamento del Panzer III a livello tattico, perch\u00e9 il KwK 37 era s\u00ec utile per contrastare la fanteria, ma l'insufficiente velocit\u00e0 alla volata (385\u00a0m/s) non lo rendeva in grado di perforare le corazze dei carri alleati e sovietici a distanza di combattimento anche brevissima: non era pi\u00f9 un carro da combattimento, ma un veicolo d'appoggio (un cannone d'assalto) adatto a contenere gli attacchi della fanteria avversaria; la sua denominazione fu infatti cambiata in Sd.Kfz. 141/2. La produzione dur\u00f2 da giugno 1942 all'agosto 1943 totalizzando 700 Ausf. N, tutti su scafo di vecchi modelli: furono riutilizzati 447 Ausf. L, 213 Ausf. M e 3 Ausf. J, pi\u00f9 ulteriori trentasette carri ritirati dal fronte e riequipaggiati secondo i nuovi standard. Questa diversit\u00e0 fece s\u00ec che gli Ausf. N potessero caricare cinquantasei granate se basati sulla versione L o sessantaquattro se derivati dalla M. Gli esemplari prodotti a partire dal marzo all'agosto 1943 furono dotati delle \"Seitensch\u00fcrzen\" e della pasta antimagnetica \"Zimmerit\", ma a causa del peso elevato del KwK 37 non ebbero una corazzatura supplementare spaziata. Diversi esemplari realizzati nell'ultima parte del ciclo di fabbricazione ebbero la cupola dei Panzer IV Ausf. G, oppure venne modificata quella gi\u00e0 installata mediante l'aggiunta di un portellone ad anta singola.\nIl mezzo, noto anche come Sturmpanzer III, oltre a servire nei reggimenti Panzer, costitu\u00ec speciali reparti di dieci unit\u00e0 per proteggere dalla fanteria i nove Panzer VI Tiger I che componevano gli schwere Panzerabteilung, i battaglioni di carri pesanti preposti alla distruzione delle forze corazzate avversarie. Alla vigilia della battaglia di Kursk (luglio 1943) l'Heeresgruppe Mitte e l'Heeresgruppe S\u00fcd potevano dispiegare 155 Panzer III Ausf. N.\nPare siano stati fatti studi e progetti per un'ipotetica Ausf. O, ma non vi sono prove dell'esistenza di una simile versione del Panzer III.\nVersioni modificate.\nFlammpanzer III (Sd. Kfz. 141/3).\nIl tipo di lotta che si stava svolgendo a Stalingrado nell'autunno 1942 indusse i progettisti tedeschi a ideare un carro lanciafiamme (\"Flammpanzer\") basato sul Panzer III per snidare i difensori sovietici dagli edifici; la produzione di un simile mezzo inizi\u00f2 solo nei mesi iniziali del 1943, quando il grande scontro era ormai perso. Ciononostante cento Panzer III Ausf. M (matricole 77609-77708), costruiti dalla MIAG di Braunschweig, furono riarmati dalla Waggonfabrik Wegmann di Kassel con un lanciafiamme da 14\u00a0cm alimentato da due distinti serbatoi interni allo scafo che in totale contenevano litri di carburante. Il progetto del lanciafiamme era ripreso da quello utilizzato, dalla fine del maggio 1941, per trasformare i carri francesi di preda bellica Char B1 bis in veicoli lanciafiamme e che usava come propellente azoto compresso. La lancia, lunga 1,50 metri, copriva un alzo che andava da -8\u00ba o -10\u00b0 a +20\u00ba e poteva sparare ottanta fiammate della durata di due o tre o secondi efficaci entro i 36 metri (la gittata massima di circa 55 metri, raggiungibile con una pressione dell'azoto dalle 15 alle 17 atmosfere, provocava un'eccessiva dispersione). Il liquido infiammabile era pompato nella lancia a una velocit\u00e0 di 7,8\u00a0l/s da una pompa Koebe azionata da un motorino ausiliario a due tempi ZW 1101 della potenza di 28 CV, prodotto dalla Auto Union. L'accensione del liquido infiammabile avveniva attraverso candelette.\nLa parte frontale dello scafo fu rinforzata da una piastra spessa 30\u00a0mm per garantirgli ulteriore resistenza in fase di avvicinamento al bersaglio. Il Flammpanzer III era operato da un equipaggio di soli tre uomini (il comandante si occupava dell'azionamento del lanciafiamme e dell'MG 34 in torretta, mentre l'altra mitragliatrice veniva azionata dal marconista come consueto) e pesava 23,8 tonnellate.\nI piani produttivi prevedevano il completamento di venti Panzer III lanciafiamme nel gennaio 1943, quarantacinque in febbraio e trentacinque a marzo. A causa di alcuni ritardi tuttavia i primi esemplari arrivarono a febbraio, mese in cui ne furono prodotti sessantacinque, seguiti da altri trentaquattro in marzo e dall'ultimo esemplare in aprile. Solo pi\u00f9 tardi venne ufficializzata la denominazione di Panzerkampfwagen III (F1), numero Sd. Kfz. 141/3. Tra il marzo e il dicembre del 1943 i nuovi mezzi lanciafiamme operarono in Unione Sovietica nei ranghi della 6. Panzer-Division e della Gro\u00dfdeutschland, in aprile arrivarono anche alla 11. Panzer-Division e in ottobre alle 1., 14. e 24. Panzer-division; in Italia vennero consegnati in aprile alla 16. Panzer-Division e in luglio alla 26. Panzer-Division. Un esemplare serv\u00ec anche nella scuola di W\u00fcnsdorf. I Flammpanzer gi\u00e0 in servizio con l'esercito tedesco erano stati organizzati in battaglioni indipendenti sottoposti direttamente agli alti comandi, ma per i Panzerkampfwagen III (F1) si procedette a inserirli, in numero di sette unit\u00e0, come normale plotone all'interno della compagnia comando dei battaglioni corazzati. Detti plotoni erano chiamati \"Panzer-Flamm-Zug\" (\"plotone corazzato lanciafiamme\").\nNel luglio del 1943 quarantuno esemplari presero parte alla battaglia di Kursk, ma i risultati insoddisfacenti ne fecero riconvertire trentacinque danneggiati in StuG o altri mezzi. Alla fine del gennaio 1944 il comando della 14. Panzer-Division invi\u00f2 al generale Guderian una relazione sull'impiego dei propri Flammpanzer III nella zona meridionale del fronte orientale in cui era dislocata: il 36. Panzerregiment lamentava di averli potuti impiegare proficuamente in azione solo due volte, a causa delle elevate perdite dovute al terreno aperto che non offriva coperture e all'alto numero di fucili anticarro in possesso dei soldati sovietici; il fatto di doversi avvicinare molto alle posizioni nemiche prima di poter azionare il lanciafiamme aveva inoltre obbligato i reparti ad aggiungere le \"Sch\u00fcrzen\" per aumentare le possibilit\u00e0 di sopravvivenza del carro. Per questi motivi la 14. Panzer-Division assegn\u00f2 i Flammpanzer III alla sorveglianza delle citt\u00e0, affiancati da normali carri armati dotati di cannone. A questo rapporto il comando del XXXXVII Panzerkorps (\"XXXXVII Corpo corazzato, di cui la 14. Panzer-Division era parte) aggiunse di suo la conclusione che in definitiva i Panzer-Flamm-Zug non potevano essere impiegati col resto del reggimento corazzato. L'unico caso noto di un reggimento in cui il Panzer-Flamm-Zug venne elevato a livello di compagnia \u00e8 quello del 26. Panzerregiment della 26. Panzer-Division, grazie all'aggiunta di semoventi d'artiglieria e di cannoni d'assalto requisiti agli italiani dopo l'8 settembre 1943. Un raro rapporto operativo di quest'unit\u00e0 riporta che la 1. Flamm-Kompanie entr\u00f2 per la prima volta in azione il 27 novembre a Mozzagrogna, in Abruzzo, per togliere la citt\u00e0 agli Alleati che l'avevano occupata da poco. Per l'occasione la compagnia contava cinque Flammpanzer III ed era stata rinforzata da carri convenzionali provenienti dalla 7. Panzer-Kompanie; attacc\u00f2 la cittadina abruzzese alle 06:00 con il supporto di un reparto di fanteria da ricognizione, completando l'operazione in un'ora e mezza. Dopo aver lasciato la fanteria a Mozzagrogna la 1. Flamm-Kompanie si ritir\u00f2, ma nel tragitto di ritorno venne attaccata da aerei alleati che colpirono, tra gli altri, anche quattro Flammpanzer III, poi trainati lontano dalla prima linea. Della 2. Flamm-Kompanie del 26. Panzerregiment si sa invece che il 16 dicembre entr\u00f2 in linea tra Ortona e Orsogna con cinque Flammpanzer III e due cannoni d'assalto. I carri armati fornirono l'appoggio ai paracadutisti tedeschi contro i nidi di mitragliatrici e un Flammpanzer III riusc\u00ec anche a distruggere un carro armato alleato mentre due Flammpanzer vennero danneggiati e dovettero essere portati via per la riparazione. Al 1\u00ba giugno 1944 risultavano operativi solo sei Flammpanzer III della 26. Panzer-Division, di cui quattro vennero poi trasformati in StuG III. In seguito a un ordine di Hitler del 27 novembre 1944 in cui si chiedeva di rendere operativi almeno venti o trenta Flammpanzer, vennero convertiti a tale scopo dieci Panzer III, inquadrati nella nuova Panzer-Flamm-Kompanie 351. Il 6 gennaio 1945, Guderian chiese al comando dell'Heeresgruppe S\u00fcd di aggregare la Panzer-Flamm-Kompanie 351 a un reggimento o battaglione corazzato e di tenerla pronta a partire per combattere a Budapest. Il 10 aprile seguente la Panzer-Flamm-Kompanie 351, ancora con l'Heeresgruppe S\u00fcd, contava quattro Flammpanzer III operativi e un altro in attesa di essere riparato.\nTauchpanzer.\nIl \"Tauchpanzer\" (\"carro sommergibile\") fu progettato in previsione dell'operazione Leone marino, lo sbarco in Inghilterra che nell'estate 1940 sembrava possibile. Diversamente da quel che faranno gli Alleati, i tedeschi predisposero un carro capace di percorrere 4 chilometri alla profondit\u00e0 di 5-8 metri e alla velocit\u00e0 di 4-6\u00a0km/h. I \"Sonder-Panzerabteilung\" (\"reparti corazzati speciali\") dovevano essere forniti di Panzer II, III e IV immergibili (\"tauchf\u00e4hig\" in tedesco); a tale fine furono prodotti kit di trasformazione per i tre tipi di carro sotto la supervisione dell'Ufficio armamenti. Per rendere possibile la marcia subacquea lo spazio tra la torretta e lo scafo fu sigillato attraverso un anello gonfiabile in gomma; la cupola del comandante, la feritoia della mitragliatrice e gli spazi necessari al brandeggio del cannone furono sigillati con guarnizioni di gomma e chiusure ermetiche dello stesso materiale furono applicate alle prese d'aria del motore; gli scarichi furono dotati di valvole di non ritorno. In caso di infiltrazioni d'acqua era comunque disponibile una pompa. L'aria necessaria all'equipaggio e all'apparato motore era fornita da un tubo flessibile lungo 18 metri, assicurato a una boa in superficie sormontata da un tubo alto 1,50 metri. Il motore del Tauchpanzer poteva funzionare sott'acqua fino a venti minuti. La Daimler-Benz modific\u00f2 non pi\u00f9 di ottanta esemplari tra Ausf. F e G, anche se per un'altra fonte i Panzer III convertiti provenivano anche dagli Ausf. H.\nFu pianificato di caricarli su appositi pontoni che li avrebbero calati in acqua a circa 2 chilometri dall'obiettivo, lasciando che arrivassero alle spiagge muovendosi sul fondale; sarebbero stati diretti via radio da un osservatore, le cui comunicazioni sarebbero state ricevute attraverso un'antenna a stilo ausiliaria installata sulla boa. Non era stato tuttavia previsto un sistema di allagamento nel caso in cui il carro si fosse bloccato per un guasto mentre si trovava in immersione, quindi la pressione idrostatica avrebbe impedito di aprire i portelli e condannato gli uomini all'interno: questa deficienza rese il mezzo estremamente impopolare fra gli equipaggi, che pure erano costituiti da volontari scelti. Quattro sezioni di questi speciali carri, formate con volontari provenienti dai reggimenti corazzati convenzionali, si addestrarono nell'isola di Sylt a partire dal luglio 1940, ma quando divenne chiaro che l'invasione non sarebbe mai avvenuta quasi tutti i Tauchpanzer furono dotati a Milowitz (Cecoslovacchia) di uno snorkel lungo 3,5 metri per il guado di fiumi; alcuni andarono alla 2\u00aa compagnia del 35. Panzerregiment (4. Panzer-Division) e la maggior parte fu assegnata al 18. Panzerregiment (18. Panzer-Division), che li utilizz\u00f2 all'inizio dell'operazione Barbarossa per l'attraversamento del fiume Bug, dopo di che furono usati come normali carri armati.\nBergepanzer.\nFin dal 1939 alcuni Panzer III erano stati convertiti in carri soccorso (\"Bergepanzer\"), una pratica che continu\u00f2 durante il conflitto adoperando gli scafi di carri radiati dalla prima linea; in totale le conversioni furono 271. Il mezzo, privo della torretta e della parte anteriore della sovrastruttura, al cui posto si trovava ora una struttura in legno a forma di scatola, era abilitato al traino di mezzi pesanti meno di 25 tonnellate ma la gru derrick di scarsa potenza di cui era dotato gli permetteva di compiere limitate operazioni di manutenzione. Nel febbraio 1945 erano efficienti ancora 130 Bergepanzer III.\nFahrschulwanne.\nAlcuni Ausf. F furono trasformati in carri-scuola (\"Fahrschulwanne\") sostituendo la torretta con una struttura vetrata che permetteva di tenere lezioni collettive di scuola guida.\nMinenr\u00e4umpanzer.\nCon componenti dell'Ausf. F furono costruiti alcuni esemplari di un carro spazzamine (\"Minenr\u00e4umpanzer\"): il veicolo presentava un treno di rotolamento rinforzato e un notevole aumento sia delle corazzature inferiori dello scafo, sia di quelle laterali. La torretta era invece stata rimossa e sul lato anteriore del carro era stato fissato un congegno spazzamine a rulli.\nTransportpanzerkampfwagen.\nIntervenendo su Panzer III dei primi modelli, tra il 1943 e 1944 furono prodotti tre tipi di carri armati da trasporto (\"Transportpanzerkampfwagen\") eliminando la torretta e montando sopra lo scafo una sovrastruttura in legno. Essi erano lo Schlepper III (traino artiglierie), il Munitionspanzer III (trasporto munizioni) e il Pionierpanzerwagen III (utilizzato dal genio militare): differivano fra loro solo per la sistemazione interna della camera di combattimento e della struttura per il trasporto. Lo Schlepper III era attrezzato con un cassone in legno sovrapposto allo scafo di 2250 x 1950\u00a0mm fornito di angolari. Il Munitionspanzer III presentava il vano di combattimento attrezzato per sistemare munizioni sul piano di carico ed era usato principalmente per trasportare proiettili da 88\u00a0mm in supporto ai battaglioni pesanti equipaggiati con i Panzer VI Tiger I. Il Pionierpanzerwagen III era attrezzato per trasportare rampe e altri materiali per la costruzione di ponti fino alla classe 60, ma non disponeva di attrezzature specifiche per la loro messa in opera.\nIn totale furono convertiti circa 150 carri di tutti e tre i tipi, il cui utilizzo fu limitato al solo fronte orientale.\nFu inoltre fabbricato, in un numero molto limitato di esemplari, lo \"Sch\u00fctzenpanzerwagen\" (\"veicolo corazzato per fanteria\"), impiegato nel 1943 unicamente sul fronte orientale forse per collaudi e sperimentazioni sul campo. Il mezzo, privo della torretta, poteva portare in battaglia una squadra di Panzergrenadier e rappresenta l'unico esempio di Panzer adattato al trasporto tattico della fanteria nel corso della seconda guerra mondiale.\nEisenbahnwagen.\nUna variante particolare del Panzer III fu lo \"Schienen-Kettenfahrzeug SK 1\" (\"veicolo su rotaia e cingoli SK 1\"), costruito in due o tre unit\u00e0 nel tardo 1942 dalla Saurer di Vienna utilizzando gli scafi degli Ausf. N: gli furono aggiunte ruote ferroviarie, modificando il carrello e utilizzando i cingoli per il movimento delle ruote; la velocit\u00e0 su rotaie poteva raggiungere i 100\u00a0km/h. La prima dimostrazione del prototipo avvenne il 20 ottobre 1943.\nVarianti.\nStuG III e StuIG 33B.\nIl Panzer III di tutte le serie fu la base per la creazione di diversi nuovi mezzi, il pi\u00f9 famoso dei quali fu lo Sturmgesch\u00fctz III (Sd.Kfz. 142): un cannone d'assalto semovente inizialmente pensato come supporto per la fanteria, poi evolutosi in un veicolo di contrasto dei carri armati grazie all'installazione di un 7,5\u00a0cm StuK 40 da 48 calibri (L/48); fu prodotto in circa unit\u00e0. Sugli scafi di ventiquattro Panzer III di vari modelli fu invece montato un obice sIG 33 da 150\u00a0mm nel tentativo di costruire un mezzo per appoggiare direttamente le fanterie durante i combattimenti urbani: il nuovo veicolo, denominato StuIG 33B, non ottenne molti consensi e il progetto venne bloccato.\nPanzerbeobachtungswagen (Sd.Kfz. 143).\nAltra variante fu il \"Panzerbeobachtungswagen\" (PzBeobWg III - \"veicolo corazzato da osservazione\") con numero Sd.Kfz. 143, destinato alla direzione del tiro dell'artiglieria motorizzata che ebbe un certo sviluppo a partire dal 1943. Per fabbricarlo vennero riutilizzati scafi degli Ausf. E, F, G e H perch\u00e9 non erano richieste caratteristiche tecniche particolarmente avanzate. I veicoli vennero privati del cannone originale e del meccanismo di brandeggio della torretta; una finto cannone fu sistemato, in posizione decentrata a destra, in sostituzione dell'MG 34 coassiale e una MG 34 da 7,92\u00a0mm, per la difesa ravvicinata, fu montata su un supporto a sfera al centro della torretta, dove prima trovavano posto il cannone e il mantelletto esterno. La parte anteriore e posteriore dello scafo venne rinforzata con una piastra aggiuntiva da 30\u00a0mm. All'interno era stata invece fissata una tavola per carteggiare e contenere le apparecchiature di osservazione. Per la comunicazioni erano disponibili una radio trasmittente FuG 8 e una ricevente FuG 4, coadiuvate da un apparato portatile Tronisfunkger\u00e4t G utilizzabile da un osservatore fuori dal carro. L'equipaggio era formato da cinque uomini: capocarro/osservatore, aiuto osservatore, pilota, marconista e aiuto marconista. Il Panzerbeobachtungswagen fu prodotto in circa 100/262 unit\u00e0 e rimase in servizio dagli inizi del 1943 fino alla fine della guerra, operando nelle unit\u00e0 dotate di semoventi Hummel e Wespe. L'organico teorico di ogni batteria di Hummel e Wespe prevedeva due PzBeobWg III.\nPanzerbefehlswagen (Sd.Kfz. 266, 267, 268).\nResisi conto che il carro comando (\"Panzerbefehlswagen\") ricavato dal Panzer I era inadatto al compito che gli era stato assegnato, i tedeschi riutilizzarono gli scafi di vari modelli del Panzer III e svilupparono diversi tipi di mezzi, tutti costruiti dalla Daimler-Benz. Il numero Sd.Kfz. loro assegnato ne indicava la strumentazione e il ruolo tattico:\nLa prima serie di carri comando era basata sullo scafo dell'Ausf. D e ricevette la nuova denominazione Panzerbefehlswagen III Ausf. D1. Rispetto al mezzo originario era stata rimossa ogni attrezzatura interna per far posto all'equipaggiamento radio supplementare, la torretta venne bloccata longitudinalmente allo scafo e dotata sia di una mitragliatrice che di un finto cannone da 37\u00a0mm. L'antenna radio FuG 6 fu sistemata sulla copertura del motore con la tipica strumentazione \"a ringhiera\" e le due antenne a stilo furono montate sui fianchi della sovrastruttura. Il motore stesso era stato sostituito con il Maybach HL 120TR che sarebbe stato usato sull'Ausf. E; l'equipaggio era di cinque uomini: capocarro, pilota, marconista, aiuto marconista, ufficiale di collegamento o osservatore. Vennero prodotti in trentotto unit\u00e0 dal giugno 1938 al marzo 1939, numero insufficiente a soddisfare la necessit\u00e0 teorica di un mezzo in ogni centro di comando a livello di distaccamento, reggimento e brigata corazzata. Operarono comunque in Francia e forse anche in Polonia, ma vennero ritirati agli inizi del 1941 per problemi con le sospensioni.\nSuccessivamente venne concepito l'Ausf. E che, basato sull'omonima versione, o su quella F, e modificato allo stesso modo dell'Ausf. D1, fu costruito tra il luglio 1939 e il febbraio 1940 in quarantacinque esemplari. Entrati in servizio nel 1940, trovarono impiego fino alla fine della guerra. Pochi mesi dopo venne introdotto l'Ausf. H, derivato dall'omonima versione: l'unica differenza con i precedenti mezzi risiedeva nel simulacro del cannone, che richiamava il KwK 38 da 50\u00a0mm. La fabbricazione avvenne in due lotti distinti: il primo tra l'estate 1940 e il settembre 1941 (145 esemplari), il secondo tra dicembre e gennaio 1942 (trenta esemplari). Grazie all'aumento della produzione fu possibile inviare a ogni comando di distaccamento e reggimento due carri comando e i distaccamenti corazzati addetti alle comunicazioni (\"Panzernachrichten-Abteilung\") vennero riorganizzati su sette Sd.Kfz. 267 e Sd.Kfz. 268. Per l'operazione Barbarossa l'esercito tedesco poteva avvalersi di 120 carri comando tra Ausf. E e H, mentre i veicoli del secondo lotto dell'Ausf. H rinforzarono principalmente i ranghi della 25. Panzer-Division, della SS-Division \"Das Reich\" e della Gro\u00dfdeutschland. Alcuni di questi carri furono trasformati in Tauchpanzer per l'invasione dell'Inghilterra, ma poich\u00e9 l'operazione venne rimandata indefinitamente furono assegnati al 18. Panzerregiment che li impieg\u00f2 sul fronte orientale.\nLe perdite sofferte tra il 1939 e il 1941 furono molto elevate in confronto al numero di esemplari usati, quindi il programma Panzerbefehlswagen sub\u00ec una modifica sostanziale: fu richiesto un carro comando in grado di operare alla bisogna come mezzo da combattimento. Il PzBefWg III Ausf. J fu il primo modello ad aderire alle nuove esigenze: ottenuto dall'omonima versione armata del KwK 38 senza per\u00f2 la mitragliatrice nello scafo, montava le apparecchiature radio supplementari al posto di alcune riservette di munizioni. L'apparecchiatura radio installata su tutti i carri fu la FuG 5 per i contatti a breve distanza, la stessa in dotazione ai carri del comando di battaglione (Sd.Kfz. 266). La pi\u00f9 potente FuG 12, superiore anche alla FuG 8, era impiegata per i mezzi del comando reggimento (Sd.Kfz. 267) grazie alla portata di 80 chilometri, mentre la FuG 7 era l'equipaggiamento standard dei carri preposti all'aerocooperazione (Sd.Kfz. 268). Tra agosto e novembre 1942 vennero fabbricati ottantuno esemplari, poi nel gennaio 1943 l'Ufficio armamenti dispose che non si producesse pi\u00f9 nessun nuovo Panzerbefehlswagen, cosicch\u00e9 da marzo fino a settembre riprese la pratica di riconvertire i mezzi danneggiati, cosa che coinvolse 104 Ausf. J di entrambe le serie: ci\u00f2 spiega perch\u00e9 i carri comando Ausf. J potevano avere l'uno o l'altro cannone da 50\u00a0mm. Il PzBefWg III Ausf. J and\u00f2 a equipaggiare numerosi distaccamenti corazzati addetti alle comunicazioni, inclusi quelli delle nuove 1. SS-Panzer-Division \"Leibstandarte SS Adolf Hitler\", 2. SS-Panzer-Division \"Das Reich\", 3. SS-Panzerdivision \"Totenkopf\" e 5. SS-Panzer-Division \"Wiking\". L'ultimo carro comando fu l'Ausf. K, derivato dal modello M e costruito in cinquanta esemplari tra dicembre 1942 e febbraio 1943, sebbene la Daimler avesse dovuto posporne e limitarne la produzione in favore degli Ausf. H e J. Dotato di numerosi visori aggiuntivi, con un mantelletto pi\u00f9 piccolo e privo della mitragliatrice coassiale, mantenne il cannone KwK 39 L/60 e rest\u00f2 in servizio fino alla met\u00e0 del 1944.\n\u00c8 infine documentato anche un carro centro radio ricavato da un Ausf. N.\nPanzer III/IV.\nIl progetto del Panzer III/IV nacque dalla considerazione che Panzer III e Panzer IV presentavano forti analogie costruttive, per cui nel settembre 1941 le autorit\u00e0 militari naziste incominciarono a valutare la possibilit\u00e0 di mettere in produzione un carro che partendo da una base comune potesse essere adattato ai diversi ruoli con minimi cambiamenti. Ci si aspettava in tal modo di realizzare notevoli economie nella produzione, nella manutenzione e nell'addestramento degli equipaggi. I mezzi derivati, il carro Panzer III nA (\"neuer Art\") e il cacciacarri Panzerkampfwagen IV nA, dovevano differire solo per l'armamento principale e dovevano essere dotati di una corazza da 50\u00a0mm e una torretta ad azionamento idraulico. Furono costruiti alcuni prototipi utilizzando la torretta del Panzer III e un cannone da 50\u00a0mm. Il progetto venne abbandonato poich\u00e9 non era stato impostato secondo i requisiti per la corazzatura e l'armamento, considerati ormai indispensabili sulla base dell'esperienza maturata sul fronte orientale.\nAltri utilizzatori.\n - Suhop\u0103tni vojski na B\u0103lgarija\n Cecoslovacchia - \u010ceskoslovensk\u00e1 lidov\u00e1 arm\u00e1da\n - Hrvatsko domobranstvo\n - Regio Esercito\n - H\u00e6ren\n Romania - For\u021bele Terestre Rom\u00e2ne\n - Pozemn\u00e9 sily Slovenskej republiky\n - T\u00fcrk Kara Kuvvetleri\n Ungheria - Magyar kir\u00e1lyi honv\u00e9ds\u00e9g\n Unione Sovietica - Armata Rossa"}
{"id": "317040", "revid": "486946", "url": "https://it.wikipedia.org/wiki?curid=317040", "title": "Basso-tedesco", "text": ""}
{"id": "317042", "revid": "110157", "url": "https://it.wikipedia.org/wiki?curid=317042", "title": "Brislach", "text": "Brislach (toponimo tedesco) \u00e8 un comune svizzero di 1\u00a0638 abitanti del Canton Basilea Campagna, nel distretto di Laufen.\nStoria.\nFino al 1993 fece parte del Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "317043", "revid": "1305772", "url": "https://it.wikipedia.org/wiki?curid=317043", "title": "Be Here Now", "text": "Be Here Now \u00e8 il terzo album del gruppo rock inglese Oasis, pubblicato il 21 agosto 1997.\nTra i dischi pi\u00f9 attesi di tutta la storia della musica inglese, fu oggetto di attenzione spasmodica da parte della critica e dai fan sulla base del successo mondiale che \"Definitely Maybe\" e \"(What's the Story) Morning Glory?\" avevano riscosso nei tre anni precedenti. L'enorme eco mediatica contribu\u00ec a fare dell'album il disco capace di vendere pi\u00f9 copie nel minor tempo nel Regno Unito (420.000 solo nel primo giorno di pubblicazione e oltre un milione nella prima settimana). Gli Oasis erano al picco della fama. La grande attesa per l'album \u00e8 esemplificata da un curioso episodio che ebbe luogo due mesi prima della sua uscita: la gente era talmente curiosa che si cre\u00f2 un ingorgo sotto la finestra aperta degli uffici della Sony, da cui provenivano le nuove canzoni della band.\nCopertina.\nLa copertina del disco ritrae la vecchia piscina di un palazzo signorile dell'Hertfordshire, risalente al 1773. La foto fu scattata nell'aprile 1997 da Michael Spencer Jones. La targa dell'automobile che sta affondando in piscina nella copertina del disco \u00e8 la stessa della macchina della polizia parcheggiata sulla destra nella copertina dell'album \"Abbey Road\" dei Beatles.\nContesto e genesi del disco.\nNell'estate del 1996 gli Oasis erano considerati, per usare le parole di Noel Gallagher, \"la band pi\u00f9 grande del mondo\". Secondo il chitarrista gli Oasis erano \"pi\u00f9 grandi, oso dire, di Dio\". L'incredibile successo commerciale dei due album precedenti aveva proiettato gli Oasis in quasi tutti i telegiornali, le riviste e i programmi televisivi. La pressione mediatica, d'altro canto, rischiava seriamente di condurre all'eccesso opposto. Nel 1997 i membri degli Oasis furono invitati al numero 10 di Downing Street dal neoeletto primo ministro britannico Tony Blair e pochi mesi prima erano stati invitati a trascorrere le vacanze con Johnny Depp e Kate Moss nella villa di Mick Jagger a Mustique. Durante l'ultimo periodo di permanenza sull'isola privata Noel scrisse la maggior parte delle canzoni che avrebbero fatto parte del terzo disco degli Oasis. Insieme al produttore Owen Morris e ad una drum machine registr\u00f2 i 14 demo. Noel aveva sofferto del blocco dello scrittore nell'inverno precedente, tanto da dichiarare di aver scritto un solo riff di chitarra nei sei mesi successivi alla pubblicazione di \"(What's the Story) Morning Glory?\", nell'ottobre 1995. Dopo alcune settimane di \"ozio\", riprese una propria disciplina di scrittore di canzoni. \"Al mattino andavo in questa stanza, uscivo per pranzare, tornavo dentro, uscivo per cena, tornavo dentro, poi andavo a letto\". Noel ricorda: \"... la maggior parte delle canzoni sono state scritte prima ancora che avessi un contratto discografico, me ne andai e scrissi i testi in circa due settimane\".\nAl Knebworth Park, nell'Hertfordshire, nell'agosto 1996, la band si esib\u00ec in due serate di fronte a 250.000 persone, ma furono 2.500.000 le richieste di biglietti. La popolarit\u00e0 degli Oasis era all'apice, la stampa musicale e la band si rendevano conto che a quel punto era stata toccata una vetta ineguagliabile. Ciononostante ormai l'instabilit\u00e0 e i conflitti interni minacciavano seriamente il futuro della band. Il 23 agosto 1996 Liam si rifiut\u00f2 di cantare per MTV Unplugged alla Royal Festival Hall di Londra, parlando di mal di gola. Presenzi\u00f2 ugualmente in sala, ma trascorse tutto il tempo a canzonare Noel da un balcone. Quattro giorni dopo declin\u00f2 l'invito a partecipare alla prima data del tour statunitense, dicendo di avere bisogno di comprare una casa con la fidanzata Patsy Kensit. Pochi giorni dopo vol\u00f2 negli USA per unirsi al gruppo per l'importante concerto degli MTV Video Music Awards di New York, ma qui cambi\u00f2 intenzionalmente i versi di alcune canzoni, sputando durante l'esibizione. Il giorno dopo il \"Sun\" titol\u00f2 \"L'America \u00e8 nauseata dai rabbiosi sputi di Liam\". Malgrado i frequenti alterchi interni, il tour continu\u00f2 con Liam a Charlotte, dove Noel perse la pazienza nei confronti del fratello e annunci\u00f2 la propria intenzione di lasciare la band. Dopo avrebbe ammesso: \"Se volete sapere la verit\u00e0, non volevo pi\u00f9 starci. Non ero preparato a stare in una band in cui le persone si comportavano cos\u00ec l'una nei confronti dell'altra\". Noel si sarebbe aggregato di nuovo ai compagni alcune settimane dopo, ma il management e i responsabili della band erano preoccupati. Con un album gi\u00e0 provvisto dei demo, i Gallagher capirono che avrebbero dovuto registrare il pi\u00f9 presto possibile. Il loro manager Marcus Russell nel 2007 disse che \"con uno sguardo retrospettivo, andammo in studio troppo velocemente. La mossa intelligente sarebbe stata prendersi una pausa per il resto dell'anno. Ma all'epoca non sembr\u00f2 quella la cosa giusta da fare. Se sei una band e hai una dozzina di canzoni pensi che sei grande: 'perch\u00e9 non farlo?'\".\nInizialmente \"Be Here Now\" doveva essere un doppio album, ma Noel Gallagher alla fine decise di declassare alcune tracce a lati B dei singoli successivi (\"Stay Young\" e \"Going Nowhere\" per citarne alcuni). Si tratta comunque dell'album pi\u00f9 lungo del gruppo: supera i 70 minuti, ben 25 oltre la media degli altri.\nNella settima traccia dell'album, \"Fade In-Out\", a suonare la chitarra \u00e8 il famoso attore statunitense Johnny Depp. In un'intervista del 1997 al mensile \"Rolling Stone\" Noel ha raccontato che l'idea nacque dopo una sbronza su una spiaggia dei Caraibi.\nRegistrazione e produzione.\nLe sessioni di registrazione di \"Be Here Now\" iniziarono il 7 ottobre 1996 agli Abbey Road Studios della EMI, a Londra. Il produttore Owen Morris descrisse la prima settimana di registrazione come \"maledettamente terribile\" e propose a Noel di abbandonare le sessioni: \"Scroll\u00f2 le spalle e disse che sarebbe andato tutto bene. Cos\u00ec continuammo\". Liam era al centro dell'attenzione dei tabloid e il 9 novembre 1996 fu arrestato per detenzione di cocaina dopo una sbronza ai \"Q Awards\". I media specularono molto sulla vicenda, cos\u00ec il management della band decise di trasferire le sessioni in uno studio meno accessibile ai paparazzi. \nIl redattore del \"Sun\" Dominic Mohan ricorda: \"Avevamo pochi contatti con gli Oasis a libro paga. Non so se vi fossero spacciatori, ma c'erano sempre un po' di tipi sospetti\". La fotografa ufficiale degli Oasis Jill Furmanovsky avvert\u00ec la pressione mediatica e fu preda dei giornalisti di tabloid che vivevano nell'appartamento al piano di sopra: \"Credevano che la band si nascondesse nel mio appartamento\". In preda alla paranoia gli Oasis tagliarono parecchi contatti dal loro giro. Secondo l'addetto stampa della Creation Johnny Hopkins \"certa gente fu messa ai margini del circuito degli Oasis. Persone che li conoscevano da quando non erano famosi piuttosto che perch\u00e9 erano famosi\". Hopkins paragon\u00f2 la situazione a una corte medievale, provvista di re, cortigiani e buffoni. Spieg\u00f2 che \"una volta che ti trovi in quella situazione perdi di vista la realt\u00e0\".\nL'11 novembre 1996 gli Oasis si trasferirono ai Ridge Farm Studios, nel Surrey. Le registrazioni ricominciarono con maggiore energia, ma furono influenzate dal fatto che tutti i componenti del gruppo facevano uso di droga. Nel 2007 Morris ha ricordato che \"nella prima settimana qualcuno prov\u00f2 a farsi 30 grammi di erba, ma invece ottenne 30 grammi di cocaina, il che riassume un po' le cose\". Noel non era presente a nessuna registrazione vocale di Liam, quasi a simboleggiare la grande tensione che accompagnava le sessioni. Morris riteneva che il nuovo materiale fosse di debole impatto, ma quando rese nota la propria opinione a Noel fu zittito: \"[quindi] ho solo continuato a spalarmi droga sotto il naso\". Noel, che intendeva far suonare l'album il pi\u00f9 denso e \"colossale\" possibile, per molte canzoni registr\u00f2 parti multiple di chitarra. In molti casi arriv\u00f2 a sovrapporre dieci parti di chitarra identiche per amplificare il volume. Alan McGee, proprietario della Creation Records, fece visita allo studio durante la fase di missaggio. Ha dichiarato: \"Ero solito andare in studio e a quel punto c'era tanta di quella cocaina... Owen era fuori controllo ed era l'unico incaricato di controllare. La musica era cos\u00ec \"maledettamente ad alto volume\"\".\nAccoglienza.\nAccolto inizialmente come un altro trionfo, l'album ottenne forti riscontri di vendite. Nel Regno Unito divenne un bestseller istantaneo, muovendo 423.000 copie solo il primo giorno di vendita, diventando l'album venduto pi\u00f9 velocemente di sempre nelle epoche del Regno Unito. Altrove non tenne sulla lunga durata, soprattutto negli Stati Uniti, dove debutt\u00f2 al secondo posto nella Billboard 200 per uscire presto dalle classifiche. L'album in totale ha venduto 8 milioni di copie.\nLa critica inglese non neg\u00f2 recensioni positive, salvo fare marcia indietro dopo appena qualche mese, definendolo pomposo e iperprodotto. Da allora la band ha mantenuto un alto livello di visibilit\u00e0, senza per\u00f2 riuscire ad eguagliare le fortune critiche e commerciali dei primi due album.\nI motivi per l'improvviso scivolone sono forse da imputare alla stagione fortunata del rock inglese, che durante il 1997 ha partorito capolavori come \"Ladies and Gentlemen We Are Floating in Space\" degli Spiritualized, \"OK Computer\" dei Radiohead e soprattutto \"Urban Hymns\" dei The Verve, band che pi\u00f9 di tutti aveva rubato lo scettro dei fratelli Gallagher nel cuore della critica e del pubblico; oppure perch\u00e9 dopo il successo ottenuto con \"(What's the Story) Morning Glory?\" le aspettative erano eccessivamente alte per il nuovo album. Riviste come \"New Musical Express\" e \"Melody Maker\" infatti iniziarono a pubblicare aspre critiche nei confronti del gruppo, percependolo come superato ed incapace di ripetersi alle vette dei precedenti, anche se negli ultimi anni \u00e8 stato rivalutato grazie al giudizio pi\u00f9 equilibrato che d\u00e0 il tempo e alcune canzoni sono state riproposte dal vivo negli ultimi tour della band. Tuttavia, a distanza di anni, si pu\u00f2 con maggiore profondit\u00e0 comprendere il capolavoro melodico di canzoni come \"Stand By Me\" e \"Don't Go Away\". Soprattutto la prima, \u00e8 una delle canzoni pi\u00f9 conosciute ed apprezzate della band britannica in tutto il mondo.\nI fratelli Gallagher ebbero a dire a proposito dell'album:\nNoel Gallagher ha pi\u00f9 volte ribadito di ritenere \"Be Here Now\" l'album meno riuscito tra quelli pubblicati dagli Oasis e che il disco \u00e8 da ritenere un errore di percorso. \u00c8 evidentemente per questo motivo che nessuna canzone di questo CD venne inserita nel greatest hits del gruppo, \"Stop the Clocks\", del 2006.\nRiedizioni.\nNel luglio 2016 la Big Brother Recordings ha annunciato ufficialmente la ristampa dell'album. L'album esce in edizione rimasterizzata il 7 ottobre e conterr\u00e0 extra quali lati b, inediti e registrazioni demo, tra cui i demo di \"Be Here Now\" realizzati da Noel Gallagher e dal produttore Owen Morris nella sessione di registrazione sull'isola di Mustique nel 1996. Nella ristampa figurano anche una versione di \"Stand By Me\" registrata nello studio situato nell'abitazione del chitarrista Paul \"Bonehead\" Arthurs, una cover acustica di \"Setting Sun\", pezzo dei Chemical Brothers cui Noel collabor\u00f2 contribuendo al testo e prestando la propria voce, e la prima versione dal vivo di \"My Big Mouth\", presentata a Knebworth nell'agosto 1996."}
{"id": "317047", "revid": "466539", "url": "https://it.wikipedia.org/wiki?curid=317047", "title": "HMS Victory (disambigua)", "text": "Cinque navi della Royal Navy sono state battezzate HMS \"Victory\"."}
{"id": "317051", "revid": "1305772", "url": "https://it.wikipedia.org/wiki?curid=317051", "title": "Metapsicologia", "text": "La metapsicologia \u00e8 una serie di scritti teorici di Sigmund Freud che descrivono le modalit\u00e0 di costruzione e di funzionamento dei processi psichici e degli aspetti della dinamica psichica attraverso l'uso di concetti per lo pi\u00f9 simbolici e metaforici ripresi dal mondo della fisica. Si tratta, probabilmente, del punto di massimo contatto fra la psicoanalisi nella sua dimensione clinica, la psicologia, e la filosofia.\nLa metapsicologia \u00e8 costituita per lo pi\u00f9 da teorie desunte dal lavoro clinico con pazienti o da osservazione diretta, e fu sviluppata da Freud nella necessit\u00e0 di costruire un ampio impianto teorico per la psicoanalisi al di l\u00e0 degli aspetti clinici e d'intervento, creando cos\u00ec una completa \"teoria della mente\".\nLa metapsicologia pu\u00f2 essere utilizzata in riferimento diretto alla psicodinamica, dal momento che ne descrive la natura ed il modo in cui i processi mentali sono strutturati, e la loro utilit\u00e0 nell'economia dell'energia psichica.\nEtimologia.\nIl significato della parola \"metapsicologia\" deriva dal paragone che Freud pone fra il mondo fisico e il mondo psicologico; come per la fisica esiste una metafisica, cos\u00ec per la psicologia deve esistere una metapsicologia.\nCome il termine \"metafisica\" significa tutto ci\u00f2 che va al di l\u00e0 del mondo fisico, cos\u00ec Freud con \"metapsicologia\" intende significare tutto ci\u00f2 che va al di l\u00e0 del mondo psicologico.\nIl termine \"metapsicologia\" fu usato per la prima volta da Freud nella lettera all'amico Wilhelm Fliess del 13 febbraio 1896: \n e fu chiarito in una lettera del 10 marzo 1898, ancora indirizzata all'amico berlinese: \nIl pensiero di Freud.\nIl concetto di Freud sul rapporto fra metafisica e metapsicologia va oltre questo elementare approccio; scrive infatti: \nNel 1915, Freud approfondisce la definizione di metapsicologia: \nLa metapsicologia di Freud ha sub\u00ecto diverse rielaborazioni nel corso dei suoi studi clinici. Troviamo testi di metapsicologia lungo l'intero arco degli scritti di Freud:\nIn questi scritti, per quanto concerne l'apparato psichico, sostanzialmente, si possono riconoscere le teorizzazioni di due \"topiche\":\nLa metapsicologia negli epigoni.\nPer Heinz Kohut (\"Narcisismo e Analisi del S\u00e9\", 1971) il nucleo centrale da cui prendono forma tutte le attivit\u00e0 psichiche (concentrate nell'idea di narcisismo) \u00e8 il S\u00e9, centro indipendente di iniziativa che gestisce il narcisismo. Il S\u00e9 cerca relazioni con oggetti esterni, generando \"oggetti-S\u00e9\", vale a dire delle fonti di relazione interiorizzate dall'individuo, che esistono in funzione del S\u00e9, rispondendo alle sue richieste di empatia, grandiosit\u00e0 e autostima.\nAltri contributi metapsicologici sono quelli relativi ai \"sistemi motivazionali\" (Joseph Lichtenberg), ed altre teorizzazioni dell'organizzazione del S\u00e9 (ad esempio, quella di Daniel Stern).\nHartmann, Kris e Loewenstein hanno aggiunto al punto di vista topico, dinamico ed economico proposto da Freud, anche il punto di vista \"genetico\", per il quale lo sviluppo psichico sarebbe suddiviso in diverse fasi, che si sviluppano dalla nascita alla maturit\u00e0.\nDavid Rapaport ha proposto di aggiungere anche il punto di vista dell'\"adattamento\".\nCommenti critici.\nL'impresa di costruire una metapsicologia era molto ardua e se ne era accorto anche Freud, tanto che ad un certo punto lui stesso abbandon\u00f2 i tentativi di costruirne una modellizzazione completa.\nFacendo il punto a tutt'oggi (2010), il tentativo di descrivere la metapsicologia con le nuove tecniche d'indagine neuroscientifica \u00e8 ancora in corso."}
{"id": "317056", "revid": "124499395", "url": "https://it.wikipedia.org/wiki?curid=317056", "title": "Reggiseno", "text": "Il reggiseno o reggipetto \u00e8 un elemento di biancheria intima che copre e sostiene il seno.\nIn tempi pi\u00f9 moderni ha assunto una dimensione propria di elemento di complemento dell'aspetto e dello stile, e perci\u00f2 ha acquisito un ruolo anche nella moda.\nStoria.\nGli antichi romani apparentemente non apprezzavano la vista dei seni femminili troppo grandi quindi le signore adottavano una serie di accorgimenti atti a ridurre il seno:\nIl primo esempio documentato di reggiseno, nella sua concezione odierna, \u00e8 stato ritrovato nel 2008 nel castello di Lengberg, in Tirolo, e risale alla met\u00e0 del XV secolo.\nIl primo reggiseno moderno viene brevettato negli Stati Uniti d'America da Caresse Crosby, nel 1914.\nNel tempo il reggiseno si \u00e8 evoluto fino a diventare un elemento di eleganza, \"design\" e moda.\nViene immesso nel mercato nipponico la prima versione di reggiseno maschile nel 2008.\nMisura e coppa.\nI sistemi di misura per i reggiseni sono diversi nei diversi paesi.\nTutti i sistemi di misura si basano su due misure:\nIn quasi ogni paese, la misura del reggiseno viene indicata da un valore numerico che dipende dalla circonferenza del torace, e da una lettera che indica la dimensione del seno.\nValore numerico.\nNel Regno Unito e negli USA il valore numerico, espresso in pollici, \u00e8 ottenuto aggiungendo 5 pollici (equivalenti a 12,5\u00a0cm) alla circonferenza del torace.\nIn Francia e in Spagna, il valore numerico \u00e8 espresso in centimetri, ed \u00e8 ottenuto aggiungendo 15\u00a0cm alla circonferenza del torace.\nIn Italia il valore numerico \u00e8 dato da numeri ordinali, ed \u00e8 il numero ottenuto dalla formula:\ncirconferenza del torace meno 60\u00a0cm, fratto 5, arrotondato al numero intero pi\u00f9 vicino.\nSecondo lo standard europeo EN 13402, entrato in vigore nel 2007, il valore numerico delle misure dei reggiseni venduti in tutta Europa, deve essere la circonferenza del torace approssimata al multiplo di 5\u00a0cm pi\u00f9 vicino.\nLa seguente tabella sintetizza le varie convenzioni\nCoppa.\nLa dimensione della \"coppa\", identificata da una lettera, si riferisce al volume del seno che l'indumento deve contenere e sostenere e si ottiene con la seguente formula:\n\"circonferenza del seno\" - (\"circonferenza del torace\" + 12,5\u00a0cm). Il motivo dell'aggiunta della misura di 12,5\u00a0cm (ossia 5 pollici nel sistema anglosassone) \u00e8 facilmente intuibile: indipendentemente dalla misura del seno, la circonferenza toracica, misurata sotto il seno, sar\u00e0 comunque inferiore alla misura presa pi\u00f9 in alto, proprio per la naturale conformazione a \"V\" del torace stesso.\nLa lettera associata alla coppa \u00e8 pressoch\u00e9 uniforme in tutti i paesi. Quindi se le due misure sono uguali la coppa \u00e8 \"AA\". Se differiscono per 2,5\u00a0cm (1 pollice) la coppa \u00e8 \"A\", per 5\u00a0cm (2 pollici) \u00e8 \"B\", per 7,5\u00a0cm (3 pollici) \u00e8 \"C\", per 10\u00a0cm (4 pollici) \u00e8 \"D\", se 12.5\u00a0cm (5 pollici) \u00e8 una \"DD\" e cos\u00ec via. Generalmente la gamma disponibile di reggiseni comprende le coppe A-B-C-D-E, ma pu\u00f2 arrivare anche alla coppa KK-L per modelli particolari destinati a donne con seni particolarmente grandi che necessitano di un \"contenimento\".\nTuttavia, dato che ogni produttore di reggiseni ha un \"design\" proprietario e particolare, una generalizzazione commerciale delle misure non risulta agevole. La serie risulta essere grossomodo la seguente (le \"coppe\" riportate si riferiscono alle misure della UK, che differiscono da quelle degli USA):\nAd esempio, una donna che ha una \"circonferenza del torace\" di 76 centimetri e una \"circonferenza di seno\" 98 risulta avere una misura di reggiseno pari ad una III/34 D, infatti formula_1 cm (4 pollici circa).\nAd esempio, una donna che ha una \"circonferenza del torace\" di 80 centimetri e una \"circonferenza di seno\" 98 risulta avere una misura di reggiseno pari ad una IV/36 B, infatti formula_2 cm (2,2 pollici circa).\nAltri sistemi di misura.\nNei paesi non anglosassoni \u00e8 ancora molto in uso un sistema di taglie pi\u00f9 semplice, basato su soli numeri, che vanno generalmente dalla 1\u00aa taglia sino alla 10\u00aa; tale sistema pu\u00f2 avere un'unica misura di coppa per taglia, corrispondente alla \"coppa B\", oppure prevedere la differenziazione della coppa (in questo caso le lettere seguono lo stesso criterio del sistema anglosassone, dal quale sono state ereditate).\nDa ci\u00f2 deriva che un sistema molto pratico, anche se approssimativo, per il calcolo della taglia sul mercato italiano \u00e8 il seguente:\nStruttura.\nLa parte fondamentale di un reggiseno \u00e8 costituita dalle cosiddette \"coppe\", cio\u00e8 due manufatti di tessuto (e/o altri materiali) di forma approssimativamente triangolare o a mezzaluna, modellati in modo da essere convesse; esse sono destinate a ricoprire e sostenere i seni. L'effetto di convessit\u00e0 pu\u00f2 essere reso attraverso cuciture oppure una particolare lavorazione del tessuto detta \"preformatura\".\nLe coppe possono contenere inferiormente un \"ferretto\" ricurvo di rinforzo che serve a conferire all'indumento una maggiore rigidit\u00e0 e a migliorare le caratteristiche di sostegno e di modellazione dei seni; questo componente, per\u00f2, rende l'indumento pi\u00f9 scomodo da indossare.\nLe coppe possono inoltre essere imbottite con materiale sintetico espanso (tipo neoprene o gommapiuma) oppure con pi\u00f9 strati di tessuto di grosso spessore.\nLe coppe sono unite tra di loro in corrispondenza di uno degli angoli; talvolta si sovrappongono per una piccola porzione, formando un incrocio che viene detto \"effetto Criss Cross\" dal nome del primo prodotto (commercializzato dalla Playtex) in cui \u00e8 stata utilizzata questa particolare lavorazione, al fine di migliorare la capacit\u00e0 del reggipetto di alzare e separare i seni.\nIn quasi tutti i reggipetti le coppe vengono sostenute verticalmente e trattenute in posizione dalle \"spalline\", cio\u00e8 da bretelle pi\u00f9 o meno sottili che passano sopra le spalle; generalmente le spalline sono elasticizzate e regolabili nella lunghezza. Orizzontalmente, invece, le coppe sono congiunte e trattenute da una fascia orizzontale anch'essa elasticizzata, collegata ai due lati esterni delle coppe. Tale fascia cinge il busto passando orizzontalmente sulla schiena; ad essa si congiungono a loro volta, nella parte posteriore, le spalline.\nQuasi sempre la fascia orizzontale di sostegno \u00e8 apribile al centro della schiena per consentire all'indumento di essere indossato agevolmente; i due segmenti risultanti della banda sono detti \"code del reggiseno\". In corrispondenza dell'apertura le due code vengono allacciate con uno, due, tre o, talvolta, pi\u00f9 gancetti di metallo su corrispondenti serie di occhielli, che sono posizionati a distanze diverse (di solito da due a quattro posizioni), permettendo di regolare cos\u00ec la misura del \"sottoseno\".\nIl reggiseno \u00e8 tipicamente prodotto con un tessuto elasticizzato, che pu\u00f2 essere di cotone, seta, fibra sintetica, ma contiene una percentuale significativa di fibre come l'elastam che conferiscono elasticit\u00e0 al tessuto, migliorando la vestibilit\u00e0 dell'indumento e le sue potenzialit\u00e0 di contenimento e modellazione.\nModelli e varianti.\nA seconda della forma delle coppe si definisce il modello del reggiseno. Innanzitutto vanno distinti i reggiseni \"a triangolo\" da quelli \"a balconcino\".\nI reggiseni \"a triangolo\" hanno le coppe di forma, appunto, triangolare e coprono gran parte del seno; sono generalmente piuttosto confortevoli e possono essere destinati ad uso sportivo o contenitivo.\nI reggiseni \"a balconcino\" sono chiamati cos\u00ec perch\u00e9, grazie ad una forma delle coppe a mezzaluna e al punto di attacco anteriore delle spalline molto laterale, espongono e lasciano scoperta gran parte della met\u00e0 superiore dei seni. Meno confortevoli del modello a triangolo, di solito sono destinati ad una funzione di valorizzazione estetica delle forme, oltre ad essere considerati generalmente pi\u00f9 provocanti.\nIn alcuni reggiseni (piuttosto raramente) l'allacciatura si trova sul davanti, tra le coppe, al fine di facilitare l'allacciatura. Infine, in alcuni particolarissimi modelli di reggipetto (destinati per lo pi\u00f9 ad essere indossati con abiti da sera che lasciano la schiena scoperta) le code effettuano un doppio giro, incrociandosi dietro la schiena e girando verso il basso, si allacciano nella parte anteriore, circa all'altezza dell'ombelico. L'allacciatura in alcuni casi pu\u00f2 essere realizzata, invece che con gancetti, con una fibbia a scatto in plastica, da alcune donne ritenuta pi\u00f9 pratica, ma che non consente differenti regolazioni.\nAlcuni reggiseni, di solito del tipo a balconcino, non hanno spalline, oppure le stesse sono amovibili e riposizionabili al fine di non essere visibili sotto abiti con scollature particolari (es. possono passare parallelamente sulle spalle, essere incrociate davanti o dietro oppure consistere in una sola bretellina che gira dietro al collo e congiunge cos\u00ec le due coppe ma non le stesse con le bande posteriori). In questi modelli di reggipetto normalmente le code hanno, all'interno, una o pi\u00f9 strisce di materiale siliconico che, sfruttando l'attrito sulla pelle, impediscono al reggiseno di scendere lungo il torace sotto il peso delle mammelle; in questo caso normalmente sui fianchi sono anche inserite due corte stecche (una per lato), al fine di mantenere l'altezza delle code anche sotto l'effetto della trazione una volta che esse siano allacciate.\nTutti i reggipetti a balconcino e parte di quelli a triangolo contengono, nel bordo inferiore delle coppe, il ferretto (vedi paragrafo precedente). Entrambi i modelli possono avere coppe con un solo strato di tessuto (dette anche semplici o \"morbide\") oppure imbottite.\nLa funzione pi\u00f9 classica del reggiseno, quella di sostenere e \"contenere\" le mammelle \u00e8 particolarmente enfatizzata nei modelli per seni \"forti\", detti \"reggiseni contenitivi\" o \"minimiser\"; essi hanno generalmente una forma a triangolo e, attraverso una particolare costruzione delle cuciture e l'uso di tessuti robusti ed elasticizzati comprimono i seni (generalmente spostando parte del volume degli stessi sul fianco del tronco) e ne limitano altres\u00ec l'oscillazione verticale e orizzontale durante il movimento (ad es.mentre la donna cammina), rendendoli cos\u00ec meno visibili. Un seno molto \"forte\", in questo modo, diviene meno evidente, facilitando la scelta e la portabilit\u00e0 degli abiti e risultando meno imbarazzante per le donne che, loro malgrado, devono convivere con forme molto generose; un buon reggiseno contenitivo, in gran parte dei casi, \u00e8 ancora oggi una valida alternativa a interventi chirurgici (sempre traumatici, dolorosi, oltre che costosi) di \"mastoplastica riduttiva\"\nLa funzione contenitiva \u00e8 particolarmente efficace nei modelli detti \"a bustino\", che coprono e contengono il tronco della donna fino alla vita o addirittura sotto la stessa, svolgendo di fatto una funzione cui di solito sono deputati altri indumenti, come guaine, busti e modellatori. I reggiseni a bustino sono quasi sempre caratterizzati da una lunga allacciatura sulla parte posteriore o su quella anteriore, con dieci o pi\u00f9 gancetti ed eventualmente una cerniera lampo di rinforzo; possono essere predisposti per essere agganciati, attraverso delle asole, ad una guaina indossata contemporaneamente.\nMa il reggiseno pu\u00f2 essere anche destinato a correggere quelle situazioni in cui il seno \u00e8 reputato essere troppo piccolo. Infatti, alcuni reggiseni contengono imbottiture, disegnate per aumentare il comfort e fornire una silhouette pi\u00f9 liscia e continua, ma soprattutto per far apparire pi\u00f9 grande il seno. Normalmente queste imbottiture sono delle piccole semilune di materiale espanso (neoprene), gel di silicone o olio che, posizionate sotto il lato inferiore della coppa la riempiono spingendo la mammella verso l'alto.\nIn particolare i cosiddetti \"Push Up\", sono disegnati per migliorare il \"d\u00e9collet\u00e9\"; essi, grazie a una particolare costruzione delle cuciture delle coppe e a un'imbottitura relativamente modesta, realizzano un effetto di spinta verso l'alto delle mammelle che le fa apparire decisamente pi\u00f9 voluminose. D'altra parte, secondo alcuni, con questo tipo di reggiseno, il seno perde molta della sua naturalezza e del suo fascino.\nEsistono anche imbottiture rimovibili per il seno (dette anche \"pesciolini\") che, indossate all'interno del reggiseno servono anch'esse ad aumentare ulteriormente il volume dei seni; ovviamente questo richiede che il reggiseno sia di almeno una taglia maggiore rispetto a quella corretta.\nI cosiddetti \"reggiseni sportivi\" garantiscono un migliore sostegno al seno proteggendolo e impedendone movimenti eccessivi e strappi durante le attivit\u00e0 sportive, in particolare nella corsa; questo tipo di reggipetto risulta particolarmente necessario per le atlete che, avendo un seno particolarmente generoso, sono maggiormente soggette a questo tipo di traumi. Una variante ulteriore usata dalle atlete per gli sport di contatto \u00e8 il cosiddetto paraseno.\nIl cosiddetto \"Reggiseno sottoseno\" o \"Reggiseno carioca\" \u00e8 un reggiseno a balconcino in cui le coppe sono talmente ridotte da lasciare quasi totalmente scoperti i seni, compresi i capezzoli e le areole; essi hanno principalmente una funzione \"decorativa\" e sono destinati a essere usati come indumenti \"sexy\".\nIl reggiseno ad acqua \u00e8 un reggiseno la cui coppa \u00e8 imbottita con l'acqua, come un normale \"push up\". Pu\u00f2 essere imbottito anche con olio o con altri materiali come il silicone. Quindi, per far apparire il seno pi\u00f9 grande, il reggiseno viene imbottito con piccole semilune di olio, acqua o silicone che, posizionate sotto il lato inferiore della coppa la riempiono spingendo la mammella verso l'alto.\nEsistono anche reggiseni appositamente ideati per donne in periodo di allattamento. Questi possono essere dotati di coppette assorbilatte, per evitare che i vestiti si bagnino; oppure possono avere la parte anteriore sollevabile in modo da poter allattare il neonato evitando di togliere il reggiseno.\nInfine occorre dire che il reggiseno pu\u00f2 essere integrato in un altro indumento (corsetto, \"body\", \"gu\u00eapi\u00e8re\", sottoveste, \"babydoll\", abito).\nVestibilit\u00e0.\n\u00c8 importante che il reggiseno calzi correttamente, sia per ragioni estetiche che per comodit\u00e0.\nSpecialmente per le donne con un seno \"generoso\", reggiseni che offrono insufficiente sostegno possono causare mal di schiena. \u00c8 stimato da risultati di indagini nel Regno Unito che quasi il 70% delle donne britanniche porta reggiseni che non sono della loro taglia o mal regolati, forse per una mancanza di comprensione delle modalit\u00e0 di regolazione, cos\u00ec come dalla difficolt\u00e0 nell'ottenere reggiseni della propria taglia (ad esempio quando questa sia di una coppa poco comune come la D, la E, la F).\nUn equivoco comune \u00e8 che le spalline debbano reggere il peso dei seni; al contrario, dovrebbe essere la banda attorno alla schiena a fornire la maggior parte del sostegno; questa banda dovrebbe avvolgere fermamente il busto, pur rimanendo confortevole, ed essere abbastanza alta per scaricare il peso attraverso l'attrito su una superficie di pelle maggiore.\nAlcune regole pratiche per capire se la misura indossata \u00e8 corretta sono le seguenti:\nVari problemi legati all'uso del reggiseno.\nL'utilizzo del reggiseno pu\u00f2, secondo alcuni studi, portare a vari problemi di salute nella donna che lo indossa: in particolare, il professor Jean-Denis Rouillon, specialista di medicina sportiva del Centre Hospitalier Universitaire di Besan\u00e7on, nel 2013 sostenne durante un'intervista alla radio che l'uso costante e prolungato del reggiseno potrebbe portare ad un impigrimento dei muscoli pettorali. La teoria basata su dei risultati preliminari della sua ricerca (ad oggi non ancora pubblicata) sostiene che le adolescenti, se non fanno uso di reggipetto, registrano un rialzo del seno grazie a muscoli pi\u00f9 allenati; fenomeno, secondo la teoria, legato alla giovane et\u00e0 e destinato a stabilizzarsi in et\u00e0 pi\u00f9 matura.\nAltri ricercatori hanno inoltre correlato l'insorgere di mal di schiena, mal di testa e rigidit\u00e0 del collo all'uso di reggiseni di taglie troppo piccole."}
{"id": "317062", "revid": "123150334", "url": "https://it.wikipedia.org/wiki?curid=317062", "title": "Clotario II", "text": "Origini.\nEra il figlio maschio ultimogenito del re dei Franchi Sali della dinastia merovingia, Chilperico I e, secondo il vescovo Gregorio di Tours (536 \u2013 597), della sua terza moglie, Fredegonda, di cui non si conoscono gli ascendenti.\nBiografia.\nLa nascita di Clotario \u00e8 ricordata nelle cronache di Gregorio di Tours, in cui il padre si preoccupava che il neonato non fosse messo a contatto col pubblico, per non contrarre malattie e morire.Clotario succedette al padre quando aveva solo quattro mesi, come ci viene narrato sia da Gregorio di Tours, sia dal cronista del VII secolo, Fredegario il quale afferma che, alla morte del padre, avvenuta nello stesso anno della sua nascita, fu fatto battezzare e, assieme alla madre, Fredegonda, fu preso sotto la protezione del re di Burgundia, suo zio Gontrano.\nLa reggenza di Fredegonda.\nFredegonda, la madre di Clotario esercit\u00f2 la reggenza fino alla sua morte (597) portando avanti una politica di antagonismo contro la reggente del Regno d'Austrasia, l'odiata cognata Brunechilde e poi contro il figlio di Brunechilde, Childeberto II, che poco a poco avevano riconquistato tutti i territori persi alla morte di Sigeberto I (marito di Brunechilde e padre di Childeberto).\nAlla morte di Gontrano, nel 592, il Regno di Burgundia e la regione di Orl\u00e9ans passarono a Childeberto II, senza incontrare alcuna opposizione, e cos\u00ec i Regni di Austrasia e Borgogna vennero unificati sotto la corona di Childeberto II.\nDopo la morte di Childeberto II nel 595, Brunechilde divenne reggente per i Regni di Borgogna e di Austrasia in nome dei nipoti, rispettivamente Teodorico II, di nove anni e Teodeberto II, di dieci.Fredegonda e Clotario II, nel 596, occuparono Parigi, poi marciarono contro Teodorico II e Teodeberto II, su cui riportarono una chiara vittoria nello scontro, avvenuto nel bosco di Leucofao (vicino al paese di Dizy-le-Gros).\nRe di Neustria.\nMorta la madre, nel 597, a soli tredici anni, Clotario II assunse i suoi poteri e continu\u00f2 la guerra, ma fu facilmente vinto presso Dormelles (600) dalle truppe di Teodeberto e Teodorico.Sotto la spinta della nonna, Teodorico nel 604 sbaragli\u00f2 presso \u00c9tampes le truppe di Clotario, liber\u00f2 Orl\u00e9ans assediata e occup\u00f2 Parigi, ma non riusc\u00ec a eliminare Clotario, al cui aiuto era giunto Teodeberto II; si stipul\u00f2 l'onerosa pace di Compi\u00e8gne, che Clotario fu costretto ad accettare. Ma il sacrificio territoriale gli permise di salvare l'esercito e fare rientro in patria.\nDopo che una rivolta degli aristocratici e del clero di Austrasia, nel 599, avevano costretto Brunechilde a rifugiarsi nella Borgogna del nipote Teodorico, lasciando Teodeberto libero di fare una politica indipendente, cosicch\u00e9, dal 605, mosse guerra alla Borgogna avendo un buon rapporto con Clotario II.Nel 610 Teodeberto attacc\u00f2 Teodorico e, dopo averlo battuto, gli tolse diversi territori.L'anno dopo, nel 611, Teodorico fece un patto con Clotario II, affinch\u00e9 non intervenisse nella guerra tra lui e suo fratello, Teodeberto.Lo scontro fratricida si concluse, nel 612, quando Teodorico II sconfisse e uccise Teodeberto II, riunendo i Regni di Burgundia e d'Austrasia.Ma, l'anno seguente, mentre si accingeva a riprendere la lotta contro Clotario II, Teodorico II mor\u00ec di dissenteria, nel suo palazzo di Metz, lasciando il regno al figlio maggiore Sigeberto II di circa undici anni, che si accingeva a governare sotto la reggenza della bisavola, Brunechilde ma che venne tradito dai nobili e dal clero austrasiani, guidati da Pipino di Landen e da Arnolfo di Metz; infatti, i nobili e il clero Austrasiani si erano ribellati a Brunechilde, che era una forte sostenitrice dell'autorit\u00e0 statale, e non aveva intenzione di concedere potere ai dignitari. Clotario II, invece si era impegnato a riconoscere grandi privilegi all'aristocrazia, l'ereditariet\u00e0 di cariche come quella di maggiordomo di palazzo, l'esenzione dalle tasse per il clero e il diritto al papa di eleggere i vescovi: fu cos\u00ec che i due maggiori dignitari della corte austrasiana, il beato Pipino di Landen e sant'Arnolfo di Metz, congiurarono contro Sigeberto II e Brunechilde facilitando l'entrata nel Regno d'Austrasia a Clotario II di Neustria.Sigeberto II era affiancato alla guida dell'esercito burgundo dal maggiordomo di palazzo, Warnacario, che, temendo per la propria vita, cospir\u00f2 con i maggiorenti Burgundi, per consegnare a Clotario, Brunechilde, Sigeberto e i suoi fratellastri.Sigeberto II e Brunechilde tentarono di resistere e ordinarono agli eserciti di Austrasia e di Burgundia di avanzare. Lo scontro con le truppe di Clotario II avvenne sul fiume Aisne, ma per il comportamento degli austrasiani che non combatterono e, per il tradimento di Warnacario e la diserzione di molti ufficiali, anche i Burgundi si ritirarono, Sigeberto, sconfitto, con pochi fedeli sostenitori tent\u00f2 la fuga, verso il fiume Aire, ma venne catturato, coi fratellastri Corbus e Meroveo, mentre il secondogenito Childeberto riusc\u00ec a sottrassi alla cattura. Sigeberto II, di circa undici anni, fu immediatamente ucciso, assieme a Corbus, di circa nove anni, mentre Meroveo fu graziato. La bisnonna di Sigeberto II, la reggente, Brunechilde aveva tentato di raggiungere Orbe, ma venne catturata sul lago di Neuch\u00e2tel. Secondo Fredegario, dopo tre giorni di torture, Brunechilde venne legata alla coda di un cavallo per i capelli, per un braccio e per un piede. Il cavallo fu fatto correre finch\u00e9 Brunechilde ripetutamente colpita dagli zoccoli dei cavalli mor\u00ec.Clotario II divenne re di tutti i Franchi, infatti, alla corona di Neustria, pot\u00e9 unire quelle di Austrasia e Borgogna.\nRe di tutti i Franchi.\nRimasto l'unico re dei Franchi, il 18 ottobre 614, mantenne l'impegno preso con la nobilt\u00e0 e con l\"'Editto di Parigi\" (o \"Edictum Clotarii\"), conferm\u00f2 le grandi concessioni ai nobili e al clero, garant\u00ec l'autonomia dei tre regni e sanc\u00ec che ognuno di questi sarebbe stato retto da un maggiordomo, la cui carica venne resa ereditaria. Concesse che il clero e i vescovi venissero eletti dal popolo, in un congresso, presieduto dal metropolita, scegliendo il candidato ritenuto migliore; il re non aveva pi\u00f9 il diritto di imporre il suo candidato, ma accettare quello eletto dal popolo e consacrarlo oppure chiedere che si procedesse alla scelta di un secondo candidato, concesse inoltre che il clero e i vescovi godessero del privilegio di poter essere giudicati solo da altri ecclesiastici e infine concesse a tutte le chiese del regno il diritto di asilo, cio\u00e8 qualsiasi malfattore, che entrava in una chiesa, non poteva pi\u00f9 essere arrestato dai soldati e dalle guardie del re.\nClotario II aveva finito di smantellare quanto rimaneva della concezione romana dello Stato, che quindi pi\u00f9 fortemente assunse il carattere patrimoniale tipico della cultura barbarica, in cui le cariche e il territorio erano considerate propriet\u00e0 private. Pipino di Landen e Arnolfo di Metz assunsero il controllo della corte (i loro figli, Begga e Ansegiso, si sposarono e generarono Pipino di Herstal, bisnonno di Carlo Magno). Il regno divenne un insieme di potentati civili ed ecclesiastici.\nNel 622, su pressione dei potentati austrasiani, Clotario II proclam\u00f2 re d'Austrasia suo figlio Dagoberto, che era stato educato ed era ancora sotto la tutela di Arnolfo di Metz e Pipino di Landen. Nello stesso anno uccise personalmente Bertoaldo di Sassonia.\nClotario II mor\u00ec nell'ottobre 629, dopo 45 anni di regno (il pi\u00f9 lungo di tutta l'et\u00e0 merovingia) e fu sepolto nella chiesa dell'abbazia di San Vincenzo (oggi Saint-Germain-des-Pr\u00e9s), presso Parigi. Gli subentrarono i due figli, Dagoberto e Cariberto,\nIl re dei Franchi, con Clotario II, perse molto del suo potere, che pass\u00f2 alla nobilt\u00e0 (soprattutto al maggiordomo di palazzo) e all'alto clero: i suoi successori vennero detti i \"Re fannulloni\"."}
{"id": "317067", "revid": "1305772", "url": "https://it.wikipedia.org/wiki?curid=317067", "title": "Teodorico II (Merovingi)", "text": "Origine.\nEra il figlio maschio secondogenito del re dei Franchi dell'Austrasia, Childeberto II \u2013 l'unico figlio maschio del re dei Franchi dell'Austrasia, Sigeberto I e di Brunechilde, la figlia secondogenita del re dei visigoti Atanagildo e di Gosvinta dei Balti (?-589), molto probabilmente, figlia del re Amalarico, ultimo sovrano della dinastia dei Balti \u2013 e di Faileuba che il vescovo Gregorio di Tours (536 \u2013 597), cita, senza per\u00f2 precisarne gli ascendenti\nBiografia.\nLa nascita di Teodorico \u00e8 ricordata sia nelle cronache di Gregorio Tours, che in quella di Fredegario.\nI genitori, il re d'Austrasia e di Burgundia, Childeberto II e la moglie, Faileuba, nel 595, morirono assieme, a quanto si dice, per avvelenamento, il fratello Teodeberto, di dieci anni, e Teodorico, di nove, divennero rispettivamente re d'Austrasia e re di Burgundia, entrambi sotto la reggenza della nonna Brunechilde, che dovette dovette fronteggiare una minaccia di invasione degli Avari, che avevano invaso la Turingia e che, secondo Paolo Diacono, furono convinti a rientrare in Pannonia, dopo che era stato loro pagato un tributo in denaro.\nTeodeberto II si era insediato a Metz, assieme alla nonna, e govern\u00f2 sotto la guida della nonna, che, da Metz, governava anche la Burgundia, per conto di Teodorico II, che si era insediato a Orleans.\nLa guerra contro la Neustria.\nTra Brunechilde e Fredegonda (reggente per Clotario II del regno di Neustria) si riapr\u00ec il conflitto iniziato nel 568, quando Fredegonda aveva fatto uccidere la sorella di Brunechilde, Galsuinda. Fredegonda e Clotario II, nel 596, occuparono Parigi, poi marciarono contro Teodorico II e Teodeberto II, su cui riportarono una chiara vittoria nello scontro, avvenuto nel bosco di Leucofao (vicino al paese di Dizy-le-Gros).\nNel 599, quando Brunechilde venne cacciata dal regno di Austrasia da un gruppo di nobili rivoltosi e fu costretta a lasciare Metz e Teodebaldo e a riparare in Borgogna da Teodorico.\nClotario II che intanto era rimasto orfano di Fredegonda (597) fu facilmente vinto presso Dormelles (600)dalle truppe di Teodeberto e Teodorico.\nNel 602, assieme al fratello sconfissero i Vasconi, rendendoli loro tributari.\nSotto la spinta della nonna, Teodorico nel 604 sbaragli\u00f2 presso \u00c9tampes le truppe di Clotario, liber\u00f2 Orl\u00e9ans assediata e occup\u00f2 Parigi, ma non riusc\u00ec ad eliminare Clotario, in cui aiuto era giunto Teodeberto II con l'onerosa pace di Compi\u00e8gne, che Clotario fu costretto ad accettare, salvando il suo esercito e rientrando in patria.\nGli scontri col fratello e la morte.\nGli anni seguenti, a partire dal 605, furono segnati dagl scontri armati col fratello Teodeberto II che, manovrato ormai dai nobili austrasiani, fu definito dalla nonna, figlio di un giardiniere. \nNel 610 Teodeberto attacc\u00f2 Teodorico e, dopo averlo battuto, gli tolse a l'Alsazia (che aveva appena conquistato) e il territorio di Toul, la Champagne attorno a Troyes e la Turgovia.Ma nel 611, Teodorico fece un patto con Clotario II, affinch\u00e9 non intervenisse nella guerra tra lui e suo fratello, Teodeberto.\nDopo un anno di preparazione, Teodorico II attacc\u00f2 Teodeberto e lo sconfisse a Toul, poi dato che Teodeberto era riuscito a fuggire, con parte dell'esercito, lo insegu\u00ec e lo raggiunse sulle rive della Mosella, a Tolbiac, dove Teodeberto aveva raccolto intorno a s\u00e9 anche Sassoni e Turingi ma dove fu definitivamente sconfitto (612), nelle cruenta battaglia che ne segu\u00ec. Allora Teodeberto tent\u00f2 nuovamente di fuggire, con pochi intimi, ma fu catturatolo a sud di Tolbiac, condotto a Colonia, dove fu portato, senza vesti regali, davanti a Teodorico, che lo invi\u00f2 in catene a Chalon, dove fu giustiziato, probabilmente fatto uccidere dalla nonna Brunechilde.Teodorico II divenne cos\u00ec anche re d'Austrasia (612) e finalmente poteva sconfiggere definitivamente Clotario II e conquistare la Neustria. \nMa, mentre si accingeva a riprendere la lotta contro Clotario II, mor\u00ec, per la dissenteria, a Metz, lasciando il regno al figlio maggiore Sigeberto II, che si accingeva a governare sotto la reggenza di Brunechilde ma che venne tradito dai nobili e dal clero austrasiani che, guidati da Pipino di Landen e da Arnolfo di Metz, lo consegnarono a Clotario II.\nMatrimoni e discendenza.\nNel 607, Teodorico aveva inviato i suoi ministri nella penisola iberica, per chiedere in sposa, Ermenberga, la figlia del re dei Visigoti, Viterico, che fu condotta in Austrasia, con una ricca dote, ma il matrimonio non fu mai consumato, a causa della nonna e della sorella, Teodila, che convinsero Teodorico a pi\u00f9 riprese a rinviare la data delle nozze e dopo circa un anno, Ermenberga fu rinviata al padre, senza la dote. Nonostante non abbia avuto figli dalla moglie, Teodorico ebbe quattro figli da diverse amanti:"}
{"id": "317069", "revid": "599013", "url": "https://it.wikipedia.org/wiki?curid=317069", "title": "El Pa\u00eds", "text": "El Pa\u00eds \u00e8 un quotidiano spagnolo. Con una media di 457.675 copie giornaliere \u00e8 il giornale non sportivo con maggior diffusione in Spagna. Secondo l\"Estudio general de medios\" del 2005 conterebbe circa 2,1 milioni di lettori, seguito da \u00abEl Mundo\u00bb, con una stima di 1,29 milioni.\nStoria.\nIl primo numero usc\u00ec il 4 maggio 1976, nel periodo della transizione democratica spagnola. Il modello di riferimento era il quotidiano francese \u00abLe Monde\u00bb. In pochi anni \u00abEl Pa\u00eds\u00bb diventa il quotidiano di riferimento della moderna Spagna progressista.\nNel 1989, \u00abEl Pa\u00eds\u00bb ha avviato collaborazioni con altri giornali europei. Il giornale partecipa ad una rete di risorse comuni con \u00abla Repubblica\u00bb (Italia) e \u00abLe Monde\u00bb (Francia). Dall'ottobre 2001, un supplemento anglofono di \u00abEl Pa\u00eds\u00bb \u00e8 incluso nella versione spagnola dell'\u00abInternational Herald Tribune\u00bb.\nDal 2004 all'interno di \u00abEl Pa\u00eds\u00bb esce l'inserto settimanale \u00abNew York Times International Weekly\u00bb.\nNotevole eco internazionale ha ricevuto la pubblicazione sull'edizione online del 5 giugno 2009, delle fotografie di alcune feste private del premier italiano Silvio Berlusconi (titolo: \"En la villa del Papi\"), non pubblicate in Italia per ordine della magistratura, dove venivano usati aerei di stato.\nAssetto proprietario.\n\u00abEl Pa\u00eds\u00bb fa parte del conglomerato mediatico di Gruppo PRISA, il cui presidente esecutivo \u00e8 Juan Luis Cebri\u00e1n.\nNel 2013 l'editore ha dichiarato lo stato di crisi ed ha avviato una ristrutturazione del giornale. La redazione non ha accettato il piano di 127 licenziamenti e si \u00e8 duramente scontrata con l'editore e il direttore responsabile. Il quotidiano \u00e8 stato ceduto al fondo statunitense \u00abLiberty Acquisition Holding\u00bb, che ha acquisito il 57% delle azioni, pur restando parte integrante di PRISA. Successivamente, secondo alcune opinioni, la linea editoriale sarebbe stata meno ostile al governo guidato dal centrista Rajoy.\nEdizioni.\n\u00abEl Pa\u00eds\u00bb esce in tre edizioni: quella spagnola, la principale (con pagine dedicate alle regioni spagnole), quella europea (in spagnolo), e la versione internazionale, in inglese.\nL'edizione web statunitense del Pa\u00eds \u00e8 il pi\u00f9 visitato sito d'informazione in lingua spagnola nel Paese nordamericano.\nPremio Ortega y Gasset.\nAnnualmente il quotidiano assegna al miglior giornalista in lingua spagnola il Premio Ortega y Gasset nel campo della comunicazione."}
{"id": "317071", "revid": "465169", "url": "https://it.wikipedia.org/wiki?curid=317071", "title": "Arioso", "text": "L'arioso \u00e8 una forma musicale, per lo pi\u00f9 operistica, in cui la linea vocale, pur condotta su versi sciolti come quelli normalmente musicati in stile recitativo, presenta l'espansione melodica tipica dell'aria.\nTale forma si riscontra gi\u00e0 nella musica vocale barocca, generalmente alla fine di un recitativo e in corrispondenza di uno o due versi particolarmente espressivi o concettosi. In questo periodo l'arioso \u00e8 chiamato anche cavata, aria cavata o mezz'aria.\nNell'opera italiana del Settecento, col definirsi di uno stacco pi\u00f9 netto tra recitativo e aria, l'arioso cade quasi in disuso, conservandosi invece nella \"trag\u00e9die-lyrique\" francese.\nCol primo Ottocento essa torna in auge anche in Italia, soprattutto a partire da \"La straniera\" di Vincenzo Bellini (1829). Le caratteristiche formali sono le stesse della cavata barocca, ma il brano pu\u00f2 assumere proporzioni ragguardevoli.\nL'impiego di versi sciolti, non di rado aggiustati dagli stessi compositori, rende l'arioso una forma pi\u00f9 libera e irregolare rispetto all'aria. Quando pertanto, nella seconda met\u00e0 del secolo, prima in Francia e in Russia, poi anche in Italia, l'aria perde la tipica quadratura in favore di un canto pi\u00f9 sciolto, il confine tra questa forma e quella dell'arioso diviene labile e spesso incerto."}
{"id": "317073", "revid": "1223843", "url": "https://it.wikipedia.org/wiki?curid=317073", "title": "Il furioso all'isola di San Domingo", "text": "Il furioso all'isola di San Domingo \u00e8 un'opera semiseria di Gaetano Donizetti su libretto di Jacopo Ferretti.\nLa prima rappresentazione ebbe luogo il 2 gennaio 1833 al Teatro Valle di Roma, con vivo successo. Il ruolo del protagonista, Cardenio, \u00e8 la prima grande parte per baritono composta da Donizetti. Alla prima fu sostenuto da Giorgio Ronconi, all'epoca ventiduenne, a sua volta considerato il primo grande baritono della storia. L'opera ebbe pertanto un ruolo fondamentale nella definizione di questa tipologia vocale, in chiave gi\u00e0 decisamente preverdiana.\nSul piano drammaturgico, si tratta di una delle poche opere che ritraggano la pazzia maschile, sia pure in chiave tragicomica.\nTipico esempio di melodramma semiserio, \"Il furioso\" alterna bruscamente episodi patetici e comici, pur pendendo sensibilmente sul fronte della commedia. Il ruolo del buffo \u00e8 incarnato dal servo negro Kaidam\u00e0, su cui il protagonista sfoga le proprie delusioni amorose a colpi di bastone.\nLa parte di Cardenio, per contro, ha momenti di grande nobilt\u00e0, come nella cavatina \"Raggio d'amor parea\" o nell'arioso \"Ma d\u00ec, perch\u00e9 tradirmi?\", prima dell'incontro con Eleonora, nel quale l'orchestra accenna le battute iniziali della celebre romanza di Nemorino nell\"Elisir d'amore\", \"Una furtiva lagrima\".\nLa sapienza contrappuntistica di Donizetti si manifesta nel sestetto che costituisce il tempo lento del finale del primo atto.\nUn tempo popolare, \"Il furioso\" \u00e8 uscito di repertorio nella seconda met\u00e0 dell'Ottocento, probabilmente perch\u00e9 troppo lontano dagli standard dell'epoca, nella sua eccentrica struttura drammaturgica. L'opera \u00e8 stata rappresentata al Teatro Gaetano Donizetti di Bergamo nel 1987 con protagonisti Renato Bruson e Luciana Serra e, successivamente, nel 2013, con Simone Alberghini e Cinzia Forte.\nLa bizzarria del tema tuttavia si spiega in considerazione della parentela con il \"Don Chisciotte\" di Miguel de Cervantes, il modello a cui pare si sia ispirato l'autore anonimo della commedia da cui Ferretti trasse il libretto."}
{"id": "317078", "revid": "287204", "url": "https://it.wikipedia.org/wiki?curid=317078", "title": "Balzano", "text": "Si dice balzano un cavallo che presenta delle macchie bianche (chiamate appunto balzane) sugli arti a partire dallo zoccolo.\nEsistono quindi cavalli balzani \"da uno\", \"da due\", \"da tre\" o \"da quattro\", a seconda del numero di arti balzani che presentano.\nTipi di balzana.\nPartendo dal basso, la balzana pu\u00f2 essere:\nCultura di massa.\nPur non essendoci alcun collegamento, la tradizione popolare assegna al numero degli arti balzani caratteristiche legate alla bont\u00e0 e alle qualit\u00e0 del cavallo stesso, con diverse varianti in Italia:"}
{"id": "317108", "revid": "118955932", "url": "https://it.wikipedia.org/wiki?curid=317108", "title": "Jules Jean Baptiste Vincent Bordet", "text": "Una delle sue scoperte pi\u00f9 note \u00e8 che per la lisi (distruzione) di un batterio da parte dell'organismo che lo ospita sono necessarie una sostanza specifica e relativamente stabile (l'anticorpo) e una sostanza non specifica, instabile al calore (oggi detta complemento). Il complemento \u00e8 presente sia nei sieri sanguigni immuni sia in quelli non immuni.\nQuesta osservazione di grande importanza ha condotto alla conoscenza di molte reazioni immunologiche di impiego pratico. Molte di esse furono studiate da Bordet e sono ancora in uso.\nLe tecniche da lui ideate contribuirono molto allo sviluppo dell'immunologia e quindi anche alla preparazione dei sieri e dei vaccini che oggi sono la salvezza di milioni di vite umane.\nFiglio di un maestro elementare, Bordet si era laureato in medicina nel 1892 all'Universit\u00e9 libre de Bruxelles. Poi aveva lavorato qualche anno all'Istituto Pasteur di Parigi e, tornato a Bruxelles, nel 1901 era diventato direttore dell'istituto batteriologico e nel 1907 professore di batteriologia all'Universit\u00e9 libre.\nFu un ricercatore di vasti interessi, ma la maggior parte dei suoi lavori riguardano, oltre che l'immunologia, i batteriofagi (virus distruttori di batteri), la coagulazione del sangue e la pertosse.\nNel 1906 fu il primo a coltivare il germe della pertosse (Bordetella pertussis o bacillo di Bordet-Gengou) e ad aprire la strada per la preparazione del siero e del vaccino contro questa malattia.\nFu membro della Massoneria."}
{"id": "317109", "revid": "93556", "url": "https://it.wikipedia.org/wiki?curid=317109", "title": "John Carew Eccles", "text": "\u00c8 stato autore di scoperte fondamentali sulla fisiologia dei neuroni e, in particolare, sul meccanismo biochimico dell'impulso nervoso, che gli valsero il conferimento del premio Nobel per la Medicina e la Fisiologia del 1963.\nBiografia.\nComp\u00ec i suoi studi in Inghilterra, a Oxford dove fu allievo di Charles Sherrington. Dopo la laurea del 1929 torn\u00f2 in patria, diresse il Kanematsu Institute del Sydney Hospital tra il 1937 ed il 1943. Insegn\u00f2 fisiologia all'Universit\u00e0 di Otago a Wellington (Nuova Zelanda) fino al 1951 e poi all'Universit\u00e0 Nazionale Australiana di Canberra.\nNel 1966 si trasfer\u00ec negli Stati Uniti, lavorando all'Istituto di ricerca biomedica di Chicago e, dal 1968, a Buffalo dove insegn\u00f2 fisiologia e biofisica alla State University dello Stato di New York. In seguito, nel 1975, si trasfer\u00ec con la seconda moglie, Helena T\u00e1bor\u00edkov\u00e1, ricercatrice dell'Universit\u00e0 di Praga, a Tenero-Contra, sul lago Maggiore, dove si dedic\u00f2 allo studio del rapporto mente-cervello.\nStudi sulla biochimica delle cellule nervose.\nFondamentali sono stati i suoi studi sull'impulso nervoso, un meccanismo di natura elettrica, o meglio elettrochimica, in quanto i neuroni sono in grado di generare chimicamente una corrente elettrica e di trasmettere un segnale bioelettrico ad altri neuroni lungo le loro fibre (gli assoni). Ci\u00f2 avviene perch\u00e9 fra l'interno e l'esterno dei neuroni esiste una differenza di potenziale elettrico provocata da una diversa distribuzione di ioni di sodio, potassio e cloro.\nAl chiarimento di questo meccanismo ionico, da cui derivano l'eccitazione e l'inibizione che sono alla base della fisiologia del sistema nervoso, contribuirono anche gli inglesi Alan Lloyd Hodgkin e Andrew Fielding Huxley con i loro studi sull'assone gigante di calamaro, i quali condivisero con Eccles il premio Nobel per la Medicina e la Fisiologia del 1963.\nRiflessioni sulla filosofia della mente.\nCattolico, Eccles \u00e8 considerato tra i principali esponenti moderni del dualismo interazionista.\nNel 1977 pubblic\u00f2 assieme a Karl Popper \"L'Io e il suo cervello\", un'opera monumentale in tre volumi nella quale i due proposero un nuovo modello di interazione tra mente e cervello umano, partendo dalla teoria della divisione in tre mondi formulata da Popper."}
{"id": "317110", "revid": "729019", "url": "https://it.wikipedia.org/wiki?curid=317110", "title": "George Marshall", "text": "Grande organizzatore e stratega militare, assunse nel 1939 la carica di Capo di Stato maggiore dell'Esercito degli Stati Uniti, mantenendo l'incarico per tutta la Seconda guerra mondiale e divenendo il principale consigliere militare del presidente Franklin Delano Roosevelt che riponeva piena fiducia nelle sue capacit\u00e0.\nPur non assumendo mai comandi operativi sul campo, Marshall, personalit\u00e0 austera e autorevole che godeva di grande prestigio all'interno delle forze armate, diresse dagli Stati Uniti lo sforzo bellico globale del paese e svolse un ruolo decisivo per il potenziamento dell'esercito americano che si trasform\u00f2 nel corso del conflitto in una potente ed efficiente macchina da guerra completamente motorizzata in grado di vincere sia in Europa che sul fronte del Pacifico.\nDopo la seconda guerra mondiale, come segretario di stato del presidente Harry Truman, leg\u00f2 il proprio nome ad un piano per la ricostruzione post-bellica in Europa, passato alla storia come Piano Marshall.\nBiografia.\nNacque in una famiglia del ceto medio di Uniontown, Pennsylvania e studi\u00f2 presso il Virginia Military Institute. Dopo il diploma entr\u00f2 nell'Esercito degli Stati Uniti e gli vennero assegnati diversi incarichi negli Stati Uniti e nelle Filippine: qui prese parte alla guerra filippino-americana prima come comandante di plotone e poi come comandante di compagnia.\nDurante la prima guerra mondiale si occup\u00f2 di pianificare operazioni e addestramenti della 1st Infantry Division. In seguito lavor\u00f2 al fianco del generale John J. Pershing, comandante dell'American Expeditionary Forces, e la sua collaborazione fu di importanza vitale per la riuscita dell'offensiva della Mosa-Argonne. \nDivenne generale di brigata nel 1936 e capo di Stato Maggiore generale nel 1939.\nIn questa carica riorganizz\u00f2 profondamente le forze armate statunitensi nella prospettiva della guerra, ed esercit\u00f2 una grande influenza sulla condotta delle operazioni in tutti gli scacchieri bellici del mondo.\nNel 1941 entr\u00f2 a far parte della Massoneria come membro \"a vista\" (cio\u00e8 senza cerimonia rituale d'iniziazione) per intervento del Gran Maestro della Gran Loggia del District of Columbia.\nPartecip\u00f2 anche alle conferenze interalleate di Casablanca, Jalta e Potsdam, in cui vennero decise le grandi linee strategico-politiche della guerra. Dopo la vittoria tent\u00f2, senza successo, una mediazione tra Mao Tse Tung e Chiang Kai-shek per evitare la guerra civile in Cina.\nNel 1947 fu chiamato dal presidente Harry Truman alla segreteria di Stato, e fu allora che, in un discorso all'Universit\u00e0 Harvard, offr\u00ec agli Stati europei il finanziamento di quel programma di ricostruzione economica che pass\u00f2 alla storia come piano Marshall. Il piano fu accettato solo dai paesi dell'Europa Occidentale, che contribuirono a formularlo nei dettagli.\nNel 1950, nominato da Truman segretario della Difesa degli Stati Uniti d'America in seguito allo scoppio della guerra di Corea, rimase in carica un anno. Nel 1953 gli fu conferito il premio Nobel per la pace. Fu anche decorato della Legion d'Onore.\nMor\u00ec nel 1959 e venne sepolto nel Cimitero nazionale di Arlington in Virginia."}
{"id": "317111", "revid": "2175", "url": "https://it.wikipedia.org/wiki?curid=317111", "title": "Jules Bordet", "text": ""}
{"id": "317117", "revid": "729019", "url": "https://it.wikipedia.org/wiki?curid=317117", "title": "Olivier Milloud", "text": "Biografia.\nNativo di Saint-Vallier (Dr\u00f4me), si form\u00f2 rugbisticamente nel Valloire-Galaure (St. Sorlin) e successivamente, fino a 20 anni, gioc\u00f2 a Beaurepaire (Is\u00e8re).\nDal 1995 al Bourgoin-Jallieu, ha vinto con tale club l'European Challenge Cup nel 1997.\nEsordiente in Nazionale nel 2000 (subentrato contro la ), disput\u00f2 il suo primo incontro da titolare, e secondo assoluto, pi\u00f9 di un anno dopo il debutto, nel giugno 2001 contro la .\nPresente in tutte le edizioni del Sei Nazioni dal al con eccezione di quella del , vanta tre vittorie nel torneo, una delle quali con il Grande Slam.\nFu anche presente (con 5 incontri) alla in Australia, dove raggiunse il 4\u00ba posto finale, e a quella del 2007 in Francia, ottenendo lo stesso piazzamento finale di quattro anni prima.\nDopo la retrocessione in Pro D2 del Bourgoin-Jallieu alla fine della stagione 2010-11, Milloud, al pari di altri giocatori, lasci\u00f2 il club per trasferirsi altrove: la destinazione fu lo Stade fran\u00e7ais, formazione parigina, in cui termin\u00f2 la carriera alla fine della stagione successiva."}
{"id": "317118", "revid": "14691", "url": "https://it.wikipedia.org/wiki?curid=317118", "title": "Case modding", "text": ""}
{"id": "317119", "revid": "287204", "url": "https://it.wikipedia.org/wiki?curid=317119", "title": "Francesco Milizia", "text": ""}
{"id": "317129", "revid": "15431", "url": "https://it.wikipedia.org/wiki?curid=317129", "title": "Morbo di Lou Gehrig", "text": ""}
{"id": "317140", "revid": "2912", "url": "https://it.wikipedia.org/wiki?curid=317140", "title": "The last Customer", "text": ""}
{"id": "317141", "revid": "6923", "url": "https://it.wikipedia.org/wiki?curid=317141", "title": "Aeroporto di Trapani-Birgi", "text": "L'Aeroporto di Trapani-Birgi \u00e8 un aeroporto militare italiano, aperto al traffico civile. Ricade per il 96% sul territorio del comune di Misiliscemi, accanto al fiume Birgi. Lo scalo civile \u00e8 intitolato a Vincenzo Florio, quello militare alla M.O.V.M. Livio Bassi. Nella zona militare \u00e8 presente una Forward Operating Base (base operativa avanzata) della NATO. Il comando aeroporto \u00e8 assegnato al comandante del \"37\u00ba Stormo Caccia\" dell'Aeronautica Militare.\nLo scalo civile \"Vincenzo Florio\".\nLo scalo civile, situato in una frazione d'area separata dalla base militare, inizi\u00f2 l'attivit\u00e0 a partire dagli anni sessanta, quando nel nuovo aeroporto militare furono trasferiti anche i voli civili, operati da Alitalia, per Palermo, Pantelleria e Tunisi, in precedenza effettuati dall'aeroporto di Trapani-Chinisia. Nel 1964 iniziarono i collegamenti con Napoli e Roma-Fiumicino, mentre nel giugno dello stesso anno ATI inaugur\u00f2 i suoi voli per Pantelleria e Palermo. Successivamente si aggiunse il volo per Milano Linate.\nGli anni novanta segnarono un periodo di quasi inattivit\u00e0 dello scalo, con collegamenti effettuati solamente con Pantelleria. Dopo la ristrutturazione dell'aerostazione, dal 2003 il traffico aereo conobbe un sensibile incremento grazie all'istituzione di nuove tratte per Bari-Palese Macchie, Venezia-Tessera, Milano-Linate e Roma-Fiumicino, operate fino al luglio 2008 da Air One e successivamente, fino al settembre 2008, da Air Bee.\nMeridiana ha riattivato collegamenti giornalieri con Pantelleria, mentre la compagnia Air One nell 2010 effettua voli per l'aeroporto di Milano-Malpensa. Dal 2006 opera Ryanair, con collegamenti nazionali e internazionali.\nNel piano regionale del trasporto aereo siciliano, \u00e8 in progetto la costituzione di due poli aeronautici: quello occidentale, costituito dagli aeroporti di Palermo e Trapani, e quello orientale, rappresentato dagli scali di Catania-Fontanarossa e Comiso.\nIl 4 maggio 2011, il CdA dell'ENAC ha approvato la delibera di concessione della gestione totale trentennale dell'Aeroporto di Trapani a favore della societ\u00e0 di gestione Airgest S.p.A..\nL'aeroporto \u00e8 classificato \"militare aperto al traffico aereo civile\", quindi i servizi di assistenza al volo (radioassistenze, traffico aereo, meteorologia) sono forniti dal personale del 37\u00ba Stormo dell'Aeronautica Militare Italiana anche agli aerei civili.\nLa crisi libica.\nPer agevolare le operazioni dell'Aeronautica Militare nell'ambito della risoluzione ONU n. 1973 relativa alla crisi e guerra civile libica del 2011, il 21 marzo 2011 l'aeroporto viene chiuso al traffico civile. Alcuni voli passeggeri vengono soppressi e gli altri spostati all'aeroporto di Palermo-Punta Raisi. Le tratte vengono ripristinate gradualmente e in forma parziale solo a partire dai primi giorni di aprile 2011 per tornare a pieno regime a partire dalla fine del mese di marzo 2012.\nNel 2013 il ministero della Infrastrutture e dei trasporti lo ha individuato tra gli \"aeroporti di interesse nazionale\".\nLa crisi del 2018-2020.\nAd aprile 2017, alla scadenza del contratto con la compagnia aerea Ryanair, la societ\u00e0 di gestione Airgest emette un bando per la copertura dei voli nazionali ed internazionali. Il bando viene impugnato da Alitalia in un ricorso al TAR che ne ammette la validit\u00e0. Ritirato il bando in auto-tutela, Airgest emette un nuovo bando, finanziato dalla Regione Siciliana, suddiviso in 22 lotti ma cui vanno aggiudicate solo le tratta di Roma e Milano ad Alitalia e quella di Torino a Blue Air. A seguito di causa di questi eventi, il traffico passeggeri crolla negli anni 2018 e 2019.\nNel giugno 2020, dopo il periodo di chiusura per pandemia da Covid-19, la compagnia aerea Alitalia ha annunciato la cancellazione delle proprie rotte quotidiane dal mese di luglio 2020. La compagnia spagnola AlbaStar ripristina il volo quotidiano per Roma Fiumicino, cancellato da Alitalia nelle settimane scorse.\nL'aeroporto militare \"Livio Bassi\".\nIl 21 novembre 1961, venne inaugurata e resa \u201cdisponibile\u201d la base aerea di Trapani Birgi, che fu intitolata all'aviatore trapanese Livio Bassi, M.O.V.M.. Dal 1964 l'Aeronautica militare fornisce i servizi di assistenza al volo anche al traffico civile.\nGrazie alla posizione geografica strategica, dopo la chiusura anche ai voli militari dell'aeroporto di Trapani-Chinisia nel 1978, dalla crisi libica degli anni ottanta in poi, l'\"aeroporto militare Livio Bassi\" ha conosciuto un incremento dell'attivit\u00e0 operativa. \n\u00c8 base di uno dei tre stormi caccia intercettori dell'Aeronautica militare italiana, a difesa dell'area sud del Mediterraneo.\nLa base AMI.\nL'aeroporto militare, situato sulla strada provinciale, \u00e8 intitolato al tenente pilota Livio Bassi, medaglia d'oro al valor militare. Dal 22 settembre 1973 furono di base a Trapani una cellula di due caccia F104 del 36\u00ba Stormo.\nDal 1982 \u00e8 di stanza a Birgi l'82\u00ba Centro C/SAR (Combat Search and Rescue) del 15\u00ba Stormo, che ha impiegato elicotteri HH-3F fino al 2014, successivamente gli HH-139A.\n\u00c8 sede dal 1984 del 37\u00ba Stormo dell'Aeronautica Militare prima con gli F104, che dal 2003 al 2012 ha impiegato gli F-16 del 18\u00ba Gruppo Caccia concludendo cos\u00ec l'accordo di leasing Peace Caesar, stipulato tra l'USAF e l'Aeronautica Militare. Dal 2006 al 2010 \u00e8 stato di base a Birgi anche il 10\u00ba Gruppo Caccia.\nDa ottobre 2012 sono assegnati al 18\u00ba Gruppo caccia i nuovi velivoli Eurofighter Typhoon.\nIl 15 gennaio 2016 lo stato maggiore della difesa ha ridislocato temporaneamente quattro AMX del 51\u00ba Stormo presso l'aeroporto di Trapani Birgi per l'Operazione Mare Sicuro.\nIl comandante del 37\u00b0 \u00e8 anche al comando della base. L'Aeronautica Militare \u00e8 responsabile oltre che dell'assistenza di volo, anche della gestione e manutenzione delle piste che sono parte del demanio militare e che condivide con i voli civili.\nLe piste sono due: la pista principale, con orientamento 13R/31L, e una seconda pista con orientamento 13L/31R, utilizzata come pista di rullaggio o di emergenza.\nOperazioni durante la crisi libica.\nLa sera del 20 marzo 2011, nell'ambito dell'operazione \"Operazione Unified Protector\", sei cacciabombardieri Tornado ECR dell'Aeronautica Militare Italiana sono partiti in ricognizione, diretti sulla Cirenaica, supportati da altri due \"Tornado Tanker\" ed equipaggiati di missili AGM-88 HARM; rientrarono in aeroporto la sera stessa dando inizio alle operazioni militari italiane nell'ambito dell'intervento militare in Libia nel 2011.\nDal 28 aprile 2011 quattro Tornado IDS diedero il cambio agli altrettanti velivoli della versione ECR, iniziando i primi bombardamenti italiani contro bersagli di superficie.\nDalla base in quei mesi hanno operato i caccia intercettori F-16 Fighting Falcon del 37\u00ba Stormo, i caccia Eurofighter 2000 Typhoon del 4\u00ba Stormo e del 36\u00ba Stormo, i Tornado IDS del 6\u00ba Stormo, i Tornado ECR del 50\u00ba Stormo e gli AMX Ghibli del 32\u00ba Stormo e del 51\u00ba Stormo.\nUna batteria missilistica \"Spada\" del 2\u00ba Stormo \u00e8 stata inoltre rischierata in tempi rapidissimi all'aeroporto di Trapani Birgi in occasione della crisi libica del 2011, prendendo cos\u00ec parte alle operazioni \"Odissey Dawn\" e \"Unified Protector\".\nTrident 2015.\nTra ottobre e novembre 2015 la base \u00e8 stata il centro operativo di \"Trident Juncture 2015\", la pi\u00f9 grande esercitazione aerea NATO dal 2002 in poi.\nL'esercitazione ha visto la partecipazione di 140 aerei di 28 paesi dell'alleanza.\nBase FOB della NATO.\nAll'interno dell'aeroporto militare \u00e8 operativa la base NAEW&amp;CF FOB (NATO Airborne Early Warning &amp; Control Force\u00a0\u2013 Forward Operating Base).\nNata nel 1986, \u00e8 sede dei velivoli Airborne Warning and Control System (AWACS) Boeing E-3 Sentry. Fornisce supporto tecnico-operativo e logistico agli AWACS della \"E-3A Component\", di base a Geilenkirchen in Germania, da cui dipende il personale che \u00e8 interamente fornito dall'Aeronautica Militare Italiana.\nIl gestore civile.\nLa gestione dello scalo civile \u00e8 affidata alla societ\u00e0 Airgest, con sede in Trapani, costituita nel giugno 1992 ed operativa dal gennaio 1993.\nLa societ\u00e0 \u00e8 nata a componente azionaria mista, pubblica per il 51% (Provincia di Trapani e Camera di Commercio) e privata per il restante 49%.\nA seguito della ricapitalizzazione del 2017, a cui i soci privati non hanno partecipato, la componente azionaria \u00e8 passata al 99,93% in mano alla Regione Siciliana.\nDati di traffico.\nLa tabella non riporta i passeggeri in transito.\nNel 2010 ha ottenuto il maggior incremento di traffico passeggeri in percentuale tra i primi 30 aeroporti italiani. Nel 2016 secondo i dati ufficiali ENAC ha avuto un traffico di 1.491.309 passeggeri, con un calo del 5,9% rispetto all'anno precedente.\nLo scalo di Trapani \u00e8 stato chiuso dal 6 novembre al 10 dicembre 2017.\nServizi.\nL'intera stazione aeroportuale \u00e8 un'area a Wi-Fi libero.\nL'area di parcheggio lunga sosta dispone di 658 posti auto e 18 per disabili.\nInoltre, l'intero aeroporto \u00e8 dotato di un sistema di illuminazione a diodi di recente installazione.\nTrasporti.\nCollegamenti stradali.\nL'aeroporto \u00e8 collegato alla rete autostradale e Palermo dall'autostrada A29 dir/A e alle vicine citt\u00e0 di Trapani e Marsala dalla SP 21 e dallo S.V. Marsala-Birgi (Scorrimento Veloce Trapani-Marsala). Le aree per i taxi si trovano al piano terra davanti all'uscita dedicata agli arrivi.\nAutobus.\nAll'esterno del terminal sono presenti le fermate dei mezzi pubblici di varie compagnie che collegano l'aerostazione con diverse localit\u00e0 dell'isola (tra queste Trapani, Marsala, Palermo, Castelvetrano, Mazara del Vallo, Menfi, Sciacca, Ribera, Porto Empedocle, Agrigento).\nTreni.\nA 2\u00a0km dall'aeroporto si trova la stazione di Mozia-Birgi, sulla linea ferroviaria Alcamo Diramazione-Castelvetrano-Trapani. Dalla stazione sono raggiungibili Trapani (tempo di percorrenza 15 minuti), Marsala (10 min.), Mazara del Vallo (30 min.), Castelvetrano (50 min.). Non esiste un collegamento shuttle tra l'aeroporto e la stazione ferroviaria."}
{"id": "317142", "revid": "92723", "url": "https://it.wikipedia.org/wiki?curid=317142", "title": "Cassiodoro", "text": "Percorse un'importante carriera politica sotto il governo di Teodorico il Grande (493-526), ricoprendo ruoli tanto vicini al sovrano, da far pensare in passato a un effettivo contributo diretto al progetto del re ostrogoto. Successore di Severino Boezio, oltre che consigliere, fu cancelliere del re e il compilatore delle sue lettere ufficiali e dei provvedimenti di legge; collabor\u00f2 anche con i successori di Teodorico fino al 540.\nAl termine della guerra gotica si stabil\u00ec in via definitiva presso la nativa Squillace, dove fond\u00f2 il monastero di Vivarium con la sua biblioteca.\nBiografia.\nLa fonte principale che ci permette di conoscere la famiglia di Cassiodoro \u00e8 data dalla sua pi\u00f9 vasta e importante opera, le \"Variae\".\nNacque in una delle pi\u00f9 stimate famiglie del Bruzio (l'odierna Calabria), originaria dall'Oriente (probabilmente dalla Siria) e facente parte del patriziato. L'origine del nome Cassiodoro \u00e8 da ricercarsi in un luogo di culto dedicato a Zeus, situato nei pressi di Antiochia. Da una lettera scritta da Cassiodoro per Teodorico abbiamo notizie sui suoi genitori, cos\u00ec come su un parente di nome Heliodorus, prefetto a Costantinopoli per diciotto anni nella seconda met\u00e0 del V secolo. Dall'antica origine della famiglia si pu\u00f2 comprendere la scelta del Bruzio come nuova patria, essendo questa una zona della penisola italica culturalmente pi\u00f9 vicina all'Oriente ellenistico. Si hanno notizie inoltre del bisnonno di Cassiodoro, definito \u00abvir illustris\u00bb e del nonno Senatore; quest'ultimo fu tribuno sotto Valentiniano III, e in qualit\u00e0 di ambasciatore conobbe il re degli Unni Attila.\nAl padre di Cassiodoro furono indirizzate alcune lettere delle \"Variae\", il che ci offre pi\u00f9 dati su di lui; ricopr\u00ec il ruolo di \"comes rerum privatarum\" e successivamente di \"comes sacrarum largitionum\" nel governo di Odoacre, mantenne la propria posizione di funzionario d'amministrazione anche sotto Teodorico, tanto da diventare governatore provinciale. Attorno al 490 lo si ritrova governatore della Sicilia, e dopo essere entrato nelle grazie di Teodorico, fino al 507, quando si ritirer\u00e0 a vita privata.\nCos\u00ec come per i suoi familiari, ricaviamo notizie sulla vita di Cassiodoro solo dalle sue opere. Le date di nascita e morte sono quelle indicate dal Tritemio (Johannes von Trittenheim, 1462-1516) nel suo \"De scriptoribus ecclesiasticis\" (Basilea 1494): Cassiodoro mor\u00ec nel 575 \"a pi\u00f9 di 95 anni d'et\u00e0\", e il menologio benedettino lo ricorda il 25 settembre. Da ci\u00f2 si deduce che l'anno di nascita \u00e8 il 480; conclusione cui era giunto, indipendentemente dal Tritemio, anche Carlo Tanzi nel suo studio sulle \"Variae.\" Per quelli che, come Theodor Mommsen, non ritengono attendibili i dati del Tritemio, le date di nascita e morte di Cassiodoro rimangono ipotizzate, principalmente grazie a quelle note dei suoi incarichi amministrativi; nonostante ci\u00f2 molte cronache tendono a confondere alcuni dati della vita di Cassiodoro con eventi vissuti dal padre, attribuendo una grande longevit\u00e0 al letterato di Squillace. Proprio per quanto riguarda Squillace, non \u00e8 certo che Cassiodoro vi nacque; molto pi\u00f9 probabilmente vi pass\u00f2 l'infanzia, ricevendo dalla propria famiglia una prima educazione e seguendo degli studi. Ancora giovane fu avviato dal padre alla carriera pubblica, per la quale ricopr\u00ec anzitutto il ruolo di \"consiliarius\", per poi diventare \"quaestor sacri palatii\" nel 507, forse perch\u00e9 Teodorico apprezz\u00f2 particolarmente un panegirico che egli aveva composto.\nPoco tempo dopo ricevette il governatorato di Lucania e Bruttii, notizia che si pu\u00f2 apprendere da una lettera inviata al \"cancellarius\" Vitaliano; seguendo differenti interpretazioni storiche, questa congettura \u00e8 stata per\u00f2 di recente messa in dubbio. Al 514 risale la designazione a console, per la quale la data \u00e8 certa; nonostante si trattasse ormai di una carica onorifica manteneva una certa importanza, permettendo a Cassiodoro di ricoprire il ruolo di eponimo. Dei dieci anni successivi non si conosce nulla, salvo la pubblicazione della \"Chronica\" del 519. Successivamente, nel 523, fu nominato \"magister officiorum\" del re, succedendo nella carica a Boezio; il ruolo era di grande prestigio, e Cassiodoro rappresent\u00f2 con esso il capo dell'amministrazione pubblica, degli \"officia\" e delle \"scholae palatinae\".\nAlla morte del sovrano, avvenuta nel 526, si apr\u00ec una complessa fase di successione; divenne ministro di Amalasunta, la figlia di Teodorico il Grande (493-526), succedutagli sul trono come reggente per il figlio Atalarico. Presumibilmente Cassiodoro perdette parte della sua influenza nei primi anni di tali mutamenti politici, ma seppe poi riproporsi e, con una lettera di Atalarico del 533, guadagn\u00f2 il titolo di Prefetto del pretorio per l'Italia. Non ricopr\u00ec questo ruolo politico per molto tempo; Atalarico mor\u00ec nel 534 e ai consueti problemi di successione si aggiunse la malvolenza di Giustiniano verso gli Ostrogoti, insofferenza che culmin\u00f2 poi con la guerra gotica. Cassiodoro resse nuovamente la prefettura tra il 535 e il 537, sotto i re Teodato e Vitige, per poi abbandonare definitivamente la carriera pubblica nel 538; nelle \"Variae\" si possono trovare le ultime lettere scritte per conto di Vitige, anche se non viene detto nulla sul concludersi della sua funzione politica n\u00e9 si sa alcunch\u00e9 dei suoi successori.\nDi fronte all'avanzata bizantina Cassiodoro rimase dapprima in ritiro a Ravenna, luogo che offriva ancora una certa sicurezza; nel 540 la citt\u00e0 fu conquistata dalle truppe imperiali, e da quel momento per dieci anni si perdono le sue tracce. Le alternative vagliate sono una permanenza a Squillace, dove per\u00f2 avrebbe avuto scarse possibilit\u00e0 di movimento, o una permanenza pi\u00f9 lunga a Ravenna. Nel 550 lo si ritrova nel seguito di papa Vigilio a Costantinopoli, citt\u00e0 nella quale potrebbe anche aver soggiornato, secondo una terza ipotesi, in un periodo precedente alla data conosciuta.\nRientr\u00f2 nei Bruttii solo dopo la fine della guerra, attorno al 554; ritiratosi definitivamente dalla scena politica, fond\u00f2 il monastero di Vivarium presso Squillace, in un periodo non meglio precisato. Si hanno anche per questa parte della sua vita pochissime informazioni, non si conoscono quindi le motivazioni che lo portarono alla creazione di questa comunit\u00e0 monastica n\u00e9 particolari sulla contemporanea situazione politica della penisola italica; per quanto riguarda la sua situazione personale, si pu\u00f2 ipotizzare che non ebbe moglie n\u00e9 eredi diretti. Al Vivarium trascorse il resto dei suoi anni, dedicandosi allo studio e alla scrittura di opere didattiche per i monaci. Qui istitu\u00ec uno \"scriptorium\" per la raccolta e la copiatura di manoscritti, che fu il modello a cui successivamente si ispirarono i monasteri medievali, come quelli Benedettini.\nAttorno ai novant'anni Cassiodoro scriver\u00e0 la sua ultima opera, il \"De ortographia\"; la sua data di morte non \u00e8 conosciuta, anche se viene generalmente datata attorno al 580.\nIl pensiero politico.\nL'obiettivo principale del progetto politico-culturale di Cassiodoro fu quello di accreditare il regno teodericiano come una restaurazione del Principato, ossia quella forma di governo che aveva garantito la collaborazione, formalmente quasi paritaria, tra l'imperatore e la classe senatoria. Questa autorappresentazione del governo goto serviva in primo luogo come legittimazione del regno nei confronti dell'Impero costantinopolitano. Sostanzialmente, essendosi conformato il regime ostrogoto al modello imperiale, il primato dell'imperatore orientale era fondato esclusivamente su un piano carismatico (\"pulcherrimum decus\"). Al tempo stesso, tale \u00abimitazione\u00bb da parte di Teoderico poneva l'Amalo in una posizione di superiorit\u00e0 nei confronti degli altri regni barbarici attraverso:\nLa prospettiva di Cassiodoro, infatti, non \u00e8 pi\u00f9 l'impero universale, bens\u00ec quella \"nazionale\" dell'Italia romano-ostrogota, autonoma nei confronti di Costantinopoli ed egemone rispetto agli altri regni occidentali, sebbene siano state avanzate riserve circa la reale ambizione di Teoderico di assumere l'eredit\u00e0 del decaduto Impero romano d'Occidente.\nIn particolare, il fondamento dell'ideologia cassiodoriana ruota intorno al concetto di \"civilitas\", che indica tanto il \u00abrispetto delle leggi e dei princ\u00ecpi della Romanit\u00e0\u00bb quanto la \u00abconvivenza sociale, giuridica ed economica di Romani e stranieri fondata sulle leggi\u00bb. Secondo Cassiodoro, il regno goto si sarebbe fatto custode della \"civilitas\", garantendo cos\u00ec la giustizia e la pace sociale (l\"otiosa tranquillitas\", cio\u00e8 l'obiettivo di ogni buon governo), in accordo con la legge divina e la migliore tradizione imperiale romana.\nIl richiamo all'ideologia del Principato da parte di Teoderico e Atalarico si basava, nella fattispecie, sull'emulazione della figura di Traiano, cos\u00ec come tratteggiata nel \"Panegirico\" di Plinio il Giovane. Con il regno di Amalasunta e Teodato, invece, il principale modello di riferimento fu quello dell'imperatore-filosofo, un ideale etico-politico ampiamente imbevuto di caratteri neoplatonici. In seguito, nell'impellenza della guerra greco-gotica, Vitige si distinse per il recupero di un'ideologia pi\u00f9 specificamente germanica, in cui erano messi in risalto le virt\u00f9 belliche e l'ardore guerriero.\nMonastero di Vivarium.\nIl periodo di fondazione di Vivarium non \u00e8 certo, bench\u00e9 si tenda a considerare il 544 come una probabile datazione, coincidente con il ritorno di Cassiodoro da Costantinopoli. Inoltre esiste la possibilit\u00e0 che un primo abbozzo di ci\u00f2 che sarebbe diventato il monastero esistesse gi\u00e0 da tempo, presente nei territori di Squillace da una data sconosciuta e utilizzato come residenza da Cassiodoro solo al ritorno in patria dopo la guerra gotica. A ogni modo non aiuta nelle varie ipotesi il silenzio delle fonti, poich\u00e9 le \"Variae\" erano state gi\u00e0 pubblicate e nessuna delle opere dell'ormai ex politico tratt\u00f2 di questa fondazione; nulla si conosce sul parto di questo progetto, n\u00e9 quando quest'idea fosse stata concepita. Nonostante si intuisca dalle ultime opere di Cassiodoro un avvicinamento potente alla fede cristiana (si pensi al \"De anima\" e all\"Expositio Psalmorum\"), il monastero di Vivarium nacque con uno scopo differente dal celebre \"Ora et labora\": l'obiettivo principale del nucleo monastico fu infatti la copiatura, la conservazione, scrittura e studio dei volumi contenenti testi dei classici e della patristica occidentale.\nLa caratteristica di Vivarium era quindi la sua forma di \"scriptorium\", con le annesse problematiche di rifornimento materiali, studio delle tecniche di scrittura e fatiche economiche; i codici e manoscritti prodotti nel monastero raggiunsero una certa popolarit\u00e0 e furono molto richiesti. Le forme entro cui si espresse invece l'organizzazione monastica dal punto di vista religioso sono ben poco chiare, n\u00e9 aiuta l'assenza di riferimenti alla vicina esperienza di Benedetto da Norcia; forse Cassiodoro non ne conobbe neppure l'esistenza, o potrebbe averne parlato in opere non giunteci. Alcuni storici avanzano l'ipotesi che la \"Regula magistri\", su cui si basa la \"Regola benedettina\", sia addirittura opera dello stesso Cassiodoro; questo presunto rapporto tra i due \u00e8 per\u00f2 generalmente rigettato dagli studiosi, anche alla luce di alcune citazioni provenienti dalle \"Institutiones\" che chiariscono le norme monastiche adottate da Vivarium:\nQuesta citazione mostra come Vivarium seguisse quindi le pi\u00f9 comuni regole monastiche contemporanee, mentre altri passaggi delle \"Institutiones\" ci suggeriscono un ruolo laico per Cassiodoro, forse esterno alla vita monastica e puramente patronale. Il vero centro vitale di Vivarium era, particolare che segna la differenza con ogni altro centro monastico, la biblioteca; Cassiodoro distingue inoltre i libri del monastero da quelli personali, differenza poi scomparsa in un periodo successivo.\nIl monastero prendeva nome da una serie di vivai di pesci fatti preparare dallo stesso Cassiodoro; la loro presenza rappresentava un forte valore simbolico, legato al concetto di Cristo come \"Ichthys\". Non lontano dal centro si trovava una zona per anacoreti, riservata a monaci con pregresse esperienze di vita cenobitica. Vivarium sorgeva, secondo gli studi compiuti fino a oggi, nella contrada San Martino di Copanello, nei pressi del fiume Alessi; in quella zona fu ritrovato un sarcofago datato VI secolo, associato a graffiti devozionali e subito considerato la sepoltura originale di Cassiodoro, ipotesi che non convince fino in fondo gli studiosi. Per ci\u00f2 che riguarda la ripartizione del lavoro, i monaci inadatti a seguire la biblioteca con annessi oneri intellettuali erano destinati alla coltivazioni di orti e campi, mentre i letterati si occupavano dello studio delle Sacre Scritture e delle sette arti liberali; questi ultimi erano divisi in notarii, rilegatori e traduttori. Le opere di carit\u00e0 erano espressamente raccomandate dal fondatore, e legati a queste fiorivano gli studi di medicina. Importanti furono gli studi sulle opere sacre: Cassiodoro fece preparare tre edizioni differenti della Bibbia e si occup\u00f2 di copiature e riscritture di molti altri testi della cristianit\u00e0, considerando tutto ci\u00f2 una vera e propria opera di predicazione. Non mancano per\u00f2 nella biblioteca di Vivarium i testi profani: tra gli altri furono salvati grazie all'opera di Cassiodoro le \"Antiquitates\" di Flavio Giuseppe e l\"Historia tripartita\".\nOpere.\nLe opere di Cassiodoro del periodo di Teodorico da noi conosciute sono tre: le \"Laudes\", la \"Chronica\" e l\"Historia Gothorum\". Della prima si sono conservati solo due frammenti, mentre della \"Gothorum Historia\" rimane solo un'epitome a opera dello storico Giordane. La \"Chronica\" racconta la \"saga\" dei poteri temporali di tutta la storia, dai sovrani assiri sino ai consoli del tardo Impero, passando ovviamente per tutta la storia romana. Possediamo un frammento di un'ulteriore opera, l\"Ordo generis Cassiodororum\", la cui datazione varia tra il 522 e il 538 e che ci offre notizie sulla famiglia dell'autore. Tra la produzione di Cassiodoro occupano un posto speciale le \"Variae\", raccolta di documenti ufficiali scritti tra il 537 e il 540, i quali ci offrono quindi informazioni su differenti periodi della vita dell'autore e sulla storia dei Goti; a queste si pu\u00f2 aggiungere il \"De Anima\", opera per la prima volta lontana da interessi politici e invece basata su temi della spiritualit\u00e0.\nIl terreno religioso \u00e8 battuto anche dalla successiva \"Expositio Psalmorum\", commento ai salmi di particolare importanza poich\u00e9 unico esempio pervenutoci dal mondo tardo antico. Al periodo di Vivarium appartengono tra le opere a noi giunte, le \"Institutiones\", le \"Complexiones in epistolas Beati Pauli\" e le \"Complexiones in epistolas catholicas\", le \"Complexiones actuum apostolorum et in Apocalypsi\" e il \"De ortographia\". La prima, senza dubbio l'opera pi\u00f9 importante di Cassiodoro, \u00e8 datata 560-562, un periodo in cui il centro monastico era sicuramente avviato; rappresenta sostanzialmente una \"guida\" per gli studi nel monastero, \u00e8 ricca di informazioni sulla vita dei monaci e sulle opere intellettuali da loro compiute. Il \"De ortographia\" sar\u00e0 la sua ultima opera, scritta attorno ai novant'anni.\n\"Chronica\".\nUno scritto di chiari intenti politici \u00e8 la \"Chronica\", una sorta di storia universale scritta nel 519 su richiesta per celebrare il consolato di Eutarico Cillica (diviso con l'imperatore Giustino), genero di Teodorico e designato al trono. Il sovrano d'Italia non aveva eredi maschi mentre Eutarico, sposandone la figlia Amalasunta, era riuscito a donargli un nipote, Atalarico. Alla luce di questa nuova dinastia, la scelta di offrire il ruolo di console a Eutarico rappresentava quindi un importante evento politico: si trattava della celebrata unione tra i Romani e i Goti, progetto che poi fallir\u00e0 tragicamente.\nL'opera, che come comprensibile dal titolo ha chiari fini storici, propone una successione dei grandi poteri politici succedutisi nella storia, passando da Adamo sino ad approdare al 519 con Eutarico. \u00c8 basata su numerose fonti che Cassiodoro spesso cita quali Eusebio, Gerolamo, Livio, Aufidio Basso, Vittorio Aquitano e Prospero d'Aquitania; per la trattazione successiva al 496 invece l'autore \u00e8 autonomo. L'elemento dell'opera che maggiormente colpisce \u00e8 il suo carattere spiccatamente filo-gotico: Cassiodoro arriva a manipolare alcuni eventi storici o a farne addirittura scomparire altri, al fine di non far apparire i Goti sotto un'oscura luce.\n\"Historia Gothorum\".\nUna delle sue opere pi\u00f9 importanti fu il \"De origine actibusque Getarum\" (pi\u00f9 noto come \"Historia Gothorum\") in dodici libri, nel quale la sua ideologia filogotica era tracciata e sviluppata in maniera pi\u00f9 organica. Si considera l'opera contemporanea o poco successiva alla \"Chronica\", anche se pi\u00f9 studiosi tendono a ritenerla pi\u00f9 recente, forse composta tra il 526 e il 533. Certamente la stesura fu caldeggiata da Teoderico, per essere infine pubblicata sotto Atalarico; nonostante ci\u00f2 essa ci \u00e8 pervenuta solo nella versione ridotta dello storico Giordane, i \"Getica\".\nPrima storia nazionale di un popolo barbarico, la \"Historia Gothorum\" era tesa a glorificare la dinastia degli Amali, la stirpe regnante, attraverso una ricostruzione della storia dei Goti dalle origini ai tempi presenti. Il tentativo pi\u00f9 ardito dell'opera fu - come emerge dal titolo stesso - l'identificazione dei Goti con i Geti, popolazione gi\u00e0 nota a Erodoto e maggiormente conosciuta dal mondo romano. Il racconto narra eventi storici sino all'anno 551 e come scopo ha inoltre quello di celebrare l'unione tra Goti e Romani, qui comprovata dal matrimonio tra il romano Germano Giustino e l'amala Matasunta. Il fine ultimo dell'opera lo svela - per bocca di Atalarico - Cassiodoro stesso:\n\"Ordo generis Cassiodororum\".\nDi quest'opera rimane un solo frammento in pi\u00f9 copie, scoperto nel 1860 da Alfred von H\u00f6lder a Reichenau. Il testo, dalla difficile interpretazione, fu composto negli anni della carriera pubblica di Cassiodoro e le datazioni oscillano tra il 522 e il 538; \u00e8 dedicato a Rufio Petronio Nicomaco Cetego, politico contemporaneo dell'autore. L'opera offre rare notizie sulla famiglia di Cassiodoro, in particolare sul padre; nelle poche righe centrali vengono nominati anche Boezio e Simmaco, il che farebbe pensare a un qualche grado di parentela tra l'autore e queste due figure, impossibile attualmente da stabilire.\n\"Variae\".\nLa sua attivit\u00e0 di funzionario al servizio del regno goto \u00e8 testimoniata dalle \"Variae\" (la cui pubblicazione \u00e8 datata tra il 537 e il 540), una raccolta di lettere e documenti (468 in totale per dodici volumi) redatti in nome dei sovrani o trasmessi a firma dell'autore stesso in un arco di tempo che va dal 507 (assunzione della questura) al 537 (termine della carica di prefetto al pretorio). Il titolo - come l'autore spiega nella prefazione all'opera - \u00e8 dovuto alla variet\u00e0 degli stili letterari impiegati nei documenti del \"corpus\", il quale divenne successivamente un riferimento per lo stile cancelleresco e curiale. Cassiodoro espone nella praefatio dell'opera il fine di questa raccolta di testi, ovvero la necessit\u00e0 di fornire nozioni utili a chiunque si dovesse in futuro accostare alla carriera pubblica; ulteriore obiettivo dichiarato \u00e8 quello di far conoscere i propri trascorsi come membro del ceto dirigente. Le \"Variae\" sono assai utili per conoscere le istituzioni, le condizioni politiche, morali e sociali sia dei Goti sia dei Romani dell'Italia del tempo.\n\"De anima\".\nCominciato poco prima della conclusione delle \"Variae\", il \"De anima\" \u00e8 considerato da Cassiodoro come una sorta di tredicesimo volume per quest'opera, quasi ne rappresentasse l'appendice. Per la prima volta Cassiodoro affronta temi esterni al mondo della politica, avvicinandosi agli stessi interessi spirituali che poi toccher\u00e0 con la \"Expositio Psalmorum\"; l'opera si dipana su dodici questioni, tra le quali l'incorporeit\u00e0 e il destino dell'anima, legata alla tradizione di Tertulliano, Agostino e Claudiano Mamerto.\n\"Expositio Psalmorum\".\nAnche per quest'opera non \u00e8 possibile dare una datazione certa, anche perch\u00e9 la sua composizione sembra essere stata portata avanti per un periodo abbastanza prolungato. Si tratta di un commento completo ai salmi, unico esemplare rimastoci da tutta la tarda antichit\u00e0; per mole \u00e8 certamente l'opera maggiore di Cassiodoro, anche se non viene considerata la pi\u00f9 matura tra le sue produzioni.\nIstituzioni (\"Institutiones divinarum et saecularium litterarum\").\nUna pi\u00f9 ampia influenza nel Medioevo ebbero le sue \"Istituzioni\" (\"Institutiones divinarum et saecularium litterarum\"), erudita introduzione allo studio delle Sacre Scritture e delle arti liberali, datate attorno al 560. Progettata dopo che la richiesta di Cassiodoro per la fondazione di un'universit\u00e0 di studi cristiani ricevette una risposta negativa da papa Agapito I, l'opera visse un lungo periodo di incubazione: basti pensare che al suo interno cita il \"De orthographia\", ultima opera attestata di Cassiodoro.\nIl lavoro su questa enciclopedia si suddivide in varie sezioni: la prima presenta i vari libri della Bibbia, la storia della Chiesa e degli studi teologici; la seconda si occupa di quelle arti incluse successivamente nel trivio e quadrivio, con un occhio rivolto alla cultura pagana e alle norme atte per trascrivere correttamente gli antichi.\nAltre opere.\nLe opere sono citate direttamente da Cassiodoro nel \"De orthographia\".\nIl senatore romano, successore di Boezio, introdusse i segni di interpunzione nel testo biblico per facilitare la lettura ad alta voce e si occup\u00f2 di trasmettere il sapere degli autori pagani sia greci sia latini. Comment\u00f2 Origene e Ticonio Afro, oltre a una decina di libri biblici e alle opere di Clemente Alessandrino. Di norma fedele all'originale e rigoroso nel distinguere questo dalle correzioni e glosse successive, per l'autore patristico invece ebbe cura di espungere le parti ritenute sconvenienti. La stessa censura tocc\u00f2 al commento della Lettera ai Romani di cui esisteva gi\u00e0 l'edizione di papa san Gelasio I, che aveva definito il canone biblico omonimo. Nelle \"Institutiones\" dichiar\u00f2 di aver voluto depurare il testo dagli errori pelagiani."}
{"id": "317147", "revid": "1610933", "url": "https://it.wikipedia.org/wiki?curid=317147", "title": "Assiolo", "text": ""}
{"id": "317149", "revid": "599013", "url": "https://it.wikipedia.org/wiki?curid=317149", "title": "Toni Kuko\u010d", "text": "Nel 2021 \u00e8 stato inserito fra i membri del Naismith Memorial Basketball Hall of Fame.\nCarriera.\nEuropa.\nSoprannominato l\"'Airone di Spalato\", \"Ragno di Spalato\", \"Pink Panther\", \"The Croatian Sensation\", la sua carriera inizi\u00f2 con i \"monelli\" della Jugoplastika Spalato, con Dino Ra\u0111a. Con la maglia della Jugoplastika vinse per quattro anni consecutivi il campionato nazionale jugoslavo e tre volte la Coppa dei Campioni (1989, 1990, 1991), realizzando nelle stagioni 1989 e 1990 il Triple Crown.\nNel 1991 passa alla Benetton Basket di Treviso per una cifra milionaria. Nella sua prima stagione conquista lo scudetto e raggiunge la finale di Coppa Italia venendo per\u00f2 sconfitto dalla Scavolini Pesaro per 95-92. In questa prima stagione forma un'incredibile coppia con Vinny Del Negro. Nella stagione 1992-93 la squadra raggiunge di nuovo le finali dei tornei nazionali ma nonostante buone prestazioni nelle finali scudetto, la Benetton Treviso perde nettamente contro la Virtus Bologna di Predrag Danilovi\u0107 mentre risulta vincitrice in Coppa Italia sempre contro la formazione bolognese battendola 75-73. La squadra di Treviso raggiunge in quella stagione anche la finale di Coppa dei Campioni dove viene per\u00f2 sconfitta dal Limoges 59-55.\nConclude la sua avventura italiana con circa 20 punti, 6 rimbalzi e 5 assist di media in campionato nelle 2 stagioni.\nNBA.\nKuko\u010d fu selezionato al Draft NBA del 1990 come 29\u00aa scelta, ma rimase a giocare in Europa per altre 3 stagioni. Nel 1993 arriva la consacrazione: viene chiamato nella NBA, a far parte del roster dei Chicago Bulls dell'era Michael Jordan. Ma proprio in coincidenza con il suo arrivo Michael Jordan si ritir\u00f2 nel 1993 e Kuko\u010d si ritrov\u00f2 immediatamente con grandi responsabilit\u00e0 in una squadra reduce da tre titoli NBA e priva della sua star principale e miglior giocatore NBA. Celebre gara 3 della semifinale di Conference ai Playoffs '94 in cui, dopo che Phil Jackson assegn\u00f2 l'ultimo tiro a Kuko\u010d, Scottie Pippen si rifiut\u00f2 di rientrare in campo: Kuko\u010d realizz\u00f2 il canestro allo scadere e i Bulls vinsero la partita.\nDopo un anno e mezzo Jordan rientr\u00f2 nella NBA e i Bulls tornarono competitivi al vertice; vinsero infatti i seguenti tre titoli NBA (1996-1998) e Kuko\u010d fu nominato miglior sesto uomo della NBA nel 1996. Rimase a Chicago per sei anni, dimostrando nell'ultimo anno di poter essere anche un ottimo realizzatore NBA (quasi 20 di media).\nNegli anni successivi passa prima ai Philadelphia 76ers, chiamato per sopperire alle lacune in regia di Allen Iverson, poi agli Atlanta Hawks e infine ai Milwaukee Bucks, dove conclude la carriera con un rendimento non sempre costante. Nel settembre 2006 annuncia il ritiro dai campi di gioco.\nNazionale.\nJugoslavia.\nPartecip\u00f2 con la nazionale jugoslava ai mondiali Juniores di Bormio del 1987. La nazionale vinse il trofeo battendo in finale gli Stati Uniti 86-76 e Kuko\u010d stabil\u00ec il record di canestri da tre punti realizzati in una partita con 11/12 proprio contro la compagine statunitense. Al termine della manifestazione venne anche insignito del premio di MVP del torneo.\nCon la nazionale Jugoslava partecip\u00f2 a 3 europei, un mondiale e una olimpiade, conquist\u00f2 la medaglia d'argento alle Olimpiadi di Seul 1988, il titolo mondiale nel Campionato mondiale maschile di pallacanestro 1990 risultando anche MVP del torneo e 2 campionati europei, 1989 e 1991, risultando l'MVP del torneo nel 1991, e arrivando terzo nella prima partecipazione del 1987.\nCroazia.\nIn concomitanza con la guerra d'indipendenza croata Kuko\u010d divenne nazionale croato. La prima grande manifestazione a cui partecip\u00f2 furono le Olimpiadi del 1992. Durante il torneo gioc\u00f2 contro il Dream Team USA e durante i gironi eliminatori fu annientato da Pippen e Jordan i quali non apprezzavano tutto l'interesse che gi\u00e0 i Bulls mostravano verso il croato. Ma la Croazia, guidata anche da Dra\u017een Petrovi\u0107, arriv\u00f2 in finale e ritrov\u00f2 gli Stati Uniti. La Croazia resistette un intero tempo contro il Dream Team, che aveva battuto qualsiasi squadra e vinto sempre con un margine medio di oltre 44 punti, per poi arrendersi sul finale di partita.\nIn generale con la nazionale croata ha partecipato a due Olimpiadi, un Mondiale e due Europei; ha vinto la medaglia d'argento alle Olimpiadi di Barcellona 1992, dietro al \"Dream Team\" statunitense, ed \u00e8 arrivato terzo al Mondiale1994 e all'Europeo 1995."}
{"id": "317151", "revid": "729019", "url": "https://it.wikipedia.org/wiki?curid=317151", "title": "Voschod 1", "text": "Voschod 1 fu una missione sovietica nello spazio composta da un equipaggio di tre cosmonauti. Per la prima volta nella storia dell'esplorazione umana dello spazio venne portata nell'orbita terrestre una navicella spaziale equipaggiata da pi\u00f9 piloti e per la prima volta venne portato in orbita uno scienziato-cosmonauta.\nPreparazione.\nTerminato con successo a giugno del 1963 il volo di gruppo della Vostok 5 e Vostok 6, missioni che contemporaneamente da una parte aveva significato il raggiungimento di un nuovo record mondiale di durata di una missione nello spazio e dall'altra parte era riuscita a portare la prima donna nello spazio, incominci\u00f2 un periodo di crisi per l'esplorazione spaziale da parte dell'Unione Sovietica. Le possibilit\u00e0 tecniche della capsula Vostok avevano raggiunto il loro limite e pertanto non si potevano attendere ulteriori risultati spettacolari o nuovi primati.\nGli Stati Uniti d'America stavano preparando il programma Gemini, da svolgere con capsule biposto ma che si lasciavano pilotare per eseguire delle manovre orbitali, in particolar modo manovre di aggancio ad altre navicelle spaziali. Il primo volo di collaudo privo di equipaggio si era svolto con successo ad aprile del 1964, mentre la prima missione equipaggiata fu prevista per l'inizio dell'anno 1965.\nProprio in questo periodo venne presa da parte del direttivo sovietico la decisione di non eseguire ulteriori missioni del programma Vostok, ma di portare, mediante modifica delle capsule Vostok, pi\u00f9 cosmonauti contemporaneamente nell'orbita terrestre. Per simulare la costruzione di una nuovissima navicella spaziale entro brevissimo tempo, venne deciso di eseguire tutte le successive missioni sotto la nuova denominazione di programma Voschod.\nIl primo volo di collaudo di una capsula Voschod priva di equipaggio venne lanciato con la denominazione di \"Cosmos 47\" il 6 ottobre 1964 e fatto atterrare circa 24 ore pi\u00f9 tardi. Questo unico test venne ritenuto sufficiente per eseguire solo pochi giorni pi\u00f9 tardi il lancio della prima capsula equipaggiata da tre cosmonauti.\nL'equipaggio.\nLa scelta dell'equipaggio fu complessa dato che non vennero presi in considerazione esclusivamente i piloti addestrati, bens\u00ec ulteriori settori lavorativi che potevano dimostrare un certo interesse all'esplorazione spaziale. Inoltre non solo si consider\u00f2 lo stato di addestramento dei singoli aspiranti cosmonauti, ma le scelte vennero notevolmente influenzate da determinate lobby.\nA marzo del 1964 venne deciso che la Voschod 1 sarebbe stata equipaggiata da un cosmonauta quale comandante, da un medico e da un ingegnere.\nFu chiaro che il cosmonauta incaricato di pilotare la navicella spaziale sarebbe stato uno del gruppo cosmonauti n. 1 che si era particolarmente qualificato durante la fase di addestramento ma non era ancora volato nello spazio, cio\u00e8 Boris Valentinovi\u010d Volynov, Evgenij Vasil'evi\u010d Chrunov, Pavel Ivanovi\u010d Beljaev, Aleksej Archipovi\u010d Leonov e Vladimir Michajlovi\u010d Komarov. Un ulteriore candidato fu Georgij Timofeevi\u010d Beregovoj, inserito nel gruppo dei cosmonauti solo grazie alla pressione politica. Gi\u00e0 a maggio del 1964 gli aspiranti alla missione vennero ridotti a quattro, precisamente a Volynov, Komarov, Leonov e Chrunov.\nQuattro furono pure i medici che aspiravano a un posto a bordo della Voschod 1: Boris Borisovi\u010d Egorov, Boris Poljakov, Vasilij Lazarev e Aleksej Sorokin.\nIl terzo posto a bordo della capsula fu riservato per uno scienziato o un ingegnere. In un primo momento fu esclusivamente Georgij Petrovi\u010d Katys a candidarsi a tale posizione e solo dopo qualche settimana fu lo stesso Sergej Pavlovi\u010d Korol\u00ebv, capo costruttore del centro di costruzione veicoli dell'Agenzia Spaziale Russa a presentare ulteriori aspiranti cosmonauti, fra cui Konstantin Petrovi\u010d Feoktistov, Vladislav Nikolaevi\u010d Volkov, Georgij Michailovi\u010d Gre\u010dko, Valerij Nikolaevi\u010d Kubasov, Oleg Grigor'evi\u010d Makarov e Nikolaj Nikolaevi\u010d Rukavi\u0161nikov.\nA luglio del 1964 i candidati per la missione Voschod si erano ridotti a sette: Komarov e Volynov per il ruolo di comandante, Feoktistov e Katys come scienziati ed Egorov, Sorokin e Lazarev come medici.\nIl 6 luglio fu allora il direttore del centro di addestramento cosmonauti Nikolaj Petrovi\u010d Kamanin, a ufficializzare la scelta dell'equipaggio principale caduta su Volynov, Katys ed Egorov. L'equipaggio di riserva era composto da Komarov, Feoktistov e Sorokin.\nKorol\u00ebv tent\u00f2 allora di attivare tutte le possibilit\u00e0 per inserire il suo ingegnere Feoktistov nell'equipaggio principale al discapito di Katys. Furono indiscusse le qualificazioni tecniche per quanto riguardava il lavoro da costruttore di Feoktistov, ma lo stesso in un primo momento non era stato selezionato in quanto non veniva ritenuto sufficientemente idoneo dal punto di vista fisico. In particolare si temevano enormi problemi dato che la sua vista era evidentemente scarsa.\nKatys venne comunque cancellato dall'equipaggio principale quando divenne noto che suo padre era stato condannato alla pena di morte quale nemico di Stato. Inoltre dei fratelli di Katys si erano trasferiti in Europa vivendo in Francia. Pertanto fu definitivamente chiaro che Katys non poteva pi\u00f9 essere idoneo per volare nello spazio da cosmonauta, fatto che in ogni circostanza doveva essere sfruttabile per la propaganda politica del regime sovietico.\nA ottobre infine furono i pi\u00f9 alti esponenti politici a effettuare la scelta e nomina definitiva dell'equipaggio principale della missione e furono ufficializzati i nomi di Komarov, Feoktistov ed Egorov.\nMissione.\nVoschod 1 venne lanciato il 12 ottobre 1964 alle ore 07:30 UTC dalla rampa di lancio n. 1 del cosmodromo di Baikonur. Dopo circa 9 minuti aveva raggiunto la traiettoria d'orbita prevista. Durante la seconda orbita intorno alla Terra, l'equipaggio non omise di trasmettere uno speciale messaggio di saluto a tutti gli atleti che stavano disputando i giochi olimpici di Tokyo. Successivamente vennero trasmesse delle immagini televisive registrate all'interno dell'abitacolo della capsula spaziale. Ovviamente non manc\u00f2 il collegamento via radio con Mosca, dove fra l'altro vi fu un colloquio tra l'equipaggio e il Primo Segretario del Partito Comunista dell'Unione Sovietica (PCUS), cio\u00e8 il leader dell'Unione Sovietica Nikita Chru\u0161\u010d\u0451v.\nLe 24 ore della durata della missione furono relativamente brevi, confrontandola con precedenti missioni eseguite da parte dei sovietici. A tutt'oggi non \u00e8 definitivamente stato chiarito, se tale durata corrisponde a quanto previsto dai programmi originari, oppure se l'atterraggio sia stato anticipato, cio\u00e8 se fu effettuata un'interruzione della missione a causa degli enormi problemi di un cosmonauta dovuti alla cosiddetta malattia dello spazio (un malessere con sintomi paragonabili al \"mal di mare\") oppure se l'interruzione della missione fu dovuta a causa della difficile situazione politica di Mosca, dove proprio in quel momento Chru\u0161\u010d\u0451v stava per essere dimesso da tutte le sue cariche di potere.\nA ogni modo Voschod 1 atterr\u00f2 il giorno successivo del lancio alle ore 07:47 UTC. Il posto d'atterraggio si trova circa a 52\u00b02' Nord, 68\u00b08' Est, a circa 30\u00a0km a nordovest di Qostanai. Al contrario delle capsule Vostok i tre cosmonauti non venivano catapultati dalla capsula spaziale mediante un seggiolino eiettabile, ma atterrarono all'interno della stessa. Per questo motivo, oltre al paracadute principale, per frenare la capsula venivano utilizzati appositi retrorazzi alimentati da carburante solido. I tre cosmonauti poterono uscire dall'abitacolo autonomamente e attendere le squadre di soccorso e di recupero.\nCome al solito, l'equipaggio venne portato alla citt\u00e0 pi\u00f9 vicina (Qostanai), ma i cosmonauti attesero invano la telefonata di complimenti da parte di Chru\u0161\u010d\u0451v. Il giorno successivo, il 14 ottobre, l'equipaggio di questa missione fece ritorno a Baikonur, dove si inizi\u00f2 a intravedere quali fossero le vere ragioni del prolungato silenzio da parte di Mosca, cio\u00e8 gli scombussolamenti politici che stavano incombendo sull'Unione Sovietica durante quelle ore. Poco dopo venne disdetto definitivamente il programmato ricevimento dell'equipaggio sulla Piazza Rossa di Mosca e appena il 19 ottobre 1964, i tre cosmonauti vennero trasferiti a Mosca, dove ormai a riceverli fu il nuovo Primo Ministro Leonid Il'i\u010d Bre\u017enev.\nImportanza.\nCome successo durante le missioni del programma Vostok, il mondo intero segu\u00ec con interesse il volo della Voschod 1. Infatti ancor prima che gli Stati Uniti d'America fossero riusciti a lanciare la loro prima navicella spaziale biposto, l'Unione Sovietica era riuscita nell'intento di portare tre cosmonauti nell'orbita terrestre. Il fatto che solo uno dei tre cosmonauti scelti a formare l'equipaggio fosse un esperto pilota appositamente addestrato e che non fossero state utilizzate le tute spaziali, venne interpretato come chiaro segno dell'assoluta affidabilit\u00e0 della nuova capsula spaziale Voschod.\nLo sviluppo della capsula per il programma Sojuz invece, procedeva molto pi\u00f9 lentamente del previsto e pertanto si poterono programmare ulteriori missioni da eseguire con la capsula Voschod. Per la primavera del 1965 fu prevista la missione Voschod 2, equipaggiata da solo due cosmonauti ma durante la quale fu previsto che per la prima volta nella storia dell'esplorazione umana dello spazio un pilota lasciasse la sua capsula per eseguire dell'attivit\u00e0 extraveicolare. Inoltre furono previste delle missioni di lunga durata e delle missioni equipaggiate esclusivamente da donne cosmonaute."}
{"id": "317154", "revid": "287204", "url": "https://it.wikipedia.org/wiki?curid=317154", "title": "Toni Kukoc", "text": ""}
{"id": "317155", "revid": "599013", "url": "https://it.wikipedia.org/wiki?curid=317155", "title": "Cultura kurgan", "text": "Il termine cultura kurgan indica l'insieme di culture preistoriche e protostoriche dell'Eurasia (Europa orientale, Asia centrale e Siberia, fino ai Monti Altai e alla Mongolia occidentale), che usavano seppellire i morti di alto rango in tumuli funerari, edificati a partire dal 4000 a.C. circa e particolarmente nell'Et\u00e0 del Bronzo.\nDeriva da una parola turco-tartara che indica collinette o tumuli contenenti una sepoltura in una tomba a fossa, una casa sepolcro o una tomba a catacomba. In letteratura russa si designa \"yamna\".\nStoria.\nI kurgan pi\u00f9 antichi pare siano comparsi tra le popolazioni dell'et\u00e0 del rame nel Caucaso (tra questi il kurgan di Majkop nella valle ed il fiume Kuban' nell'ordierna Adighezia) e poco dopo nella steppa russa meridionale e in Ucraina. Subito dopo l'influenza delle culture kurgan si propaga nella maggior parte dell'Europa orientale, centrale e settentrionale.\nLe comunit\u00e0 della locale tarda er\u00e0 del rame si caratterizzano per l'introduzione dell'anfora globulare, della ceramica cordata, dell'ascia da combattimento in pietra, e per la domesticazione del cavallo.\nDall'inizio del II millennio a.C. si possono riconoscere chiaramente variet\u00e0 regionali derivate dalla cultura kurgan (culture a tomba singola), mentre in Russia la tradizione del kurgan persistette a lungo (tombe a catacomba).\nQualche volta i tumuli presentano strutture complesse con camere sotterranee. All'interno delle camere nel centro del kurgan, i membri di alto rango erano inumati con beni di lusso e offerte sacrificali, quali cavalli e carri da guerra.\nL'ipotesi kurgan. Connessione con gli Indoeuropei.\nTra le ipotesi proposte (particolarmente da Marija Gimbutas), si deve ricordare che le primitive culture kurgan sono state associate ai proto-indoeuropei.\nLa cultura di Andronovo \u00e8 stata in particolare associata agli Iranici della Siberia, connessi con gli Sciti.\nL'ipotesi correntemente pi\u00f9 accettata \u00e8 che i popoli indoeuropei abitassero alcune regioni della Russia meridionale attorno al mar Nero (cultura kurgan dell'ascia da combattimento, cultura di Sredny-Stog) proposto dalla Gimbutas.\nQuesta ipotesi \u00e8 anche supportata dai risultati delle moderne indagini genetiche del professore Luigi Cavalli-Sforza (picco in Russia meridionale della \"III componente principale\" della composizione genetica delle popolazioni Europee moderne).\nLa proposta che le culture kurgan siano invece da collegare ai proto-turchi trova una serie di difficolt\u00e0 linguistiche ed antropologiche.\nAntropologia fisica.\nSebbene con il termine kurgan ci si riferisce ad un fenomeno essenzialmente culturale, si osserva che, nelle steppe occidentali (ma nelle fasi antiche fino anche in Mongolia e sui monti Sajany-Altai), i cadaveri intumulati manifestano caratteristiche europoidi.\nIn particolare, data l'alta statura, la forma del cranio ed altre caratteristiche fisiche che si ritrovano frequentemente nei tumuli del tipo kurgan, si pu\u00f2 asserire che almeno nelle prime fasi le culture kurgan furono diffuse da una popolazione europoide di tipo cromagnonoide.\nSuccessivamente nelle regioni orientali si assiste all'apparire delle caratteristiche mongoloidi (probabilmente gi\u00e0 nella cultura di Karasuk), come si pu\u00f2 ben vedere nei kurgan di Pazyryk, un fenomeno questo che sembra accompagnarsi alla sostituzione delle lingue iraniche in Asia centrale e in Siberia da parte delle lingue turco-mongole.\nKurgan pi\u00f9 noti.\nDi seguito alcuni tra i pi\u00f9 noti Kurgan:\nKurgan di Majkop.\nNella valle del fiume Kuban' nel Caucaso settentrionale si trova Majkop, localit\u00e0 con una delle pi\u00f9 ricche sepolture di tipo kurgan mai scoperte. Il tumulo, risalente alla cultura del primo Kuban' (met\u00e0 o fine del III millennio a.C.), ricopre una casa sepolcro in legno, divisa in tre settori. Nel settore centrale vi \u00e8 la sepoltura di un uomo di alto rango ricoperto di ocra. L'uomo giace sotto un baldacchino con sostegni d'oro d'argento ed \u00e8 accompagnato da utensili ed armi in bronzo, ornamenti d'oro e vasellame d'argento decorato con incisioni di scene di animali. La lavorazione mostra somiglianze con la Mesopotamia e l'Asia sud-occidentale.\nKurgan di Pazyryk.\nA Pazyryk nella regione dei monti Altaj \u00e8 presente un gruppo di circa 40 tombe kurgan.\nLe sei tombe che sono state scavate consistono di fosse di 6\u00a0m\u00b2 coperte da un basso cumulo di sassi. Il tipo di costruzione e le condizioni ambientali hanno consentito un'ottima conservazione del contenuto delle tombe a partire dalla deposizione avvenuta dal V fino al III millennio a.C.\nUna ricca raccolta di vestiario di stoffa e di feltro era liberamente decorata con animali tipici dell'arte delle steppe, mostrando influenze sia persiane Achemenidi sia cinesi. Inoltre erano presenti carri a quattro ruote smontati, uno di costruzione molto pi\u00f9 leggera di tipo cinese. Nelle tombe, che pure erano state violate, sono rimasti tre cadaveri: un uomo e sua moglie (tomba 2) ed un uomo (tomba 5). Mentre il primo individuo manifesta caratteristiche mongoloidi, gli ultimi due individui erano chiaramente europoidi. Gli uomini erano molto tatuati e tutti i corpi erano imbalsamati. Sembra ragionevole supporre che si tratti di una popolazione da collegarsi con gli Sciti o i Saci."}
{"id": "317158", "revid": "289247", "url": "https://it.wikipedia.org/wiki?curid=317158", "title": "Fund Raising", "text": ""}
{"id": "317160", "revid": "6066", "url": "https://it.wikipedia.org/wiki?curid=317160", "title": "Gustav Ludwig Hertz", "text": ""}
{"id": "317161", "revid": "768068", "url": "https://it.wikipedia.org/wiki?curid=317161", "title": "Talatat", "text": "Con il termine \"talatat\", ovvero \"tre palmi\", con riferimento al numero \"tre\", in arabo thal\u0101tha, vennero indicati, dagli operai che procedevano allo scavo archeologico, i mattoni con cui era stata edificata, in Egitto, l'antica capitale di Akhetaton (l'attuale Amarna).\nLa necessit\u00e0 di costruire in fretta tale citt\u00e0, voluta dal faraone eretico Amenhotep IV/Akhenaton (della XVIII dinastia egizia), che aveva instaurato il culto di Aton, per allontanarsi dallo strapotere del clero di Amon, fece nascere un nuovo metodo di costruzione basato, appunto, su mattoni di circa \"tre spanne\"(cm. 50 x 25 x 22), da cui il nome, facilmente trasportabili e posti \"in situ\" da un solo uomo.\nPer gli antichi Egizi, la misura del blocco di arenaria era di un cubito di lunghezza per mezzo cubito di larghezza e mezzo cubito di altezza.\nIronia della sorte, o calcolato ultimo sfregio all'indirizzo del faraone eretico, le \"talatat\" saranno reimpiegate dai successori di Akhenaton, da Horemheb a Ramses II, per il riempimento di alcuni piloni del tempio di Karnak dedicato proprio ad Amon (nel caso di Horemheb si tratta del IX e del X pilone). In tal modo, tuttavia, i reperti, in massima parte scolpiti con scene in rilievo di particolare bellezza nel classico stile dell'arte amarniana, si sono conservati fino ai giorni nostri in grandissimo numero (circa 600.000 esemplari) tanto che, negli anni settanta, si tent\u00f2 la ricostruzione dei rilievi originali utilizzando, per la prima volta in campo archeologico, il computer."}
{"id": "317168", "revid": "1305772", "url": "https://it.wikipedia.org/wiki?curid=317168", "title": "Memento pattern", "text": "Nella programmazione ad oggetti, si dice Memento (ricorda) l'operazione di estrarre lo stato interno di un oggetto, senza violarne l'incapsulamento, e memorizzarlo, per poterlo poi ripristinare in un momento successivo.\nTipico esempio \u00e8 l'operazione di Undo, che consente di ripristinare lo stato di uno o pi\u00f9 oggetti a come era/erano prima dell'esecuzione di una data operazione.\nLa tecnica pu\u00f2 essere usata anche in un linguaggio non-object-oriented.\nImplementazione.\nIl punto chiave di questo pattern \u00e8 la definizione di un oggetto di tipo \"memento\" nel quale verr\u00e0 immagazzinato lo stato di un oggetto, l\"'originator\". Tale oggetto \"memento\" disporr\u00e0 di una doppia interfaccia:\nSolo l\"'originator\" conoscer\u00e0 quindi la reale interfaccia del \"memento\", e solo esso sar\u00e0 in grado di istanziarlo."}
{"id": "317171", "revid": "27723", "url": "https://it.wikipedia.org/wiki?curid=317171", "title": "Aeroporto di Trapani", "text": ""}
{"id": "317172", "revid": "287204", "url": "https://it.wikipedia.org/wiki?curid=317172", "title": "I draghi dell'alba di primavera", "text": "I draghi dell'alba di primavera (titolo originale \"Dragons of Spring Dawning\") \u00e8 un romanzo fantasy scritto da Margaret Weis e Tracy Hickman e pubblicato per la prima volta nel 1985 in America dalla TSR. \u00c8 il terzo romanzo della trilogia delle \"Cronache di Dragonlance\". Meno scanzonato dei precedenti il romanzo riprende il tema dell'amicizia, mai abbandonato del tutto, nel momento in cui la fiducia viene tradita.\nLa trama \u00e8 basata sulla versione romanzata dei moduli di avventura per il gioco di ruolo \"Dungeons &amp; Dragons\" della serie DL, pubblicato anch'esso dalla TSR.\nTrama.\nSono passati mesi dall'inizio della Guerra delle Lance. Ci\u00f2 che minaccia Krynn \u00e8 ormai una vera e propria guerra che rischia di portare alla distruzione del mondo. Gli Eroi delle Lance, divisi ormai in due gruppi, si trovano ad affrontare gravi pericoli, in una battaglia ben pi\u00f9 dura di quella che si pu\u00f2 ingaggiare con un esercito, mentre alcuni devono anche fare i conti con la parte oscura del loro animo.\nA Flotsam la primavera si sta avvicinando. Tanis Mezzelfo, dopo aver passato quattro giorni con la Signora dei Draghi Kitiara, sua vecchia amante, torna dai suoi compagni, che non sanno nulla di tutto questo, e tutti insieme si preparano a partire per Kalaman a bordo della nave \"Perechon\". Ma durante quei giorni si \u00e8 lasciato sfuggire troppe informazioni, e mentre la nave si allontana dal porto, il drago blu di Kitiara, Skie, si lancia al loro inseguimento. In realt\u00e0, infatti, il timoniere della \"Perechon\", Berem, non \u00e8 altro che l'Uomo dalla Gemma Verde, che la Regina delle Tenebre sta cercando con tutte le sue forze per distruggerlo, per motivi ancora ignoti. Berem si nasconde da tempo sulla nave, e, terrorizzato dalla vista del drago, conduce deliberatamente la nave al centro del Mare di Sangue di Istar, provocando la sconfitta di Kitiara, ma condannando a morte i compagni, che cadono preda del maelstrom, essendo condannati a girare per poi sprofondare per sempre nelle acque rosse di quegli abissi. Sottocoperta, intanto, Raistlin decide di usare il globo dei draghi che ha preso a Silvanesti per scappare dalla nave ormai condannata. Sotto gli occhi attoniti di Tanis e Caramon, il mago rivela a Tanis come durante la sua Prova lui abbia deliberatamente ucciso un'immagine illusoria di suo fratello, dopodich\u00e9 svanisce assieme al globo, abbandonando il fratello e i compagni al loro destino. Sballottata dalle acque, con le vele a brandelli, la nave affonda nel maelstrom trascinando con s\u00e9 il dolore di Caramon per l'ultimo, definitivo tradimento del gemello, e lo sgomento ma soprattutto il pentimento di Tanis, per ci\u00f2 che ha fatto ai suoi amici.\nIntanto, a Kalaman, viene celebrata l'eroica vittoria dei Cavalieri di Solamnia alla Torre del Sommo Chierico, e Laurana, con un'abile manovra politica da parte di Lord Gunthar, \u00e8 stata proclamata \"Generale Dorato\" delle residue truppe dei Cavalieri di Solamnia. Nel frattempo, Gilthanas e Silvara sono tornati dal viaggio che avevano intrapreso, con alcune importanti novit\u00e0: essi hanno infatti scoperto che i draconici, dei quali la Regina Oscura si serve per i suoi loschi piani, sono stati creati corrompendo orribilmente le uova dei draghi buoni, che Takhisis aveva giurato di non toccare mai. Con questa orribile verit\u00e0, i due sono riusciti a convincere i draghi metallici a infrangere il giuramento che li vincolava a non apparire mai pi\u00f9 su Krynn, e grazie a ci\u00f2, essi passano al servizio di Laurana e dei Cavalieri di Solamnia.\nKitiara per\u00f2 riesce a ingannare Laurana, facendole credere tramite un messaggio menzognero che Tanis sia con lei, moribondo per aver ricevuto una ferita durante una battaglia al fianco degli eserciti di Takhisis, e che desideri averla al suo fianco durante le ultime ore di vita. La Signora dei Draghi le propone pertanto di scambiare Tanis con Bakaris, un comandante degli eserciti di Kitiara (nonch\u00e9 suo amante) che Tas ha catturato nel corso dell'ultima battaglia. Per non aver voluto credere alla possibilit\u00e0 di una trappola, Laurana vi cade in pieno, rischiando per la sua sicurezza. I suoi amici Tasslehoff e Flint riescono a salvarla da Bakaris stesso, ma successivamente viene catturata dal Cavaliere della Morte servo di Kitiara, Lord Soth. Questi la porta a Neraka, covo della Regina Oscura.\nIntanto, Tanis e i suoi compagni, compreso Berem, sono finiti sul fondo del Mare di Sangue di Istar, salvati dagli elfi marini e portati nelle rovine dell'antica citt\u00e0, dove ricevono aiuto da Zebulah, un Mago dalle Vesti Rosse che vive l\u00ec per amore dell'elfa del mare Apoletta. Mentre Caramon, ancora sconvolto per l'abbandono di Raistlin, vive qualche breve attimo di intimit\u00e0 con Tika, Tanis riesce a convincere proprio Apoletta a riportarli in superficie per continuare la battaglia.\nMa, giunti a Kalaman, i compagni trovano la cittadinanza prostrata dall'angoscia e con orrore vengono a sapere del rapimento dell'amatissimo Generale Dorato, Laurana, di cui Tanis \u00e8 l'indiretto responsabile. Per cercare di salvare, se non la vita di Laurana, almeno le sorti della guerra, gli amici si muovono verso Neraka, dove si trova il nuovo tempio della Regina Oscura. Per strada, gli eroi raccolgono di nuovo Fizban, che li aiuta ad arrivare alla citt\u00e0 maledetta. Mentre gli Eroi si trovano a Godshome, il vecchio nano Flint, amico fidato di Tanis, viene stroncato da un attacco cardiaco e muore serenamente, accompagnato da Fizban, e accorgendosi per primo della vera natura del vecchio mago.\nGiunto a Neraka, il gruppo viene nuovamente diviso: dopo avere tentato di introdursi in citt\u00e0 con uno stratagemma (Tanis e Caramon, camuffati da ufficiali dell'esercito draconico, fungono da \"scorta\" per tre \"prigionieri\"), i compagni vengono arrestati per diserzione, ma, mentre Tanis, riuscito a liberarsi viene riconosciuto da Kitiara che lo porta via con s\u00e9 in parata, Caramon, Tika, Berem e Tas vengono gettati in prigione. Prima della presentazione di quella sera, in cui Laurana verr\u00e0 offerta in dono alla Regina delle Tenebre, Tanis svela chiaramente a Kitiara il suo progetto di liberare la fanciulla elfica a qualunque costo, ed ella lo istruisce su come fare in cambio della sua collaborazione. Kitiara gli ordina infatti di uccidere Ariakas, perch\u00e9 la Dama Azzurra ha in progetto di mettere le mani sulla Corona del Potere che appartiene proprio a Lord Ariakas, che garantisce a chiunque la possieda il comando assoluto degli Eserciti dei Draghi.\nNelle segrete del tempio, intanto, un sicario draconico di Kitiara, Gakhan, \u00e8 stato mandato a recuperare l'Uomo Eterno, ma questi lo uccide con la sua forza sovrumana e poi scappa nei sotterranei, inseguito da Caramon che tenta di fermarlo dalla sua strenua ricerca della Pietra della Fondazione. Nel frattempo, Tika e Tas fanno da esca ed attirano gli inseguitori dalla parte sbagliata, ma mentre cercano di scassinare una porta per uscire all'esterno del tempio, si avvera ci\u00f2 che avevano gi\u00e0 visto nell'incubo di Silvanesti: Tika infatti, viene ferita gravemente da un draconico, e Tasslehoff fa scattare inavvertitamente una trappola nella serratura della porta, e viene punto da un ago avvelenato.\nCaramon e Berem, guidati dalla voce della sorella che l'Uomo Eterno sembra sentire pi\u00f9 forte ad ogni istante, giungono infine nelle profondit\u00e0 dei sotterranei del tempio, in prossimit\u00e0 della colonna dalla quale trecento anni prima Berem ha scalzato la gemma. Ma li attende un ultimo guardiano, il redivivo Raistlin, passato alle Vesti Nere.\nTanis, intanto, presta giuramento davanti alla Regina delle Tenebre per servirla in eterno, seguendo le istruzioni di Kitiara, e si accinge a giurare fedelt\u00e0 al comandante degli Eserciti dei Draghi Ariakas. Ma sentendo nelle sue orecchie la voce di Raistlin che gli infonde coraggio e si offre di aiutarlo, il mezzelfo attua il suo piano per salvare Laurana, e cos\u00ec, dopo che Raistlin ha distrutto la barriera magica che proteggeva Ariakas, lo pugnala a morte e gli ruba la Corona, scagliandola tra la folla. Nel parapiglia che segue, Laurana e Tanis riescono a fuggire anche grazie all'aiuto proprio di Kitiara, ma d'un tratto l'intera struttura del tempio comincia a tremare orribilmente, a causa di Raistlin che, tradendo la Regina delle Tenebre, ha permesso a Berem di scagliarsi contro la colonna ingioiellata, provocando la morte dell'Uomo Eterno e la sconfitta di Takhisis.\nNella fuga precipitosa dei due fratelli, Raistlin trova il modo di ripagare il debito con i suoi vecchi amici aiutando Tasslehoff, che \u00e8 ad un passo dalla morte per colpa del veleno. Dopo aver aiutato il fratello e gli ex compagni a fuggire, e una volta giunti all'esterno, nonostante Caramon scongiuri Raistlin con tutte le sue forze di portarlo con s\u00e9, i gemelli si separano, e Raistlin vola via sul dorso del drago verde Cyan Bloodbane, chiamato e soggiogato grazie al potere del Globo dei Draghi.\nL'ultima benedizione ai compagni viene data da Fizban, che li attende serenamente vicino al tempio distrutto, e che si rivela essere niente meno che il potente dio Paladine, supremo avversario della Regina Oscura. La Guerra delle Lance \u00e8 dunque terminata, l'equilibrio tra il Bene e il Male \u00e8 ormai ristabilito, e i compagni possono finalmente rilassarsi: Caramon e Tika meditano di tornare a ricostruire Solace, dopo la distruzione avvenuta durante l'inverno, mentre Laurana e Tanis si riscoprono indissolubilmente uniti, anche se l'ombra di Kitiara grava ancora e graver\u00e0 sempre sulle loro teste dopo averli salvati nel Tempio di Takhisis a Neraka.\nIntanto, a Palanthas, durante una notte e vicino all'alba, Raistlin Majere, passato ormai alle Vesti Nere, e divenuto con la morte di Ariakas il mago pi\u00f9 potente di Krynn, si avvicina alla Torre dell'Alta Stregoneria. Ad un suo cenno la maledizione cessa di uccidere per la prima volta da trecento anni, le porte si schiudono e il signore del passato e del presente \u00e8 l'unico a poter passare ed entrare all'interno della Torre. Cos\u00ec Raistlin, con il potere che gli \u00e8 stato conferito da Fistandantilus, si insedia definitivamente nella Torre dell'Alta Stregoneria."}
{"id": "317173", "revid": "818367", "url": "https://it.wikipedia.org/wiki?curid=317173", "title": "Otus scops", "text": "L'assiolo comune, assiolo o assiuolo (\"Otus scops\" ) \u00e8 il pi\u00f9 piccolo strigide europeo dopo la civetta nana; raggiunge appena le dimensioni del merlo. Per la sua voce, viene chiamato anche \"chi\u00f9\".\nDescrizione.\nLunghezza: 18\u201321\u00a0cm; apertura alare 47\u201355\u00a0cm; ala 14,4-16,2\u00a0cm; coda 6,7-7,5\u00a0cm; tarso 30\u00a0mm; becco 17\u201319\u00a0mm; peso 56-102\u00a0g. L'aspetto \u00e8 annoverato tra gli strigiformi meglio definibili. L'impressione delle proporzioni e delle dimensioni di questa specie dipende ampiamente dalla posizione dei cornetti che gli ornitologi chiamano ciuffetti auricolari. Quando quest'ultimi sono abbassati, fanno sembrare lo strigiforme piccolo, tarchiato e con la testa grande (in questo modo potrebbe essere confuso con la civetta). Con i ciuffetti auricolari eretti sul capo (che molti confondono con le orecchie), lo strigide denota una silhouette slanciata, con la testa piccola e pi\u00f9 grande di quello che veramente \u00e8. Rispetto alla civetta \u00e8 pi\u00f9 allungato e ha il capo pi\u00f9 piccolo e pi\u00f9 appiattito. L'assiolo ha un piumaggio finemente vermicolato e macchiettato di bruno grigiastro, che va dal grigio al marrone castagna sotto le ali con diverse chiazze bianche evidenti sul dorso. Queste differenze di colore hanno indotto gli ornitologi a definire questa variabilit\u00e0 con il termine di morfismo di colore, come accade negli allocchi. Avremo quindi assioli di tre differenti colorazioni: un morfismo rosso-brunastro, uno grigio e un altro intermedio. Gli occhi hanno un'iride di colore giallo, ma con cromatismi pi\u00f9 intensi rispetto a quelli della civetta. Nella parte inferiore del corpo si trovano strisce nere ben visibili.\nBiologia.\nQuesto rapace vive di norma solitario, talora in piccoli gruppi. L'assiolo \u00e8 un uccello attivo soprattutto di notte con un profilo di attivit\u00e0 di due fasi. Il punto principale della sua attivit\u00e0 raggiunge il culmine prima di mezzanotte. Tra le 0 e le 2 viene attivata perlopi\u00f9 una fase di pausa. Al tramonto o poco dopo l'assiolo termina la sua fase di pausa, alle prime luci dell'alba si ritira nel suo rifugio sempre ben riparato e trascorre la giornata di solito senza particolare movimento.\nFrequenti pause di pulizia interrompono questo periodo di riposo; sono stati osservati, sia pure raramente, veri e propri bagni di sole o di sabbia.\nIl volo di perlustrazione \u00e8 diretto e quasi senza rumore. Si distingue in maniera evidente da quello della civetta nana, che si svolge invece a forma di onda. In situazioni di minaccia l'assiolo assume una posizione a grande altezza, mimetizzandosi. In tale posizione resta immobile per lungo tempo, lasciando che il nemico potenziale si avvicini. Solo quando \u00e8 molto vicino spicca il volo, cambiando posto e riassumendo immediatamente la postura mimetica. In mancanza di possibilit\u00e0 di fuga, l'assiolo mostra una variet\u00e0 di atteggiamenti aggressivi, come soffiare, far battere il becco o sgranare gli occhi in modo asincrono, che possono sfociare in attacchi diretti con artigli e becco.\nVoce.\nIl canto dell'assiolo \u00e8 inconfondibile: \u00e8 un \"dj\u00fc\" o \"chi\u00f9\" (che gli ha valso lo stesso nome) non particolarmente forte, un po' nasale e quasi sempre monosillabico quasi come fosse una sonda, che spesso viene ripetuto per ore con un intervallo che va dai due ai 3,5 secondi. A volte alla nota principale viene preceduto un suono iniziale, tanto che il richiamo appare bisillabico. Il richiamo del rospo ostetrico al contrario sembra un \"\u00fc\" senza modulazione e sembra pi\u00f9 chiaro. Assomiglia vagamente allo scampanellare degli animali da gregge.\nPoich\u00e9 l'assiolo muove il capo durante il canto, \u00e8 difficile da localizzare in base ai suoi richiami. L'attivit\u00e0 di canto comincia poco dopo il tramonto e finisce all'alba; dopo mezzanotte l'attivit\u00e0 di richiamo diminuisce chiaramente per una o due ore. Le femmine e i maschi cantano spesso in duetto, la femmina chiama con un'intonazione un po' pi\u00f9 alta e un po' meno regolarmente del maschio. In caso di disturbo soprattutto vicino alle caverne si pu\u00f2 essere colpiti con il becco, in una maniera singolare tipica dei gufidi.\nNella banca dati seguente (in lingua tedesca) si possono sentire due maschi con una caratteristica vocale diversa. Il primo canto \u00e8 caratterizzato da un canto mezzo vocalizzato, nel secondo questo manca. La seconda sequenza di richiamo \u00e8 pi\u00f9 tipica della forma denominata. Nello sfondo si sente in lontananza un secondo segnalatore.\nRiproduzione.\nGli assioli seguono un matrimonio stagionale monogamo. Anche in caso di precoce perdita di partner un nuovo accoppiamento avviene solo raramente. Gli uccelli sono gi\u00e0 maturi sessualmente all'et\u00e0 di 10 mesi. Poich\u00e9 nidificano nelle caverne, gli assioli covano soprattutto nei buchi degli alberi, occasionalmente utilizzano anche cavit\u00e0 di rupi ed edifici. Raramente sono state constatate anche nidiate in vecchi nidi di gru e di gazze.\nUovo 31,2x27 mm. La covata, che consiste pi\u00f9 che altro di tre o cinque uova viene custodita solo dalla femmina. La femmina le cova per 25 giorni e dopo la schiusa i piccoli scivolano fuori dopo circa 21-22 giorni e vengono curati in genere da entrambi i genitori. Gi\u00e0 a 40 giorni sono capaci di cacciare autonomamente delle prede, ma vengono curati dai genitori per altri 20 giorni. Dopodich\u00e9 ne abbandonano il territorio.\nI maschi e le femmine usano, anche durante la cura della prole, solo piuttosto raramente lo stesso albero per dormire e il contatto corporeo nella fase di calma non \u00e8 stato osservato al di fuori della stagione degli accoppiamenti. Durante il periodo di cova e di nutrimento \u00e8 compito soprattutto del maschio tenere d'occhio il luogo di covata. I pulcini riposano perlopi\u00f9 stretti gli uni agli altri su un ramo nei pressi immediati del tronco.\nAlimentazione.\nL'assiolo \u00e8 una specie prettamente insettivora. Le cicale, le cavallette, i grilli e i maggiolini sono fra le sue prede prevalenti. Inoltre si nutre anche di lombrichi. Tra le prede vi sono solo in misura minore uccelli e rettili, e occasionalmente caccia topi o altri piccoli mammiferi.\nLa preda viene adocchiata da una posizione bassa e sbattuta a terra. Solo raramente caccia durante il volo o da terra. Non \u00e8 ancora noto con quale tecnica di caccia attacchi gli uccelli.\nLa tecnica di cattura dei piccoli uccelli si basa sul \"magnetismo\" (prevalentemente gli occhi) con il quale l'uccello stando fermo induce piccoli uccelli ad avvicinarsi. \u00c8 l'identico fenomeno con il quale anche le civette o i gufi venivano usati per la caccia alle allodole. Il fenomeno \u00e8 valido anche per i nidiacei appena usciti dal nido.\nSpostamenti.\nNella maggior parte del suo territorio di espansione l'assiolo \u00e8 un uccello migratore con territori di svernamento nelle savane boschive o arbustive a sud del Sahara. La migrazione comincia dalla met\u00e0 di agosto con gli uccelli pi\u00f9 giovani e si conclude a fine settembre.\nPopolazioni meno consistenti in Spagna meridionale, Italia meridionale e Grecia meridionale svernano nel territorio di cova. La sottospecie \"cyprius\" sembra essere interamente un uccello stanziale. Dai territori di svernamento gli assioli tornano non prima della fine di marzo nei loro territori di cova, perlopi\u00f9 tuttavia nella seconda met\u00e0 di aprile. Anche le sottospecie extra-europee sono in maggioranza migratori a lungo raggio con territori di svernamento in Africa orientale. Il volo assomiglia in particolare a quello dei gufi. Negli ultimi anni alcuni studi hanno evidenziato che in Italia alcuni individui di assiolo, preferiscono svernare nelle nostre regioni meridionali e insulari (Sardegna e Sicilia) evitando i pericoli della migrazione. Questo \u00e8 possibile in virt\u00f9 del cambiamento climatico globale che ha reso gli inverni meno rigidi.\nDistribuzione e habitat.\nI punti principali dell'espansione dell'assiolo sono lungo il Mar Mediterraneo con concentrazioni in Spagna, Croazia e in Turchia. Diffusa a macchia di leopardo \u00e8 anche la popolazione in Francia e Italia. Anche in Africa del Nord lo si pu\u00f2 trovare a macchia di leopardo, in Libia ed Egitto manca completamente. In Europa centrale le sue popolazioni raggiungono il confine settentrionale, la popolazione \u00e8 perci\u00f2 rada nell'insediamento. In Svizzera la popolazione, un tempo piuttosto diffusa, \u00e8 ora quasi completamente scomparsa dalla zona del Lago Lemano e dal Vallese centrale. Lo stesso dicasi della specie in Austria, dove popola soltanto alcuni ambienti di bacino nella Stiria meridionale e in Carinzia meridionale. In Germania ogni anno se ne osservano nei periodi di cova (soprattutto in Baviera), ma finora non \u00e8 stata provata alcuna covata.\nL'assiolo \u00e8 una specie termofila che predilige ambienti aperti, talvolta anche aridi. Uliveti, foreste di pini, piccole radure di frassini, boschi, campagne alberate, parchi e giardini, in pianura e in montagna sino al limite del castagno, anche presso le abitazioni umane, ma anche cimiteri e in parte parcheggi sono habitat adatti. Nel territorio di espansione settentrionale si trova soprattutto nei declivi meridionali esposti al caldo o in climi di coltivazione vinicola. Non occupa, al contrario, foreste chiuse. Nei sei mesi dell'inverno europeo si trattiene nelle savane africane. Di giorno si riposa, celandosi tra le fronde degli alberi.\nTendenze della popolazione in Europa centrale.\nL'Europa centrale si trova al margine settentrionale dell'ampio territorio di espansione di questa specie, per cui le popolazioni sono da sempre limitate in posizioni pi\u00f9 vantaggiose perlopi\u00f9 poste a sud. I territori di cova pi\u00f9 a nord si trovavano in Alsazia, ma dal 1986 questi luoghi non sono pi\u00f9 stati visitati. Tuttavia ogni anno (evidentemente per prolungamento della migrazione) si trovano voli occasionali anche nel cuore dell'Europa centrale, tanto che a volte non sono da escludersi covate anche nella valle del Reno e nei Land tedeschi meridionali.\nCome tutti i termofili, le specie insettivore sono crollate drasticamente dagli anni '60. Come cause sono state addotte la distruzione dello spazio vitale e la mancanza di prede sicuramente, almeno in parte, derivante dalla massiccia introduzione di biocidi occorsa da quegli anni in poi. Vi si aggiunge anche la persecuzione e alte perdite a causa di impatto col traffico stradale. Anche il continuo peggioramento delle condizioni di vita nei terreni di svernamento contribuiscono alla diminuzione della popolazione di questa specie. Solo la popolazione dell'Ungheria mostra al momento una tendenza stabile, forse addirittura positiva. La popolazione totale di questa specie di gufi in Europa centrale non supera al momento 500 coppie.\nQuesta specie, molto utile all'agricoltura, \u00e8 tra le specie protette ai sensi della legge 157/92"}
{"id": "317175", "revid": "125264564", "url": "https://it.wikipedia.org/wiki?curid=317175", "title": "Clube de Regatas do Flamengo", "text": "Il Clube de Regatas do Flamengo, noto comunemente come Flamengo, \u00e8 una societ\u00e0 polisportiva brasiliana nota soprattutto per la sua sezione calcistica. Ha sede a Rio de Janeiro nel quartiere di G\u00e1vea e non in quello di Flamengo come la maggior parte della gente pensa.\nGli sport praticati nella polisportiva sono calcio, canottaggio, ginnastica artistica, judo, nuoto, nuoto sincronizzato, pallacanestro e pallavolo.\n\u00c8 uno dei club pi\u00f9 titolati a livello nazionale, potendo vantare il primato di vittorie (37) nel Campionato Carioca (il campionato dello stato di Rio de Janeiro), otto campionati brasiliani, tre Coppe del Brasile e due supercoppe brasiliane. Il Flamengo \u00e8 inoltre una delle tre squadre che hanno sempre militato in prima divisione, insieme a San Paolo e Santos. A livello internazionale vanta la vittoria di due Coppe Libertadores (1981 e 2019), una Coppa Intercontinentale (1981) e una Recopa Sudamericana (2020). \u00c8, insieme alla , al Vasco da Gama e al Botafogo, una delle quattro principali squadre di Rio de Janeiro (altre squadre di Rio sono il Bangu e l'Am\u00e9rica) e la squadra con pi\u00f9 tifosi in Brasile, con oltre 30 milioni di sostenitori secondo i dati del 2018.\nNonostante non sia il nome ufficiale, \"Flamengo\" \u00e8 divenuto il termine utilizzato dai pi\u00f9 per riferirsi non solo alla squadra calcistica, ma anche all'intera associazione sportiva. Tra i soprannomi utilizzati dai tifosi per riferirsi al club ci sono \"Fla\", \"Mengo\" (abbreviativi del nome ufficiale), \"Meng\u00e3o\" (accrescitivo di \"Mengo\"), cos\u00ec come descrizioni legate ai colori del club, come ad esempio \"rubro-negro\", che significa \"rosso-nero\" o \"scarlatto-nero\".\nLa mascotte del club \u00e8 un avvoltoio (\"urubu\" in portoghese). Di conseguenza, i tifosi usano occasionalmente il termine \"urubu\" come uno dei soprannomi, mentre i sostenitori rivali usano tale nome nei loro cori in tono dispregiativo.\nStoria.\nIl Flamengo venne fondato il 17 novembre 1895 come societ\u00e0 di canottaggio da Jos\u00e9 Agostinho Pereira da Cunha, M\u00e1rio Spindola, Nestor de Barros, Augusto Lopes, Jos\u00e9 F\u00e9lix da Cunha Meneses e Felisberto Laport. Il gruppo di ragazzi era solito ritrovarsi al \"Caf\u00e9 Lamas\", nel quartiere Largo do Machado di Rio de Janeiro, e decise di formare una squadra di canottaggio. Sul finire del XIX secolo il canottaggio era lo sport d'\u00e9lite a Rio de Janeiro e i giovani, fondando un loro club, speravano di diventare popolari con le ragazze dell'alt\u00e0 societ\u00e0 cittadina. Poterono permettersi soltanto una barca usata chiamata \"Pherusa\", che necessitava di essere completamente ricostruita prima di essere utilizzata nelle competizioni. La squadra debutt\u00f2 il 6 ottobre 1895 quando salp\u00f2 dal molo di Caju, sulla spiaggia di Maria Angu, alla volta della spiaggia di Flamengo. Tuttavia i forti venti rovesciarono la barca e i vogatori quasi affogarono. Vennero salvati da un peschereccio nominato \"Leal\" (\"Leale\"). In seguito, durante i lavori di riparazione della Pherusa, l'imbarcazione venne rubata e mai pi\u00f9 ritrovata. Il gruppo dovette quindi risparmiare molto denaro per comprare una nuova barca, l\"Etoile\", rinominata \"Scyra\".\nNella notte del 17 novembre 1895, il gruppo, ritrovatosi nella villa di Nestor de Barros, sulla spiaggia di Flamengo, fond\u00f2 il \"Grupo de Regatas do Flamengo\" (Gruppo di Regate del Flamengo) ed elesse il primo consiglio. Il nome venne cambiato qualche settimana dopo in \"Clube de Regatas do Flamengo\" (Club di Regate del Flamengo). I fondatori decisero anche che l'anniversario della fondazione della societ\u00e0 avrebbe dovuto essere festeggiato il 15 novembre, in coincidenza con il Giorno della Repubblica, festa nazionale.\nIl Flamengo incluse una sezione calcistica solo quando un gruppo di giocatori poco soddisfatti del Fluminense ruppe con il proprio club in seguito ad una discussione con il consiglio. I giocatori (Alberto Borghert, Othon de Figueiredo Baena, P\u00edndaro de Carvalho Rodrigues, Emmanuel Augusto Nery, Ernesto Amarante, Armando de Almeida, Orlando Sampaio Matos, Gustavo Adolpho de Carvalho, Lawrence Andrews e Arnaldo Machado Guimar\u00e3es) decisero di unirsi al Flamengo dal momento che Borghert, il capitano, era anche un vogatore del Flamengo. L'ammissione dei nuovi membri venne approvata l'8 novembre 1911. Si dovette tra l'altro fare i conti anche un gruppo contrario alla partecipazione del club a gare di calcio, ma alla fine i membri dell'assemblea crearono ufficialmente la sezione calcistica il 24 dicembre 1911.\nIl nuovo team era solito allenarsi sulla spiaggia di Russel, guadagnando gradualmente il supporto degli abitanti locali, che apprezzavano guardare gli allenamenti. La prima partita ufficiale venne giocata il 3 maggio 1912 ed \u00e8, a tutt'oggi, la vittoria pi\u00f9 spettacolare della squadra, dato che il Flamengo batt\u00e9 il Mangueira 16 a 2. Il primo Fla-Flu (che sarebbe successivamente diventato uno dei pi\u00f9 famosi derby al mondo) venne anch'esso disputato in quell'anno, il 7 luglio, e vide la vittoria del Fluminense per 3 a 2.\nNel 1978, con la vittoria del Flamengo nel Campionato Carioca, prese avvio un periodo d'oro per i rossoneri. I cinque anni successivi sarebbero stati anni di gloria. Stelle come J\u00fanior, Carpegiani, Ad\u00edlio, Cl\u00e1udio Ad\u00e3o, Tita e, soprattutto, Zico, andarono a vincere il campionato statale per tre volte di fila. La gioia e l'orgoglio per le vittorie portarono il Flamengo fino alla prima vittoria del Campionato brasiliano, nel 1980. Quindi, come campione nazionale, il club si qualific\u00f2 per giocare il massimo torneo continentale, la Coppa Libertadores.\nIl 1981 \u00e8 un anno di svolta nella storia del Flamengo. Dopo aver battuto i cileni del Cobreloa in tre match, il team si laure\u00f2 campione sudamericano. L'obiettivo successivo era chiaro: la Coppa Intercontinentale, una gara secca da giocare nello Stadio Olimpico di Tokyo, in Giappone, contro i campioni europei del .\nRaul, Leandro, Marinho, Mozer, J\u00fanior, Andrade, Ad\u00edlio, Zico, Tita, Nunes e Lico formavano lo schieramento di partenza nella gara pi\u00f9 importante di sempre del Flamengo, il 13 dicembre 1981. Due gol di Nunes, un gol di Ad\u00edlio e una brillante prestazione di Zico furono pi\u00f9 che sufficienti a fare del Flamengo la prima squadra brasiliana campione del mondo dopo il Santos del grande Pel\u00e9.\nI due anni seguenti sarebbero stati anch'essi ricchi di vittorie. Un altro campionato di Rio nel 1981 e due campionati brasiliani - nel 1982 e nel 1983 - chiusero il periodo d'oro.\nRischio di retrocessione (1995-2005).\nDopo il titolo vinto nel 1992, il club entr\u00f2 in un periodo di grave crisi finanziaria e le vittorie in ambito nazionale e internazionale iniziarono a latitare. Nel 1995, anno del centenario della squadra, la radio sportiva Kl\u00e9ber Leite rilev\u00f2 la propriet\u00e0 del club e ingaggi\u00f2 l'attaccante Rom\u00e1rio, il FIFA World Player of the Year in carica, dal . Il fuoriclasse si un\u00ec a S\u00e1vio e poi a Edmundo, per comporre \"l'attacco dei sogni\", come fu soprannominato dai tifosi. Malgrado i tre campioni presenti in squadra oltre ad altre stelle, l'anno del centenario si chiuse senza trofei, ad eccezione della Ta\u00e7a Guanabara, trofeo assegnato alla squadra vincitrice della prima fase del Campionato Carioca. Il Flamengo fu sconfitto anche nella doppia finale della Supercoppa Sudamericana 1995 (dall'). Nel 1996 il club rossonero chiuse da imbattuto il Campionato Carioca, vincendo sia la fase della Ta\u00e7a Guanabara sia la fase della Ta\u00e7a Rio, con Rom\u00e1rio capocannoniere del torneo. S\u00e1vio fu capocannoniere e miglior giocatore della squadra nella vittoriosa campagna in Copa de Oro del 1996, primo titolo internazionale vinto dal club dopo il 1981 e terzo in assoluto.\nNel 1999 Edmundo dos Santos Silva fu eletto presidente del club e port\u00f2 con s\u00e9 un ricco contratto di sponsorizzazione con l'azienda di marketing sportivo ISL. Malgrado gli scarsi risultati nel campionato nazionale, il Flamengo vinse la Coppa Mercosur 1999 e continu\u00f2 a mietere successi a livello regionale, vincendo tre Campionati Carioca di fila dal 1999 al 2001, impresa riuscita per la quarta volta, oltre alla Copa dos Campe\u00f5es del 2001, un titolo interstatale. Nel 2001 la retrocessione in S\u00e9rie B fu evitata all'ultima giornata, grazie alla vittoria contro il . Gli anni seguenti furono segnati da piazzamenti molto deludenti nel campionato nazionale.\nLa ISL fall\u00ec nel 2002 per ragioni non legate al rapporto contrattuale con il Flamengo, lasciando il club privo di un ricco partner. Edmundo Santos Silva fu rimosso dal proprio ruolo, essendo rimasto al centro di uno scandalo. Privo di liquidit\u00e0, il Flamengo evit\u00f2 la retrocessione con fatica nel 2002, 2004 e 2005. Una delle peggiori annate del club fu proprio il 2005, quando il club rossonero fu salvato dall'arrivo del tecnico Joel Santana, che colse 6 vittorie e 3 pareggi nelle 9 partite in carica. Pur nelle difficolt\u00e0, nel 2003 e nel 2004 la squadra raggiunse la finale della Coppa del Brasile, dove fu sconfitta ambedue le volte, rispettivamente dal Cruzeiro e dal .\nFine del digiuno (2006-2013).\nNel 2006 il Flamengo raggiunse la finale della Coppa del Brasile per la quinta volta, ma non riusc\u00ec a far proprio il trofeo, che and\u00f2 al . Dal 2007 al 2009 trionf\u00f2, invece, nel Campionato Carioca, realizzando il \"tricampeonato\", cio\u00e8 tre vittorie di fila nella manifestazione, diventando la squadra pi\u00f9 titolata nel torneo con 31 titoli e staccando cos\u00ec la , con cui all'epoca era appaiata a quota 30 titoli.\nIl 9 marzo 2007 il club fu omaggiato con la dedica di una data nel calendario ufficiale dello stato di Rio de Janeiro: il governatore dello stato, S\u00e9rgio Cabral Filho, dichiar\u00f2 che il 17 novembre sarebbe stata la \"giornata del Flamengo\".\nIl campionato nazionale del 2007 vide il Flamengo vincere molte partite in casa e risalire dalla zona retrocessione fino al secondo posto, prima di perdere per 1-0 contro il all'ultima giornata e chiudere al terzo posto finale. Da allora i piazzamenti migliorarono costantemente, con il quinto posto nel campionato seguente (dopo aver terminato la prima parte di stagione al decimo posto) e il primo posto nel 2009. Con questa vittoria il Flamengo ottenne il quinto titolo nazionale, a 17 anni dall'ultimo successo. Il campionato del 2009 fu chiuso dai rossoneri con 67 punti, la quota pi\u00f9 bassa per una squadra laureatasi campione dall'entrata in vigore del nuovo formato del campionato, nel 2003. Il club si aggiudic\u00f2 il campionato pur avendo trascorso solo due giornate in vetta alla classifica, grazie al successo per 2-1 in rimonta contro il all'ultimo. Adriano fu capocannoniere della S\u00e9rie A con 19 gol.\nIn ambito continentale la compagine rossonera continu\u00f2 a faticare nei primi anni 2000. Dopo aver perso la finale della Coppa Mercosur 2001 contro il ai tiri di rigore, la squadra super\u00f2 i quarti di finale solo una volta nelle successive competizioni internazionali disputate. Nel 2008 fu eliminato dalla Coppa Libertadores agli ottavi di finale dai messicani dell'.\nDal 2010 al 2015 in S\u00e9rie A i risultati furono negativi: solo una volta il campionato fu concluso al di sopra del decimo posto. Dopo il successo del 2009, fu ingaggiato l'attaccante V\u00e1gner Love, da affiancare ad Adriano, ma nel 2010 fall\u00ec la conquista del quarto campionato di fila (il titolo and\u00f2 al ). Pur avendo superato per il rotto della cuffia il girone di Libertadores nel 2010, l'allenatore Andrade fu esonerato. Nella prima apparizione ai quarti di finale del torneo dal 1993, la squadra fu eliminata dall'; poco dopo sia V\u00e1gner Love che Adriano lasciarono il Flamengo. Una serie di avvicendamenti alla guida tecnica caratterizz\u00f2 i mesi successivi, in cui il Flamengo riusc\u00ec a evitare la retrocessione e poi a ottenere un posto in Libertadores sotto la gestione di Vanderlei Luxemburgo.\nL'acquisto di grido del 2011 fu quello del 31enne Ronaldinho, fuoriclasse proveniente dal cui furono affiancati Dar\u00edo Bottinelli e Thiago Neves. Il Flamengo vinse il Campeonato Carioca senza subire sconfitte, ma, nonostante le alte aspettative, fu eliminato nella Coppa Sudamericana 2011 dall'Universidad de Chile e non and\u00f2 oltre il quarto posto nel campionato nazionale. L'annata si chiuse con il ritiro dall'attivit\u00e0 agonistica del serbo Dejan Petkovi\u0107, bandiera del club.\nNel 2012 Ronaldinho fece causa al Flamengo reclamando pagamenti insoluti per quattro mesi e rescisse il proprio contratto con il club. Thiago Neves torn\u00f2 alla Fluminense dopo una negoziazione con l'Al-Hilal, titolare del suo cartellino, non andata a buon fine, mentre il difensore Alex Silva fu ceduto in prestito al Cruzeiro dopo aver minacciato il Flamengo di azioni legali. Per la stagione 2012 tornarono in organico V\u00e1gner Love e Ibson, ma ancora una volta non fu vinto alcun trofeo e l'eliminazione dalla Coppa Libertadores 2012 fu prematura.\nAlla fine del 2012, Eduardo Bandeira de Mello fu eletto presidente del club per i successivi tre anni con l'obiettivo di risanare la complicata situazione debitoria del club, insolvente per 750 milioni di real. Dopo una serie di cambi di allenatore, il tecnico Jayme de Almeida, nominato ad interim, evit\u00f2 la retrocessione e vinse la Coppa del Brasile del 2013 battendo in finale l' (terzo successo per i rossoneri dopo quelli del 1990 e del 2006).\nRitorno graduale ai vertici (2014-oggi).\nLa difesa della Coppa del Brasile vinta nel 2013 fall\u00ec contro l' in semifinale, ma nel 2014 il Flamengo rimase l'unico club brasiliano capace di ridurre il proprio debito nel corso dell'anno (fino a 600 milioni di real) e fu la societ\u00e0 che registr\u00f2 il maggiore profitto annuo. Nel 2015, dopo un inizio altalenante nel Campionato Carioca e nel campionato nazionale, si successero sulla panchina del club vari allenatori, con la squadra che non fu in grado di qualificarsi per la Coppa Libertadores, chiudendo al terzo posto. Malgrado l'organico annoverasse nuovi acquisti di spicco come Paolo Guerrero ed Ederson, il debito della societ\u00e0 era stato ridotto a 495 millioni di real, risultato che consent\u00ec al presidente Bandeira di essere rieletto. A met\u00e0 della stagione 2016 il club ingaggi\u00f2 Diego, ma non riusc\u00ec ad andare oltre il quarto posto finale.\nNel Campionato Carioca 2017 la squadra chiuse da imbattuta, mentre fu eliminata dalla Coppa Libertadores gi\u00e0 dopo la fase a gironi, dove non ottenne nessuna vittoria fuori casa, ma con il terzo posto nel raggruppamento ebbe accesso alla Coppa Sudamericana. Arriv\u00f2 inoltre in finale di coppa nazionale, dove fu sconfitta ai tiri di rigore dal . Tre mesi dopo, raggiunse per la prima volta la finale di Coppa Sudamericana, in cui perse contro l' in trasferta e pareggi\u00f2 in casa, vedendo sfumare il trofeo. A causa degli incidenti provocati dai sostenitori del Flamengo nei pressi dell'hotel dove alloggiavano i giocatori dell'Independiente, il Flamengo fu poi punito con due match a porte chiuse nella successiva edizione della Coppa Libertadores.\nNove anni dopo l'ultima vittoria del campionato nazionale, il club rossonero and\u00f2 molto vicino alla vittoria finale, trascorrendo la maggior parte della stagione 2018 in testa alla classifica (13 giornate) e battendo il record di punti del club stabilito nel 2016, ma alla fine termin\u00f2 al secondo posto dietro il . Quell'anno la societ\u00e0 concluse i due affari in uscita pi\u00f9 costosi della propria storia, cedendo in Europa due prodotti del proprio vivaio, il 18enne Vin\u00edcius J\u00fanior al a luglio per 46 milioni di euro e il 20enne Lucas Paquet\u00e1 al per 35 milioni di euro a dicembre. Alla fine del 2018 Rodolfo Landim fu eletto presidente per un triennio. Il Flamengo ingaggi\u00f2 Giorgian De Arrascaeta dal Cruzeiro per 63 milioni di real (14,5 milioni di euro), record per il calcio brasiliano, e Gabigol in prestito dall'.\nA causa di un incendio scoppiato l'8 febbraio 2019 nel centro di allenamento del club per via di un malfunzionamento del sistema di aria condizionata, dieci giocatori delle giovanili rimasero uccisi e tre feriti.\nNel novembre 2019, battendo in finale il allo Stadio Monumental \"U\" di Lima, la squadra si aggiudic\u00f2 per la seconda volta la Coppa Libertadores, a trentotto anni dal primo successo ottenuto nella competizione. Decisivo fu Gabigol, che con una doppietta siglata nei minuti conclusivi dell'incontro ribalt\u00f2 il punteggio, fissandolo sul 2-1. Meno di ventiquattro ore dopo il successo in Libertadores, il Flamengo si aggiudic\u00f2 anche il campionato per la prima volta dopo dieci anni, con quattro giornate di anticipo, beneficiando della sconfitta del .\nNon riusc\u00ec, poi, la conquista della Coppa del mondo per club nel dicembre 2019. Nella riedizione della sfida di 38 anni prima, vinta contro il , a prevalere furono gli inglesi, che si imposero per 1-0 nella finale di Doha contro i brasiliani dopo i tempi supplementari. Nel febbraio 2020 il club mise in bacheca la Recopa Sudamericana battendo per 3-0 in casa gli ecuadoriani dell' dopo il 2-2 dell'andata in trasferta. Nel novembre 2021 il club sfior\u00f2 un nuovo successo in Coppa Libertadores, a due anni di distanza dall'ultima affermazione, venendo sconfitto in finale dai connazionali e campioni uscenti del .\nRivalit\u00e0.\nI pi\u00f9 grandi rivali del Flamengo sono le altre tre grandi squadre di Rio de Janeiro: il Fluminense, il Botafogo e il Vasco da Gama. Al giorno d'oggi, quella con il Vasco da Gama \u00e8 considerata la rivalit\u00e0 pi\u00f9 forte del Flamengo. L'intensit\u00e0 delle rivalit\u00e0 a Rio \u00e8 cambiata negli anni: negli anni sessanta e per buona parte degli anni settanta, per esempio, i tifosi del Flamengo consideravano il Botafogo come la prima squadra nemica.\nOrganico.\n\"Rosa aggiornata al 12 settembre 2021.\"\nAltre sezioni.\nNuoto.\nLa sezione di nuoto del Flamengo \u00e8 riuscita a realizzare il difficilmente eguagliabile di record di 20 titoli carioca consecutivi tra il 1979 e il 1998. Nello stesso periodo ha vinto 8 titoli brasiliani consecutivi (dal 1980 al 1987).\nAltri sport.\nIl club \u00e8 attivo anche in altre discipline olimpioniche, come il Judo e la pallanuoto."}
{"id": "317176", "revid": "729019", "url": "https://it.wikipedia.org/wiki?curid=317176", "title": "Aur\u00e9lien Rougerie", "text": "Biografia.\nFiglio d'arte (suo padre Jacques, \u00e8 un ex pilone che disput\u00f2 anche un incontro in Nazionale francese, e sua madre, Christine Dulac, fu campionessa di pallacanestro negli anni settanta), ha sempre militato nel Montferrand, poi diventato Clermont-Auvergne, club nelle cui giovanili crebbe.\nEsordiente in prima squadra nel 2000, dal 2001 \u00e8 presente in Nazionale, nella quale esord\u00ec in un \"test match\" contro il .\nCon la Nazionale ha preso parte ai Sei Nazioni del , , , e , vincendo quelli del e del (di cui il primo con il Grande Slam).\n\u00c8 stato inoltre selezionato per le Coppe del Mondo 2003 (in Australia) e 2007 (in Francia), in entrambi i casi piazzandosi quarto assoluto con la propria Nazionale.\nNell'agosto 2002 un incidente rischi\u00f2 seriamente di comprometterne la carriera: durante un'amichevole contro il London Wasps, Rougerie fu colpito alla laringe dal tallonatore inglese Phil Greening; tracheotomizzato, fu ricoverato in ospedale per diverse settimane, nel corso delle quali fu operato tre volte e alimentato per sonda naso-gastrica; torn\u00f2 in campo quattro mesi dopo l'incidente, a causa del quale perse nove kg di peso corporeo.\nNel 2007 il tribunale di Clermont-Ferrand riconobbe Greening civilmente responsabile per il danno inflitto a Rougerie e lo condann\u00f2 al pagamento di una somma di circa 40.000 euro.\nDal 2006 \u00e8 capitano del Clermont-Auvergne; alla fine del 2008 si sottopose a un intervento chirurgico per ridurre un'ernia cervicale e per tale ragione salt\u00f2 i \"test\" di met\u00e0 anno e autunnali della Nazionale francese; \u00e8 tornato a rivestire la maglia blu della in occasione del Sei Nazioni 2010."}
{"id": "317177", "revid": "123373062", "url": "https://it.wikipedia.org/wiki?curid=317177", "title": "L\u00e9on Foucault", "text": "Egli inoltre fece misure della velocit\u00e0 della luce in mezzi diversi, ed invent\u00f2 il giroscopio, scopr\u00ec le correnti indotte (correnti di Foucault). Il cratere Foucault sulla luna \u00e8 dedicato a lui.\nPrimi anni.\nFiglio di un editore, L\u00e9on Foucault nacque a Parigi nel 1819. I suoi primi anni di studio furono dedicati alla medicina, ma il giovane si appassion\u00f2 alla fisica. I suoi primi interessi furono per gli esperimenti di L.J.M. Daguerre sulla dagherrotipia, che possono considerarsi come gli \"antenati\" della moderna fotografia. Nei tre anni successivi assistette Alfred Donn\u00e9 nei suoi studi sull'anatomia microscopica.\nCon l'amico A.H.L. Fizeau, fece una serie di esperienze confrontando l'intensit\u00e0 della luce del Sole con quella emessa dall'arco elettrico che scocca fra due elettrodi in carbone nella lampada ad arco (allora largamente utilizzato come fonte di luce elettrica) e a quella della fiamma ossidrica. Il suo interesse spazi\u00f2 anche verso l'interferenza dei raggi infrarossi ed alla polarizzazione cromatica della luce.\nL'affermazione.\nNegli anni quaranta contribu\u00ec ai \"Comptes Rendus\" con un articolo in cui descriveva il funzionamento di un regolatore elettromagnetico per lampade ad arco elettrico, e, in collaborazione con il suo amico Jules Regnauld, redasse un articolo sulla visione binoculare.\nDal 1845 scrisse i verbali degli incontri settimanali dell\"'Acad\u00e9mie des sciences\" per un influente giornale, il \"Journal des d\u00e9bats\". La sua franchezza gli caus\u00f2 inimicizie che lo allontanarono da gran parte della comunit\u00e0 scientifica.\nNel 1850 riusc\u00ec a dimostrare, per mezzo di uno specchio girevole simile a quello utilizzato da Sir Charles Wheatstone, che la velocit\u00e0 di propagazione della luce nell'aria \u00e8 maggiore che nell'acqua. Stabil\u00ec anche che la velocit\u00e0 della luce varia in maniera inversamente proporzionale all'indice di rifrazione del mezzo nel quale si propaga.\nNel 1851 egli riusc\u00ec a dare dimostrazione diretta della rotazione della Terra intorno al proprio asse con un esperimento tanto semplice quanto geniale. Egli sfrutt\u00f2 il principio di inerzia in maniera originale facendo oscillare un pendolo con una massa rilevante e di notevole lunghezza all'interno del Pantheon di Parigi. Per rispettare le leggi d'inerzia il piano di oscillazione deve rimanere inalterato ma a causa della rotazione terrestre i parigini videro il pendolo che lentamente cambiava direzione. Fu per questa dimostrazione e per l'invenzione del giroscopio che ne deriva che nel 1855 ricevette la medaglia Copley dalla \"Royal Society\" di Londra. Nello stesso anno divenne assistente in fisica dell'osservatorio imperiale di Parigi.\nNel settembre dello stesso anno scopr\u00ec che la forza necessaria alla rotazione di un disco di rame aumenta quando questo si trova all'interno dei poli di un magnete e nel frattempo il disco si scalda per quelle correnti indotte che adesso chiamiamo correnti di Foucault.\nFoucault invent\u00f2 nel 1857 il polarizzatore che porta il suo nome e l'anno seguente invent\u00f2 un metodo per dare agli specchi dei telescopi riflettori la forma di sfera o di paraboloide di rivoluzione.\nCon lo specchio di Wheatstone nel 1862 stabil\u00ec che la velocit\u00e0 della luce era di 298000\u00a0km/s; 10000\u00a0km/s di meno del valore comunemente accettato all'epoca e lontano solo lo 0,6 % dal valore attualmente ritenuto corretto.\nLa maturit\u00e0.\nNel 1862 fu nominato membro del \"Bureau des longitudes\" e insignito della Legion d'onore. Nel 1864 divenne membro straniero della Royal Society e l'anno dopo entr\u00f2 nella sezione di meccanica di questo istituto.\nNel 1865 pubblic\u00f2 un articolo sul regolatore di velocit\u00e0 inventato da Watt in cui mostrava alcune migliorie per stabilizzarne la velocit\u00e0 ed un nuovo apparecchio per la regolazione della luce emessa da una lampada ad arco.\nL'anno seguente fece esperimenti per la deposizione di un sottilissimo strato di argento sulla faccia esterna della lente da telescopio per permettere di osservare il sole senza pericolo per gli occhi. A partire dal 1845 fu redattore capo della sezione scientifica del \"Journal des d\u00e9bats\". I suoi articoli pi\u00f9 importanti si trovano nei \"Comptes Rendu\" (1847-1869).\nMorte.\nNel 1866 lo scienziato fu colpito da quello che allora era un morbo misterioso, perdendo l'uso delle gambe e poi anche quello della parola: non \u00e8 chiaro se si trattasse di sclerosi laterale amiotrofica - malattia all'epoca non conosciuta - o di una sclerosi multipla primariamente progressiva. Si fece posizionare lo specchio che aveva inventato e che inseguiva il moto degli astri, in modo da vedere la volta stellata anche se paralizzato nel letto. Mor\u00ec nel febbraio 1868 a Parigi e fu sepolto nel cimitero di Montmartre."}
{"id": "317193", "revid": "6923", "url": "https://it.wikipedia.org/wiki?curid=317193", "title": "Mercedes-Benz Citaro", "text": "Il Mercedes-Benz O530 Citaro ( ) \u00e8 un modello di autobus, autosnodato e filobus prodotto a partire dal 1998 dall'azienda tedesca EvoBus con marchio Mercedes-Benz.\nDiffuso in pi\u00f9 di 40 nazioni, \u00e8 l'autobus di maggior successo prodotto con marchio Mercedes-Benz, con pi\u00f9 di esemplari prodotti al 2019. L'assemblaggio avviene dal 1998 negli stabilimenti di Mannheim in Germania e Ligny-en-Barrois, in Francia. Il Citaro, nelle sue varie versioni, ha vinto tre volte l'International Bus &amp; Coach of the Year nel 2006, nel 2012 e nel 2018.\nStoria.\nDopo oltre un decennio dalla messa in commercio degli ultimi due autobus prodotti con marchio Mercedes-Benz, ossia l'O405N e l'O407, la controllata EvoBus concep\u00ec l'O530 che ribattezz\u00f2 Citaro. Il modello fu quindi presentato nel giugno 1997 al congresso dell'Associazione internazionale del trasporto pubblico (UITP) di Stoccarda e nello stesso anno l'azienda tedesca Hamburger Hochbahn di Amburgo ne fu la prima acquirente. La produzione inizi\u00f2 nel corso dell'anno successivo.\nIl 16 aprile 2014 Daimler ha annunciato la vendita del \u00ba esemplare di Citaro, assegnato alla lussemburghese Voyages \u00c9mile Weber.\nTecnica.\nCitaro C1 (1997-2010).\nIl Citaro \u00e8 il primo autobus con pianale integralmente ribassato prodotto dalla Mercedes-Benz. Per consentire l'abbassamento del pianale, il motore (OM 906 oppure OM 457 (h) LA) \u00e8 stato posizionato sul lato sinistro dello sbalzo posteriore. In un primo momento il modello ebbe un gran numero di problemi, legati al raffreddamento del motore. Anche per compensare questi problemi, nel 2002 e nel 2006 fu rivisto nel design. In particolare, nel 2006 vennero ridisegnata la parte posteriore e ammorbidite le linee del frontale.\nCitaro C2 (dal 2011).\nIn vista del passaggio alla normativa Euro VI, la Mercedes appront\u00f2 la nuova versione, denominata C2. In un primo momento prosegu\u00ec la produzione con i motori della generazione precedente, rispondenti alle norme Euro V, senza l'aggiornamento della parte posteriore.\nNel maggio 2012, in concomitanza con il restyling della parte posteriore, il Citaro ricevette i motori OM 936 da 7.7 litri di cilindrata (220 e 260 kW, 299 e 354 CV) e OM 470 da 10,7 litri di cilindrata (265 e 290 kW, 360 o 394 CV). Tutti questi motori rispondono ora agli standard Euro 6.\nDal 2018 \u00e8 inoltre disponibile la versione elettrica denominata eCitaro a cui \u00e8 seguito, nel 2020, il lancio dell'autosnodato elettrico.\nDiffusione.\nAsia.\nEmirati Arabi Uniti.\nTra il 2007 e il 2009 circa 180 Citaro sono stati consegnati, su ordine dell'emirato di Abu Dhabi, alla citt\u00e0 di al-'Ayn.\nEuropa.\nAustria.\nIl Citaro ha trovato particolare fortuna nella flotta di Wiener Linien, che ha acquistato oltre 400 esemplari nel 2021.\nGermania.\nNel suo paese d'origine il Citaro si \u00e8 ampiamente diffuso. Il maggiore quantitativo \u00e8 stato acquistato da BVG, che nel solo 2018 ha effettuato l'ordine pi\u00f9 consistente di sempre richiedendo la produzione di 950 esemplari. Diverse centinaia di Citaro sono stati acquistati anche da Hamburger Hochbahn, VHH e ASEAG mentre minori quantitativi si sono riscontrati nelle flotte di \u00dcSTRA e BSAG.\nFrancia.\nIn Francia diversi esemplari sono stati acquistati dalla M\u00e9tropole di Rouen Normandia e dalla M\u00e9tropole di Rennes.\nItalia.\nIn Italia il mezzo ha riscosso molto successo. I maggiori quantitativi sono stati acquistati dalle aziende ATAC (Roma) e ATM (Milano), con rispettivamente oltre 580 esemplari a Roma (gasolio e mild hybrid) e oltre 170 a Milano; proprio nel capoluogo meneghino sono presenti anche tre prototipi di Citaro O530 BZ alimentati ad idrogeno. In quantitativi minori il mezzo \u00e8 stato presente nelle flotte di: Actv, ANM (Napoli), ARST, ASPO Olbia, ATAF Gestioni,fnma,\n ATP (Sassari) e ATP (Nuoro), Autoguidovie, Busitalia - Sita Nord, Conerobus, CSTP (Salerno) poi Busitalia Campania, CTM (Cagliari), CTP (Napoli), DolomitiBus, MOM, Trieste Trasporti, Umbria Mobilit\u00e0 poi Busitalia - Sita Nord,fnma\nPolonia.\nNel 2021 24 esemplari di eCitaro sono stati acquistati dalla citt\u00e0 di Danzica.\nRegno Unito.\nUna versione modificata con guida a destra \u00e8 stata commercializzata nel Regno Unito. In particolare nel 2002 la citt\u00e0 di Londra decise di acquistare alcuni autosnodati per il servizio urbano nella capitale inglese, tuttavia questi mezzi furono radiati entro il dicembre 2011 in quanto definiti \"troppo ingombranti\" e inadatti alle curve troppo strette. Questi mezzi sono poi stati acquistati da diversi operatori inglesi, e 68 esemplari sono stati esportati sull'isola di Malta da Arriva.\nScandinavia.\nIl mezzo ha riscosso successo anche nei paesi scandinavi. In Norvegia diversi esemplari sono stati presenti nella flotta di Norgesbuss, che nel 2019 ha acquistato anche sei eCitaro, mentre in Svezia sono presenti 23 CapaCity L a quattro assi presso T\u00dcV Rheinland mentre Bergkvarabuss ha ottenuto cinque eCitaro.\nSvizzera.\nNel 2021 Basler Verkehrs-Betriebe ha acquistato un totale di 54 eCitaro, seguita da Baselland Transport che ne ha acquistati 13.\nUngheria.\nNel 2012 VT Transman, societ\u00e0 del gruppo Arriva, ha acquistato 159 Citaro per la BKK di Budapest, mezzi poi entrati in servizio nel 2013."}
{"id": "317209", "revid": "122928813", "url": "https://it.wikipedia.org/wiki?curid=317209", "title": "Watchdog", "text": "Il watchdog o watchdog timer (in italiano: \"temporizzatore di supervisione\" - letteralmente: \"cane da guardia\") \u00e8 un sistema di temporizzazione hardware che permette alla CPU la rilevazione di un loop infinito di programma o di una situazione di deadlock.\nTale rilevazione pu\u00f2 consentire di prendere dei provvedimenti per correggere la situazione, generalmente effettuando un reset del sistema. Possono essere implementati watchdog pi\u00f9 complessi che consentano la memorizzazione delle informazioni di contesto per effettuare il debugging delle applicazioni che lo hanno causato. In questo caso un secondo watchdog pi\u00f9 semplice dovr\u00e0 assicurarsi che, se il primo non portasse a termine il suo compito in un determinato lasso di tempo, il sistema comunque venga resettato.\nParticolari watchdog possono innescare inoltre azioni di sistemi di controllo per effettuare operazioni di messa in sicurezza di apparati secondari come ad esempio, spegnimento di motori, alimentazioni o altro, in attesa che la condizione di errore venga eliminata.\nUn semplice watchdog pu\u00f2 essere implementato facilmente con un contatore di \"x\"-bit in un sistema che funzioni con un clock di \"y\" MHz, in questo modo il sistema verr\u00e0 resettato se il timer non viene riazzerato ogni formula_1 secondi."}
{"id": "317211", "revid": "15756", "url": "https://it.wikipedia.org/wiki?curid=317211", "title": "Misandria", "text": "Il termine misandr\u00eca (dal greco \u03bc\u1fd6\u03c3\u03bf\u03c2 (\"m\u00edsos\"), \"odio\", \"avversione\", e \u1f00\u03bd\u03ae\u03c1, gen. \u1f00\u03bd\u03b4\u03c1\u03cc\u03c2 (\"an\u0113r\", gen. \"andr\u00f3s\"), \"uomo\") indica un sentimento ed un conseguente atteggiamento di avversione, ostilit\u00e0, odio, disprezzo e/o pregiudizio nei confronti del genere maschile.\nLa misandria pu\u00f2 manifestarsi in numerosi modi, tra cui esclusione sociale, discriminazione sessuale, ostilit\u00e0, ginocentrismo, insulto verso gli uomini, incitamento all'odio e violenza contro gli uomini, scarsa o assente copertura mediatica, demonizzazione e oggettificazione sessuale.\nA livello lessicale, l'antonimo della misandria \u00e8 la misoginia.\nDescrizione e visioni.\nSvariate teoriche del femminismo radicale, tra cui Valerie Solanas, Mary Daly, Wendy McElroy, Andrea Dworkin sono state accusate di misandria.\nL'accademica Alice Echols, professoressa di storia e studi contemporanei di genere all'Universit\u00e0 della California meridionale, nel suo libro del 1989 \"Daring To Be Bad: Radical Feminism in America, 1967\u20131975\", sosteneva che la femminista radicale Valerie Solanas, nota per il suo tentato omicidio di Andy Warhol nel 1968, mostr\u00f2 un livello estremo di misandria rispetto a altre femministe radicali dell'epoca nel suo trattato \"SCUM Manifesto\". Echols dichiar\u00f2:La misandria sfacciata di Solanas - in particolare la sua convinzione nell'inferiorit\u00e0 biologica degli uomini - la sua approvazione delle relazioni tra \"donne indipendenti\" e il suo licenziamento del sesso come \"il rifugio degli insensati\" contravvenivano al tipo di femminismo radicale prevalso nella maggior parte dei gruppi di donne in tutto il paese.La saggista e femminista radicale Andrea Dworkin ha criticato il filone \"deterministico biologico\" nel femminismo radicale che, nel 1977, ha trovato \"con crescente frequenza nei circoli femministi\" che ha fatto eco alle opinioni (da molti invece ritenute solo parodia del patriarcato) di Valerie Solanas secondo cui i maschi sarebbero biologicamente inferiori alle donne e violenti per natura, il che richiederebbe un genericidio per consentire l'emergere di un \"nuovo \"\u00dcbermensch\" Womon\".\nL'autrice femminista bell hooks (pseudonimo di Gloria Jean Watkins) ha discusso della questione dell'\"odio dell'uomo\" durante il primo periodo di liberazione delle donne come reazione all'oppressione patriarcale e alle donne che hanno avuto brutte esperienze con gli uomini nei movimenti sociali non femministi. Ha anche criticato i filoni separatisti del femminismo come \"reazionari\" per aver promosso l'idea che gli uomini sarebbero intrinsecamente immorali, inferiori e incapaci di contribuire a porre fine all'oppressione sessista o beneficiare del femminismo. In \"Feminism is For Everybody\", Watkins lamenta il fatto che le femministe che hanno criticato il pregiudizio anti-maschio nei primi movimenti delle donne non abbiano mai attirato l'attenzione dei media e che \"il nostro lavoro teorico critica la demonizzazione degli uomini considerati come il nemico non ha cambiato la prospettiva delle donne che erano anti-maschi\". Watkins ha teorizzato in precedenza che questa demonizzazione avrebbe portato a una frattura non necessaria tra il movimento maschile e il movimento femminista.\nSebbene Watkins non nomini singole teoriche separatiste, la visione utopica della filosofa e teologa femminista Mary Daly di un mondo in cui uomini e donne eterosessuali sono stati eliminati \u00e8 un esempio estremo di questa tendenza. Daly sosteneva che l'uguaglianza sessuale tra uomini e donne non era possibile e che le donne, a causa delle loro capacit\u00e0 superiori, dovrebbero governare gli uomini. Ancora pi\u00f9 tardi, in un'intervista, Daly ha sostenuto \"Se la vita deve sopravvivere su questo pianeta, ci deve essere una decontaminazione della Terra. Penso che questo sar\u00e0 accompagnato da un processo evolutivo che porter\u00e0 a una drastica riduzione della popolazione di maschi\". Lo stesso scenario \u00e8 stato sostenuto dalla consigliera socialista, attivista femminista spagnola Vera Aurelia, la quale ha proposto una castrazione di massa degli uomini.\nPaul Nathanson e la professoressa di scienze delle religioni all'universit\u00e0 McGill Katherine K. Young hanno sostenuto che il \"femminismo ideologico\" in contrapposizione al \"femminismo egualitario\" ha imposto misandria alla cultura. Il loro libro del 2001, \"Spreading Misandry\", analizzava \"manufatti e produzioni culturali pop degli anni '90\", dai film ai biglietti di auguri per quelli che consideravano messaggi pervasivi di odio verso gli uomini. \"Legalizing Misandry\" (2005), il secondo della serie, ha prestato una simile attenzione alle leggi del Nord America. Anche gli attivisti per i diritti degli uomini e altri gruppi mascolinisti hanno spesso criticato le leggi moderne in materia di divorzio, violenza domestica e stupro come esempi di misandria istituzionale.\nWendy McElroy, una femminista individualista, scrisse nel 2001 che alcune femministe \"hanno ridefinito la visione del movimento del sesso opposto\" come \"una rabbia calda verso gli uomini [che] sembra essersi trasformata in un odio freddo\". Ha sostenuto che \u00e8 una posizione errata considerare gli uomini come una classe di irriformabili o stupratori.\nIn un articolo del 2016, la scrittrice e giornalista Cathy Young ha descritto un \"attuale ciclo di misandria\" nel femminismo. Questo ciclo, spiega, include l'uso del termine \"mansplaining\" e altri neologismi che usano \"man\" (uomo) come prefisso dispregiativo. Il termine \"mansplaining\", secondo la scrittrice femminista Rebecca Solnit, \u00e8 stato coniato poco dopo l'apparizione nel 2008 del suo saggio \"Men Explain Things to Me\".\nIl professore di sociologia ed autore Anthony Synnott ha proposto il concetto secondo cui la misandria \u00e8 ulteriormente alimentata e generata dalla misoginia e che il concetto di sfida alla misandria pu\u00f2 essere visto come opposizione al femminismo. A causa del numero crescente di club esclusivamente per donne e di campagne per l'emancipazione femminile, Synnott afferma che ci\u00f2 pu\u00f2 causare un ambiente di esclusione maschile e disprezzo degli uomini.\nLa giornalista e responsabile dei media del Partito Verde di Inghilterra e Galles Miranda Larbi ha affermato che le femministe dovrebbero fare uno sforzo maggiore per tentare di tenere la misandria fuori dal femminismo. Secondo Larbi, i difetti del femminismo moderno includono la creazione di problemi come le molestie sessuali specifiche del genere e la valutazione delle esperienze maschili meno delle esperienze femminili, che Larbi afferma mini gli obiettivi e le intenzioni del femminismo.\nNella letteratura.\nLetteratura dell'Antica Grecia.\nLa professoressa di classici Froma Zeitlin dell'Universit\u00e0 di Princeton ha discusso della misandria nel suo articolo intitolato \"Patterns of Gender in Aeschylean Drama: Seven against Thebes and the Danaid Trilogy\". Scrive:Il punto di contatto pi\u00f9 significativo, tuttavia, tra Eteocle e i supplenti Danaidi sono, infatti, le loro posizioni estreme rispetto al sesso opposto: la misoginia dell'esplosione di Eteocle contro tutte le donne di qualsiasi variet\u00e0 (Se. 181-202) ha la sua controparte nell'apparente sventura dei Danaidi, che sebbene siano in particolare opposti ai loro cugini egiziani (il matrimonio con loro \u00e8 incestuoso, sono uomini violenti) spesso estendono le loro obiezioni per includere la razza maschile nel suo insieme e vedere la loro causa come una contesa appassionata tra i sessi (cfr. Su. 29, 393, 487, 818, 951).\nShakespeare.\nIl critico letterario Harold Bloom ha sostenuto che anche se la parola \"misandria\" \u00e8 relativamente inaudita in letteratura, non \u00e8 difficile trovare impliciti, anche espliciti, esempi di misandria. In riferimento alle opere di Shakespeare Bloom sosteneva \"Non riesco a pensare a un caso di misoginia, mentre direi che la misandria \u00e8 un elemento forte. Shakespeare chiarisce perfettamente che le donne in generale devono sposarsi e che gli uomini sono narcisisti e non bisogna fidarsi di loro e cos\u00ec via. Nel complesso, ci d\u00e0 una visione pi\u00f9 oscura dei maschi umani rispetto alle femmine umane\"\nLetteratura moderna.\nLa misandria di stampo razziale si verifica sia nella cultura che nella letteratura \"alta\" e \"bassa\". Ad esempio, gli uomini afro-americani sono stati spesso descritti in modo sprezzante come infantili o come erotizzati e iper-maschili, a seconda degli stereotipi culturali prevalenti.\nLa critica del femminismo tradizionale Christina Hoff Sommers ha descritto il dramma di Eve Ensler \"The Vagina Monologues\" come misandrico in quanto \"non ci sono maschi ammirevoli... il dramma presenta una galleria di furfanti, di uomini brutali, sadici, molestatori di bambini, mutilatori genitali, stupratori di gang e odiosi ragazzini\" che trova al passo con la realt\u00e0 che \"la maggior parte degli uomini non sono bruti. Non sono oppressori\".\nJulie M. Thompson, un'autrice femminista, collega la misandria con l'invidia degli uomini, in particolare \"invidia del pene\", un termine coniato da Sigmund Freud nel 1908, nella sua teoria dello sviluppo sessuale femminile. Nancy Kang ha discusso \"dell'impulso misandrico\" in relazione alle opere di Toni Morrison.\nEsplicitamente misandrica \u00e8 l'attivista femminista Pauline Harmange, autrice del libro \"odio gli uomini\"."}
{"id": "317212", "revid": "1573940", "url": "https://it.wikipedia.org/wiki?curid=317212", "title": "Columba palumbus", "text": "Il colombaccio (Columba palumbus ), chiamato anche palombo o palombaccio, \u00e8 una specie di uccello della famiglia dei Columbidi (Columbidae). \u00c8 la pi\u00f9 grande, pi\u00f9 frequente e pi\u00f9 diffusa specie di columbidi in Europa.\nDescrizione.\nIl colombaccio \u00e8 lungo dai 40 ai 42\u00a0cm e, perci\u00f2, sostanzialmente pi\u00f9 grande del piccione (\"Columba livia\"). La sua apertura alare va dai 75 agli 80\u00a0cm e pu\u00f2 pesare dai 460 ai 570 grammi. I sessi si assomigliano: la testa e la schiena sono bluastri, la coda e la punta delle ali scure. Il petto \u00e8 di un colore rosa-grigio un po' pi\u00f9 chiaro. Una caratteristica tipica sono le macchie bianche sul collo, che tuttavia non formano un anello. Il collo ha una colorazione verdastra. Durante il volo, sulla parte superiore delle ali, si possono riconoscere delle fasce trasversali bianche che sono il principale segno di riconoscimento dalle specie simili (piccione comune e colombella) e vengono chiamati \"specchietti\".\nDistribuzione e habitat.\nLo spazio vitale dei colombacci sono le foreste di tutti i tipi, soprattutto le foreste di margine, ma anche i giardini e i parchi cittadini. Sono diffusi in Medio oriente e tutta Europa, a parte del nord della Scandinavia e in Islanda, dalla zona del Mar Nero fino alle regioni settentrionali della Tunisia,dell'Algeria e del Marocco.\nBiologia.\nNonostante la corporatura un po' rotonda, il volo \u00e8 veloce, diretto e soprattutto consente al colombaccio di cambiare senza esitazione direzione e di fuggire repentinamente in caso di necessit\u00e0. Quando spicca il volo produce un rumore avvertibile. Si sposta in stormi numerosi alla ricerca di cibo, senza disperdersi ogni volta che si esaurisce un'area di pascolo.\nVoce.\nIl richiamo \u00e8 un tub\u00eco molto caratteristico, costituito da 5 sillabe, di cui le ultime 2 leggermente separate dalle prime tre, e con l'accento sulla seconda; si potrebbe trascrivere come \"du-d\u00f9\u00f9\u00f9\u00f9-du... du-du\".\nFacilmente confondibile con il richiamo della tortora dal collare orientale per l'intonazione e per l'accento sulla seconda sillaba, se ne distingue tuttavia perch\u00e9 ha cinque sillabe anzich\u00e9 tre e per il timbro pi\u00f9 \"vibrante\". \nIl tono sale di intensit\u00e0 dalla prima alla seconda sillaba, la pi\u00f9 acuta, per scendere progressivamente fino all'ultima, che \u00e8 la pi\u00f9 grave (nella tortora dal collare la sillaba pi\u00f9 acuta \u00e8 invece la prima). Questa strofa viene ripetuta senza sosta dalle tre alle cinque volte.\nAlimentazione.\nI colombacci si nutrono di semi, bacche, pomi, radici e talvolta piccoli invertebrati. In autunno e in inverno mangiano soprattutto i frutti dei faggi e le ghiande delle querce.\nNidificazione.\nIl nido \u00e8 composto soltanto da paglia e rami e viene costruiti perlopi\u00f9 in alto tra gli alberi. Depongono 1 o 2 uova una o due volte all'anno tra marzo e novembre, con notevoli variazioni da regione a regione. I piccoli bucano il guscio dopo 17 giorni e vengono nutriti in prevalenza con il pastone, comunemente chiamato latte di piccione, che i genitori rigurgitano dal becco. I piccoli abbandonano il nido dopo circa 3- 5 settimane.\nSpostamenti.\nIl colombaccio abbandona le regioni pi\u00f9 settentrionali d'autunno per poi ritornarvi in primavera. Al contrario \u00e8 stanziale nell'Europa centrale e meridionale. In questi ultimi anni, delle significative popolazioni si sono stanzializzate anche in Italia, tuttora in aumento progressivo.\nPossibili confusioni con specie affini.\n\u00c8 possibile confonderlo con: \nRelazioni con l'uomo.\nIl colombaccio non \u00e8 molto amato dagli agricoltori, in quanto grossi stormi, talvolta, si abbattono su coltivazioni cerealicole, di leguminose o di trifoglio, provocando grossi danni. \nSi \u00e8 ben adattato alle citt\u00e0, tanto da essere un assiduo frequentatore dei parchi, anche se \u00e8 molto pi\u00f9 timido del piccione; il suo habitat principale, tuttavia, rimane la campagna, dove \u00e8 molto presente.\n\u00c8 oggetto di caccia ed \u00e8 molto ricercato per il sapore delle carni, molto apprezzate in cucina, con la quale si possono preparare diverse ricette. A base di colombaccio si pu\u00f2 preparare lo spezzatino o il rag\u00f9, anche se pu\u00f2 essere pi\u00f9 semplicemente cucinato in umido.\nTassonomia.\nSono note le seguenti sottospecie:\nConservazione.\n\u00c8 molto diffuso, ma comunque esposto a rischi come il disboscamento ed il deterioramento ambientale."}
{"id": "317213", "revid": "2014155", "url": "https://it.wikipedia.org/wiki?curid=317213", "title": "Federico, principe del Galles", "text": "Biografia.\nI primi anni.\nIl Principe Federico di Hannover (talvolta presentato come Federico Luigi), era nipote dell'Elettore di Hannover (poi Giorgio I d'Inghilterra) e nacque pertanto ad Hannover, in Germania, dal momento che la sua famiglia non aveva ancora ottenuto la corona inglese alla sua nascita. Egli venne battezzato coi nomi di Federico Luigi ed ottenne il titolo di Duca. Suoi padrini furono il nonno elettore ed il suo prozio, Federico I di Prussia. I suoi genitori, il Principe Giorgio del Galles (poi Giorgio II d'Inghilterra) e la Margravia Carolina di Ansbach, furono chiamati in Inghilterra dopo l'ascesa al trono di Giorgio I e dovettero lasciare Hannover non rivedendo il figlio sino al 1728 quando ormai era un uomo adulto. Questa distanza va anche ricercata nel fatto che probabilmente la coppia non aveva un grande amore per Federico e gli preferiva di gran lunga gli altri figli, dal momento che egli era soprannominato \"Griff\", con ironico riferimento all'animale fantastico, il grifone che poca bellezza e grazia ispira.\nSuo nonno, ad ogni modo, lo integr\u00f2 perfettamente nella nobilt\u00e0 inglese conferendogli il titolo di Duca di Edimburgo, Marchese di Isle of Ely, Conte di Eltham, Visconte di Launceston e Barone di Snaudon a partire dal 26 luglio 1726. \"Snaudon\" \u00e8 la grafia antica per l'attuale \"Snowdon\".\nPrincipe del Galles e patrono delle arti.\nI motivi di dissidio tra Federico e i suoi genitori erano dovuti anche al fatto che egli sin da giovane era stato usato dal nonno come rappresentante dei genitori nell'Hannover, il che lo aveva consacrato ad una posizione di rilievo. Egli non fece ritorno in Inghilterra sino all'incoronazione di Giorgio II l'11 giugno 1727, rimanendo conosciuto col nome di Federico Luigi di Hannover anche quando venne creato Principe di Galles l'8 gennaio 1729.\nStabil\u00ec la sua residenza a Leicester House ove tenne corte, supportando l'Opera della Nobilt\u00e0 presso Lincoln's Inn Fields, la quale era notoriamente rivale di Handel, il quale era sponsorizzato dal teatro reale di Drury Lane. Federico era un genuino amante della musica: egli suonava il violoncello ed il pittore Philip Mercier lo dipinse cos\u00ec in un famoso ritratto oggi conservato alla National Portrait Gallery collection . Amava molto anche le scienze naturali e le arti. Uno dei risultati del patronato delle arti di Federico fu la composizione di \"Rule, Britannia!\", una delle pi\u00f9 conosciute canzoni patriottiche inglesi. Essa venne scritta dal poeta scozzese James Thomson come parte dell'opera \"Alfred\" che venne rappresentata per la prima volta nel 1745 a Cliveden, nella casa di campagna del Principe di Galles.\nL'opera legava fortemente l'immagine del Principe del Galles con l'eroe-re Alfredo il Grande che sconfigge i Vichinghi e costituisce nel contempo la gloria della flotta inglese con la quale l'Inghilterra dominer\u00e0 i mari nei secoli; questo era un chiaro riferimento alle mire ed alle aspirazioni politiche di Federico.\nTra gli altri artisti supportati da Federico di Hannover si ricordano Jean-Baptiste van Loo, Philip Mercier, John Wootton, William Kent e William Chambers.\nFu iniziato in Massoneria da Jean Th\u00e9ophile D\u00e9saguliers nel palazzo di Kew, e nel 1737 fu il primo membro della Casa reale ad essere eletto Gran maestro della Massoneria inglese.\nPassioni e problemi finanziari.\nPer la sua voglia di competere col padre, Federico accumul\u00f2 ben presto grandi debiti, che poterono spesso essere saldati solo grazie all'amico George Bubb Dodington. Il padre del principe infatti si era categoricamente rifiutato di aiutarlo finanziariamente, a causa dell'opposizione che il figlio gli manifestava.\nMalgrado Federico, soprattutto in giovent\u00f9, fosse stato uno spendaccione ed un donnaiolo, dopo il matrimonio condusse una vita moderata: nel 1736 impalm\u00f2 la sedicenne Augusta di Sassonia-Gotha, e divenne ben presto un ottimo marito ed un buon padre di famiglia. Si prese cura dei nove figli e si trasfer\u00ec con la famiglia a Cliveden, essendo stato ufficialmente bandito dalla corte di Londra.\nCon Federico, inoltre, giunse e si diffuse in Inghilterra il cricket, uno dei pi\u00f9 popolari sport che fanno parte della cultura anglosassone. La prima menzione che lo stesso Federico fa di questo sport risale ad una partita che gioc\u00f2 il 28 settembre 1731 a Kennington Common.\nGli ultimi anni.\nLe ambizioni politiche di Federico di Hannover, ad ogni modo, rimasero inespresse in quanto egli mor\u00ec prematuramente all'et\u00e0 di 44 anni. Causa del decesso fu un ematoma che si complic\u00f2 in gangrena dopo che una palla da cricket o da tennis lo colp\u00ec. Federico mor\u00ec a Leicester House a Londra e venne sepolto nell'Abbazia di Westminster.\nMatrimoni e figli.\nSpos\u00f2, il 27 aprile 1736, Augusta di Sassonia-Gotha-Altenburg (1719\u20131772), figlia di Federico II di Sassonia-Gotha-Altenburg, presso la cappella Reale di St. James's Palace, a Londra. Ebbero nove figli:\nTitoli.\nIn Hannover:\nIn Gran Bretagna: "}
{"id": "317214", "revid": "260676", "url": "https://it.wikipedia.org/wiki?curid=317214", "title": "Strap-on dildo", "text": "Uno strap-on dildo (anche detto strap-on, o dildo indossabile) \u00e8 un dildo disegnato per essere indossato (mediante un'imbracatura) per rapporti anali, orali, vaginali e per quant'altro provochi desiderio e/o piacere, a prescindere dall'orientamento sessuale, dall'identit\u00e0 di genere e dal sesso dei partecipanti.\nNei rapporti omosessuali \u00e8 molto frequente l'uso da parte di coppie lesbiche, ma anche tra uomini.\nNei rapporti etero comunemente viene usato per praticare il pegging.\nUn uomo pu\u00f2 utilizzare uno strap-on con una donna in caso di \"impotentia coeundi\" o impotenza sessuale in sostituzione del proprio membro. Un altro uso, con una donna, pu\u00f2 essere per effettuare invece una doppia penetrazione o per penetrare pi\u00f9 partner. \nUna donna pu\u00f2 utilizzare uno strap-on con un uomo per penetrarlo analmente, o anche per un rapporto orale in differita (in cui attraverso l'uso orale del dildo da parte dell'uomo viene stimolata la clitoride della donna).\nAnche nelle pratiche BDSM \"sadico/masochiste\" la mistress o il master indossa lo strap-on per utilizzarlo sul proprio schiavo o \"slave\".\nTipi di strap-on indossabili.\nSul mercato esiste una grande variet\u00e0 di imbracature e dildo, con differenti sistemi di fissaggio e indossamento; strumenti assemblabili, atti a stimolare l'indossatore (in genere tramite un dildo pi\u00f9 piccolo) e il ricevente (in genere un dildo pi\u00f9 grande), con differenti funzioni, vantaggi e svantaggi per entrambi i partner.\nElemento fondamentale di uno strap-on \u00e8 l'imbracatura, per mezzo della quale si fissa in modo stabile il dildo al corpo di chi lo indossa, solitamente in una posizione simile a quella dei genitali maschili. Una buona imbracatura \u00e8 salda e confortevole, spesso realizzata in modo da stimolare l'indossatore e non essere scomoda dopo qualche minuto di utilizzo. Molti dildo non presentano l'imbracatura e sono da questo punto di vista autosufficienti.\nNell'imbracatura a doppia cinghia una di queste passa attorno alla vita dell'indossatore, come una cintura, l'altra in mezzo alle gambe e si connette in basso con la precedente.\nOltre alla differente tipologia d'imbracatura, pi\u00f9 o meno affidabile ed efficace, esiste una variet\u00e0 molto estesa di dildo di differenti dimensioni, forme, colori e funzioni.\nPer quanto concerne la dimensione, il dildo pu\u00f2 variare in lunghezza o larghezza da pochi centimetri a dimensioni anche spropositate.\nLa forma e il colore possono essere varie. Alcune imitano realisticamente il pene, ma sempre pi\u00f9 diffusi sono i modelli plastici che non vi rassomigliano, dotati di forme particolari e determinati accorgimenti tecnici, capaci di creare diverse e pi\u00f9 originali stimolazioni vaginali o anali; queste tipologie di dildo sono dotate di forme studiate appositamente per differenziare e intensificare l'esperienza stimolante rispetto al rapporto eterosessuale pene-vagina.\nEsiste anche un'imbracatura per dildo smontabili. In questo modo \u00e8 possibile staccare il dildo in uso e sostituirlo con uno di forma e dimensione diversa.\nAlcuni tipi di dildo possono essere indossati senza cinghie (nel qual caso si parla di \"strapless dildo\"), assicurandoli con un butt-plug saldamente infilato nel retto di chi li indossa: in tal modo, la donna che indossa il dildo viene stimolata analmente dal butt-plug mentre penetra a sua volta con il dildo il partner nel retto o la partner nel retto o nella vagina.\nSono anche in commercio dildo vibranti e/o roteanti che amplificano ancora di pi\u00f9 la stimolazione rispetto ad un dildo di tipo tradizionale.\nContrariamente a quanto si creda di solito, lo strap-on con dildo esterno e dildo interno (per stimolare chi lo indossa) non \u00e8 molto diffuso tra persone lesbiche: la motivazione data \u00e8 che \u00e8 preferibile concentrarsi sul dare piacere alla partner che viene penetrata, e poi eventualmente scambiarsi i ruoli, piuttosto che dare e ricevere piacere allo stesso tempo (considerato fonte di distrazione)."}
{"id": "317218", "revid": "184755", "url": "https://it.wikipedia.org/wiki?curid=317218", "title": "Passo di Lentula - Fossato", "text": ""}
{"id": "317223", "revid": "838137", "url": "https://it.wikipedia.org/wiki?curid=317223", "title": "Stele della restaurazione", "text": "La Stele della restaurazione \u00e8 un'antica stele votiva egizia in granito rosso. Inizialmente eretta da Tutankhamon (regno: 1332 - 1323 a.C.), fu rinvenuta nel 1905-1907 dall'archeologo francese Georges Legrain a Karnak, nei pressi del terzo pilone (che all'epoca di Tutankhamon costituiva l'ingresso principale del Tempio). Si trova oggi al Museo Egizio del Cairo. Le sue dimensioni sono: altezza cm. 225 con la parte superiore arrotondata \"a lunetta\", larghezza cm. 129, spessore cm. 38).\nStoria.\nLa stele, scolpita sotto il regno di Tutankhamon, venne in seguito usurpata, attraverso la cancellazione e la riscrittura della titolatura e della datazione, da Horemheb, salito al trono dopo Ay, nel quadro dell'operazione di \"damnatio memoriae\" di tutti coloro che, in qualche modo, avevano avuto parte nella fallita riforma religiosa di Akhenaton e della restaurazione degli antichi culti avvenuta, appunto, durante il regno del giovane Tutankhamon. \nIl testo \u00e8 preceduto da un rilievo che raffigura il sovrano nell'atto di presentare offerte al dio Amon.\nL'importanza della stele risiede nell'essere la conferma della volont\u00e0 di Horemheb di \"cancellare\" il periodo storico legato alla cosiddetta \"eresia amarniana\" di cui Tutankhamon, salito al trono con il nome di Tutankhaton, aveva gi\u00e0 rinnegato la divinit\u00e0, Aton, modificando la parte teofora del suo nome. Horemhab, peraltro, per avvalorare la cancellazione dei suoi predecessori e ricollegarsi al culto principale del Dio Amon, fece risalire la sua incoronazione direttamente alla morte di Amenhotep III (padre di Akhenaton) appropriandosi, di fatto, degli anni di regno di Amenhotep IV/Akhenaton, Smenkhara, Tutankhamon ed Ay, tutti sovrani il cui nome non venne iscritto nelle Liste Reali causandone, perci\u00f2, l'oblio.\nLa stele venne rinvenuta da Legrain in cinque frammenti a causa del crollo di un architrave che la sovrastava. \u00c8 noto che, in epoca araba, la stele era ancora integra giacch\u00e9 in quel periodo si provvide a praticare longitudinalmente, sulla superficie iscritta, undici fori rettangolari per l'inserimento dei cunei di frattura con l'intento di ricavarne, verosimilmente, la soglia per una finestra. Non si \u00e8 a conoscenza dei motivi per cui l'operazione di taglio della stele venne sospesa, i fori, tuttavia, hanno causato la perdita di parte del testo che non \u00e8 stato possibile integrare neppure con i frammenti rinvenuti, nel 1907 e, successivamente, nel 1940 (nelle fondazioni del tempio di Montu) di un secondo esemplare della stele di cui restano leggibili solo poche righe (nn. 15 e 27).\nSecondo alcuni studiosi l'editto contenuto nella stele venne redatto a Menfi, secondo altri a Tebe proprio per costituire un documento ufficiale che sancisse il ritorno agli antichi culti interrotti dal periodo dell'Atonismo. La localit\u00e0 di redazione dell'editto appare importante giacch\u00e9 da essa potrebbe derivare che si sia trattato di un documento in qualche modo di espiazione o sottomissione preteso dal clero di Amon per acconsentire ad un ritorno del Re Tutankhamon e della sua Corte nella capitale dinastica, Tebe, dopo l'abbandono da parte di Akhenaton che aveva fondato la nuova capitale ad Akhetaton, l'odierna Tell el Amarna.\nIl testo ad oggi leggibile (nonostante le lacune) \u00e8 costituito da 30 righe orizzontali."}
{"id": "317235", "revid": "767487", "url": "https://it.wikipedia.org/wiki?curid=317235", "title": "Scaling multidimensionale", "text": "Lo scaling multidimensionale (MDS, dall'inglese \"MultiDimensional Scaling\") \u00e8 una tecnica di analisi statistica usata spesso per mostrare graficamente le differenze o somiglianze tra elementi di un insieme. \u00c8 una generalizzazione del concetto di ordinamento: partendo da una matrice quadrata, contenente la \"somiglianza\" di ogni elemento di riga con ogni elemento di colonna, l'algoritmo di scaling multidimensionale assegna a ogni elemento una posizione in uno spazio N-dimensionale, con N stabilito a priori. Se N \u00e8 sufficientemente piccolo, questo spazio pu\u00f2 essere rappresentato con un grafico o una visualizzazione 3D.\nIn pratica questa tecnica parte con un sistema con tante dimensioni quanti gli elementi del sistema, e riduce le dimensioni fino a un certo numero N. Nel fare questo quindi c'\u00e8 un'inevitabile perdita di informazione (\"loss\") ed esistono quindi diversi algoritmi per fare scaling multidimensionale, che si adattano meglio alle diverse situazioni di utilizzo: in particolare si distinguono algoritmi \"metrici\" e \"non-metrici\".\nStoria dell'MDS.\nVenne proposta inizialmente all'Universit\u00e0 di Princeton da Warren S.Torgerson all'inizio degli anni 50, nell'ambito di una ricerca in psicologia. Un importante ricercatore in questo campo \u00e8 stato Joseph Bernard Kruskal."}
{"id": "317236", "revid": "121118604", "url": "https://it.wikipedia.org/wiki?curid=317236", "title": "Cakile maritima", "text": "Il ravastrello (Cakile maritima ) \u00e8 una pianta della famiglia delle Brassicaceae.\nDescrizione.\nIl ravastrello \u00e8 una pianta erbacea annuale succulenta.\nHa fusti prostrati, ramificati, con foglie alternate, lunghe 3\u20136\u00a0cm, da obovate a profondamente pinnate.\nL'infiorescenza \u00e8 un racemo apicale denso, con fiori che presentano 4 petali di colore dal lilla al porpora.\nIl frutto \u00e8 un bilomento, formato due silique conico-ovoidali; i semi sono oblunghi e rugosi, lunghi 2,3-4,7\u00a0mm.\nBiologia.\nLa specie si riproduce per impollinazione entomofila.\nLa pianta fornisce un importante apporto di polline e nettare in aree solitamente molto povere di flora mellifera. \nLa dispersione dei semi avviene grazie al vento e alle maree: i frutti, atti al galleggiamento, possono diffondersi anche a considerevoli distanze dalla pianta madre.\nDistribuzione e habitat.\nIl ravastrello \u00e8 diffuso nelle aree costiere atlantiche dell'Europa e nel bacino del Mediterraneo.\n\u00c8 una specie pioniera, che cresce sulle aree sabbiose costiere e sulle dune. Pu\u00f2 spingersi nell'entroterra, su suoli ad alta salinit\u00e0.\nTassonomia.\nSono note le seguenti sottospecie:"}
{"id": "317237", "revid": "709565", "url": "https://it.wikipedia.org/wiki?curid=317237", "title": "Kitiara Uth Matar", "text": "Kitiara Uth Matar \u00e8 un personaggio di fantasia creato da Margaret Weis e Tracy Hickman e comparso per la prima volta nella saga \"Le Cronache di Dragonlance\".\nAffascinante e seducente, Kitiara appare sempre nel tentativo di ingannare qualcuno (quale uomo, di solito) con il suo fascino quasi soprannaturale, per poi abbandonarlo con il cuore in frantumi. La sua personalit\u00e0 \u00e8 contorta e difficile da interpretare, ma una cosa \u00e8 certa: il coraggio non le manca, come pure la brama di ricchezze e di potere, e la sua assoluta mancanza di scrupoli la rende l'ufficiale ideale per l'Esercito dei Draghi di Lord Ariakas. Un unico punto debole esiste nella corazza di Kitiara: Tanis Mezzelfo.\nGiovinezza.\nLa Signora dei Draghi Kitiara \u00e8 figlia di Gregor Uth Matar, Cavaliere di Solamnia decaduto, e quindi sorellastra dei gemelli Caramon e Raistlin Majere. La sua educazione fanciullesca alle armi si deve al padre, per il quale la bambina prova un amore ed una ammirazione viscerali. Abbandonata da lui con la madre Rosamun in tenera et\u00e0, ella cercher\u00e0 per molto tempo le sue tracce in giro per il continente di Ansalon.\nA causa delle gravi condizioni di salute della madre, cresce quasi da sola i figli avuti da quest'ultima dopo il suo secondo matrimonio: praticamente con la sua sola forza di volont\u00e0 riesce a salvare Raistlin dalla morte dopo il parto, curandolo con un impegno ed una caparbiet\u00e0 per la quale il fratellastro spesso la maledir\u00e0 durante le sue lunghe notti febbricitanti. \u00c8 sempre merito di Kitiara, per\u00f2, se Raistlin viene a contatto alla tenera et\u00e0 di sei anni con l'Arcimago Antimodes, che lo indirizzer\u00e0 verso lo studio della magia. La giovane guerriera, infatti, non aveva tardato ad accorgersi che l'educazione marziale, l'unica che essa conoscesse, era davvero poco adatta al suo fragile fratellastro, e la magia le era sembrata una valida alternativa perch\u00e9 Raistlin imparasse a difendersi anche dopo la sua dipartita, che Kit giudicava imminente.\nDurante il suo girovagare per il mondo, Kitiara ha modo di frequentare le peggiori compagnie e di procacciarsi il favore degli alti ufficiali con il solo mezzo che conosca. L'incontro con Tanis Mezzelfo pare in grado di farle mettere radici in un punto per un tempo abbastanza lungo, ma la natura contemplativa di questi finisce presto con l'esasperare Kitiara, molto pi\u00f9 pratica e materiale, ed essi finiscono per lasciarsi in malo modo: sar\u00e0 questa rottura a spingere Kit, per pura ripicca nei confronti del mezzelfo, a sedurre il giovane Sturm Brightblade, ma il suo gesto le coster\u00e0 caro perch\u00e9, dopo quest'ultima umiliazione inflitta al suo vecchio amico, ella si trover\u00e0 incinta di Steel e sar\u00e0 costretta a mancare a lungo dalla battaglia per riprendersi dal difficile parto.\nLa Guerra delle Lance.\nLa \"Guerra delle Lance\" vede Kitiara schierata, naturalmente, dalla parte dell'esercito di Takhisis, agli ordini del Generale Ariakas, che per\u00f2 sogna segretamente di usurpare. Gran parte del suo potere, comunque, deriva dalla sorta di strana amicizia che la Signora delle Tenebre ha stretto con Lord Soth: il Cavaliere della Morte, infatti, \u00e8 rimasto in qualche modo impressionato dal coraggio della guerriera, e l'ha premiata permettendole di stabilire il proprio quartier generale nella sua spettrale reggia di Dargaard Keep.\nDurante tutto il terzo libro delle \"Cronache\", Kitiara avr\u00e0 un ruolo di primaria importanza: sar\u00e0 infatti lei a uccidere Sturm Brightblade sulle mura della Torre del Sommo Chierico, dopodich\u00e9 si servir\u00e0 delle informazioni carpite a Tanis durante quattro giorni di passione per attirare in trappola la giovane Laurana, tradita dal suo stesso amore. Raggiunta da Tanis, che \u00e8 risoluto a salvare la donna elfica con ogni mezzo, Kit si serve di lui un'ultima volta per raggiungere l'obiettivo che pi\u00f9 le sta a cuore: la Corona del Potere di Ariakas, che d\u00e0 al suo possessore la facolt\u00e0 di governare su tutti gli Eserciti dei Draghi. Avvelenato l'amore di Tanis e Laurana per sempre con la sua presenza, Kitiara si ritira dunque nella fortezza del suo spettrale compagno e si dedica a riorganizzare le forze, come Generale degli Eserciti della Regina Oscura.\nLa lotta con Takhisis.\nKitiara \u00e8 forse una delle prime persone su Krynn a venire a conoscenza dei piani di Raistlin per la conquista di un posto fra gli dei, ma le sue reazioni a questa notizia sono controverse. Dapprima ella tenta di ostacolare il folle piano del fratellastro mandando Lord Soth a occuparsi di Crysania, ma questo attacco fallisce per l'intercessione di Paladine, che trasporta l'anima della sua diletta in un limbo sicuro in attesa di essere richiamata sulla terra. Nel lasso di tempo che Raistlin passa nell'Abisso, per\u00f2, Kitiara giunge a considerare fattibile l'ambizione del fratellastro, e spalleggiata da Lord Soth si prepara a radere al suolo Palanthas per dargli una favorevole accoglienza quando varcher\u00e0 il Portale da vincitore.\nIn realt\u00e0, Kitiara non sa di essere stata ingannata da Lord Soth stesso, che ha contattato Dalamar (l'ultimo amante di Kit) ed ordito i suoi piani in modo che la coraggiosa guerriera rimanga uccisa durante l'attacco alla Torre: infiammato da una passione ultraterrena per Kitiara, infatti, Lord Soth vuole farne la sua sposa immortale, e per fare ci\u00f2 deve attendere la sua morte e rubarle l'anima. Il piano di Soth va a buon fine (anche se in \"Ravenloft\" si scoprir\u00e0 poi che Kitiara \u00e8 riuscita a sfuggire a quest'orrido fato): la guerriera viene infatti uccisa da un incantesimo di Dalamar, e sino all'ultimo respiro invoca l'aiuto di Tanis perch\u00e9 la salvi dall'orribile destino che l'attende. Ma \u00e8 tutto inutile: Lord Soth arriva infatti alla Torre, implacabile, e prende con s\u00e9 le spoglie mortali della guerriera, per portarla nella sua reggia infernale e farne la sua eterna sposa."}
{"id": "317242", "revid": "8911", "url": "https://it.wikipedia.org/wiki?curid=317242", "title": "Straight Edge", "text": ""}
{"id": "317247", "revid": "124629903", "url": "https://it.wikipedia.org/wiki?curid=317247", "title": "Adware", "text": "\"Adware\" (abbreviazione di \"advertising-supported software\", in italiano \"programma sovvenzionato da pubblicit\u00e0\"), in informatica, si indica una tipologia di software freeware che presenta al suo interno inserzioni pubblicitarie esposte di proposito all'utente, con finalit\u00e0 commerciali.\nQuesto sistema di distribuzione del software si \u00e8 diffuso notevolmente a partire dagli anni 2000. \nUtilizzo.\nSono utilizzati \nallo scopo di indurlo ad effettuare ulteriori acquisti o eventuali upgrade del software utilizzato per generare maggiore profitto alla societ\u00e0. Gli annunci pubblicitari possono comparire nell'interfaccia utente del software, durante il processo d'installazione o in entrambi i casi.\nA volte i produttori di software Adware mettono a disposizione dell'utente la possibilit\u00e0 di rimuovere i banner pubblicitari dietro il pagamento di una piccola somma di denaro. I programmi propriamente definiti adware sono provvisti di un contratto di licenza d'uso consultabile dall'utente; in certi casi, per\u00f2, questo contratto \u00e8 reso dai produttori spropositatamente lungo e presentato con linguaggio vago e fumoso, con la conseguenza che molti utenti procederanno con l'installazione senza aver ben compreso i termini di licenza.\nSicurezza.\nTalvolta i programmi adware presentano rischi per la stabilit\u00e0 e la sicurezza del computer: alcuni di essi aprono continuamente popup pubblicitari che rallentano notevolmente le prestazioni della macchina, altri modificano le pagine HTML direttamente nelle finestre del browser per includere link e messaggi pubblicitari propri, con la conseguenza che all'utente viene presentata una pagina diversa da quella voluta dall'autore. Molti adware inoltre comunicano le abitudini di navigazione dell'utente a server remoti. Non \u00e8 facile, ed a volte quasi impossibile, essere a conoscenza di quali dati vengano inviati e ricevuti attraverso tale connessione, dati che possono essere potenzialmente dannosi se ricevuti o che violano la privacy se inviati.\nPer questo motivo, negli ultimi anni molti antivirus hanno iniziato a classificare vari adware come \"riskware\" (software rischiosi) e ne bloccano preventivamente l'installazione, chiedendo una conferma di procedere all'utente. \u00c8 anche da notare che la diffusione degli adware pi\u00f9 invasivi e la conseguente diffidenza degli utenti verso questo tipo di licenze ha probabilmente inciso sulla decisione dei produttori di software che fino a qualche anno fa erano supportati da banner pubblicitari, come ad esempio Opera, di diffondere i propri software come freeware."}
{"id": "317250", "revid": "1543377", "url": "https://it.wikipedia.org/wiki?curid=317250", "title": "Kristina \u0160migun-V\u00e4hi", "text": "Fino al 2007 ha gareggiato come Kristina \u0160migun. Ai XX Giochi olimpici invernali di si \u00e8 laureata campionessa olimpica della 15\u00a0km a inseguimento, divenendo cos\u00ec la prima donna a vincere un oro ai Giochi olimpici invernali per l'Estonia (e la seconda in assoluto ai Giochi olimpici, dopo Erika Salum\u00e4e a ).\n\u00c8 sorella di Katrin e cugina di Aivar Rehemaa, a loro volta fondisti di alto livello.\nBiografia.\nIn Coppa del Mondo ha esordito il 27 novembre 1994 nella 5\u00a0km a tecnica classica di Kiruna (25\u00aa), ha ottenuto il primo podio il 27 dicembre 1998 nella sprint a tecnica libera di Garmisch-Partenkirchen (2\u00aa) e la prima vittoria il 12 gennaio 1999 nella 15\u00a0km a tecnica libera di Nov\u00e9 M\u011bsto na Morav\u011b. Nella stagione 1998-1999 si \u00e8 aggiudicata la Coppa del Mondo di lunga distanza e nella successiva quella di media distanza.\nIn carriera ha partecipato a cinque edizioni dei Giochi olimpici invernali (, , , e ), vincendo due ori e un argento, e a sette dei Campionati mondiali, vincendo un oro, tre argenti e due bronzi.\nSi \u00e8 ritirata dalle competizioni al termine della stagione 2010.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nHS = partenza a handicap\nMS = partenza in linea\nPU = inseguimento\nRL = staffetta\nTC = tecnica classica\nTL = tecnica libera"}
{"id": "317275", "revid": "486946", "url": "https://it.wikipedia.org/wiki?curid=317275", "title": "Kristina Smigun", "text": ""}
{"id": "317277", "revid": "767487", "url": "https://it.wikipedia.org/wiki?curid=317277", "title": "Beneficium", "text": "Il termine beneficium \u00e8 un termine semi-giuridico latino che nel diritto feudale indica una propriet\u00e0 in terra (campi coltivabili) o in immobili. Il \"beneficiarius\" \u00e8 colui che ha un \"beneficium\".\nNei documenti storici francesi, il termine \"beneficium\" ricorre dal V secolo al IX secolo e indica la propriet\u00e0 terriera. \nNel diritto romano, il termine \"beneficium\" indica uno speciale privilegio o favore accordato ad una persona per la sua et\u00e0, il sesso o la condizione.\nA seguito delle invasioni barbariche all'interno dell'Impero Romano, presso i re Goti e Longobardi,\nil termine \"beneficium\" inizi\u00f2 ad indicare la ricompensa per i signori dell'aristocrazia militare che si fossero distinti in battaglia, dopo aver prestato il giuramento di fedelt\u00e0 al proprio sovrano (\"leudasianum\"). II beneficio, originariamente amovibile, progressivamente divenne a vita ed infine ereditario, fino all'affermazione di un vero e proprio diritto nel capitolare di Quierzy (877 d. C).\nA partire dal IX il termine \"beneficium\", fu gradualmente sostituito da quello di \"foeudum\". I benefici relativi alla propriet\u00e0 e ai redditi fondiari rimasero in vita per alcune cariche e dignit\u00e0 della gerarchia ecclesiastica fino alla Rivoluzione francese."}
{"id": "317279", "revid": "1543377", "url": "https://it.wikipedia.org/wiki?curid=317279", "title": "Antonio Lauro", "text": "Biografia.\nSuo progenitore, Antonio Lauro Ventura, barbiere e musicista, nato a Pizzo Calabro, Italia. Sua madre, Armida Cutroneo, di Maratea una cittadina in provincia di Potenza al sud d'Italia. Fond\u00f2 e diresse diversi cori in istituti di scuola media tra i quali il liceo Ferm\u00ecn Toro, il liceo Luis Razetti e la Escuela Normal Gran Colombia. \nStudi\u00f2 musica a Caracas, nell'Academia de Musica y Declamaci\u00f2n, dove fu discepolo di Vicente Emilio Sojo, Juan Bautista Plaza, Savador Llamozas e Ra\u00fal Borges che fu suo maestro di chitarra tra il 1930 e il 1940.\nNecessitando di fondi per finanziarsi gli studi, accett\u00f2 lavori di chitarrista nei programmi radiofonici dell'emittente Broadcasting Caracas (l'attuale Radio Caracas Radio). Fece anche parte del coro Lamas, dove faceva, per\u00f2, le veci del basso. Nel 1935 cre\u00f2 Los Cantores del Tr\u00f2pico, dove cominci\u00f2 ad emergere sia come compositore che come arrangiatore, specialmente di composizioni per chitarra. Dal 1940, quando ricevette il titolo di maestro compositore, cominci\u00f2 a dedicarsi formalmente alla composizione musicale.\nNel 1947, concluse una delle sue prime opere importanti, il poema sinfonico per solista e coro Cantaclaro, ispirato dall'opera omonima di R\u00f2mulo Gallegos.\nSubito dopo il colpo di Stato del 24 novembre 1948, fu incarcerato per i suoi legami con alcuni dirigenti del partito Acci\u00f2n Democr\u00e0tica e rimase in esilio per 10 anni (1948-1958).\nAntonio Lauro \u00e8 considerato uno dei principali maestri di chitarra latino-americani, contribuendo ad ampliare definitivamente il repertorio universale di questo strumento."}
{"id": "317285", "revid": "11497", "url": "https://it.wikipedia.org/wiki?curid=317285", "title": "5 Kosha", "text": ""}
{"id": "317288", "revid": "339392", "url": "https://it.wikipedia.org/wiki?curid=317288", "title": "Eurofestival (2002)", "text": ""}
{"id": "317314", "revid": "2212080", "url": "https://it.wikipedia.org/wiki?curid=317314", "title": "Laura Trombetti", "text": ""}
{"id": "317325", "revid": "4175", "url": "https://it.wikipedia.org/wiki?curid=317325", "title": "Sky Sports", "text": "Sky Sports \u00e8 il broadcaster britannico di trasmissioni sportive della piattaforma Sky plc.\nIn onda dal 1990 trasmette i maggiori eventi sportivi britannici e internazionali vantando anche tre canali in alta definizione."}
{"id": "317327", "revid": "2225", "url": "https://it.wikipedia.org/wiki?curid=317327", "title": "Otus Scops", "text": ""}
{"id": "317329", "revid": "287204", "url": "https://it.wikipedia.org/wiki?curid=317329", "title": "Foretress", "text": ""}
{"id": "317330", "revid": "12227815", "url": "https://it.wikipedia.org/wiki?curid=317330", "title": "Alice d'Inghilterra", "text": ""}
{"id": "317356", "revid": "2128848", "url": "https://it.wikipedia.org/wiki?curid=317356", "title": "Julia Margaret Cameron", "text": " Era prozia materna di Virginia Woolf che la ricord\u00f2 nei suoi scritti.\nBiografia.\nEra la figlia di James Pattle, un ufficiale inglese della British East India Company, e di Adeline de l'Etang, figlia di aristocratici francesi. Visse in Francia sino al 1838 quando torn\u00f2 in India per sposare Charles Hay Cameron. Si trasfer\u00ec a Londra nel 1848 quando il marito si ritir\u00f2 dagli affari. Nel 1860 la famiglia Cameron acquist\u00f2 una propriet\u00e0 nell'Isola di Wight dopo aver visitato la tenuta del poeta Alfred Lord Tennyson. La propriet\u00e0 venne chiamata \"Dimbola Lodge\" e ospita tuttora un museo e una mostra fotografica della Cameron.\nLa passione per la fotografia nacque solo nel 1863, quando ricevette in regalo una fotocamera dalla figlia Julia. L'attivit\u00e0 fotografica conquist\u00f2 la Cameron che pratic\u00f2 principalmente il ritratto e la rappresentazione allegorica di racconti e romanzi. Le sue immagini incorporano l'atmosfera sognante dell'epoca vittoriana, il leggero \"fuori fuoco\" restituisce eterei ritratti di bambini e di donne immerse nella natura.\nTra i personaggi ritratti ci sono Charles Darwin, Alfred Lord Tennyson, Robert Browning, John Everett Millais, William Michael Rossetti, Edward Burne-Jones, Ellen Terry e George Frederic Watts. Su richiesta del poeta Alfred Lord Tennyson, Cameron illustr\u00f2 il suo componimento \"Idilli del re\" (\"Idylls the King\") utilizzando personaggi in costume.\nNel 1875 la famiglia Cameron torn\u00f2 a Ceylon, ma la sua attivit\u00e0 fotografica fu impedita dal difficile reperimento dei materiali fotografici. Non si ha traccia di alcuna fotografia di quest'ultimo periodo. "}
{"id": "317362", "revid": "125365617", "url": "https://it.wikipedia.org/wiki?curid=317362", "title": "Dragonlance", "text": "Dragonlance \u00e8 un universo immaginario, creato da Laura e Tracy Hickman ed espanso da Tracy Hickman e Margaret Weis per la TSR in una serie di romanzi fantasy, a cui \u00e8 affiancata l'omonima ambientazione per il gioco di ruolo fantasy \"Dungeons &amp; Dragons\".\nParte dei romanzi del ciclo sono stati pubblicati in Italia dalla Armenia Edizioni a partire dal 1988.\nIl Mondo.\nL'universo di \"Dragonlance\" \u00e8 descritto in dozzine di libri e romanzi. L'ambientazione comprende numerosi personaggi e una dettagliata cronologia e geografica.\nKrynn.\nDragonlance \u00e8 incentrato sul mondo Krynn, in particolare nelle varie regioni del piccolo continente di Ansalon, dove la maggior parte dei romanzi si svolgono, eccettuati alcuni ambientati nel continente di Taladas a nord est di Ansalon. Le divinit\u00e0 principali del pantheon celeste, sono il dio buono Paladine, la divinit\u00e0 neutrale Gilean, e il male impersonato da Takhisis (chiamata anche Regina delle Tenebre). Alle divinit\u00e0 si oppone il Chaos, che cerca di distruggere Krynn. A seconda del periodo temporale i malvagi draghi cromatici e i buoni draghi metallici possono essere rari o diffusi. Gli esseri umani sono la razza umanoide pi\u00f9 comune su Krynn, ma sono diffusi anche elfi, nani, kender, gnomi e minotauri. I chierici devono i loro poteri magici ai loro dei, mentre i maghi traggono il loro potere dalle tre divinit\u00e0 lunari Solinari, Lunitari e Nuitari. Hickman nel passato si era recato a Giava come missionario mormone e us\u00f2 l'indonesiano per i nomi degli incantesimi di \"Dragonlance\". Spesso nelle guerre di Krynn vengono impiegati eserciti di dragonici, umanoidi rettiloidi creati dalla corruzione delle uova di drago, dalle uova di un drago buono si creano draconici malvagi e viceversa.\nLa lotta tra il bene e il male si riflette sui popoli di Krynn culminando in varie guerre dall'esito a volte inaspettato. Quando il Bene pare trionfare incontrastato, gli dei infliggono ai mortali una serie di calamit\u00e0 naturali riassunte nell'evento del Cataclisma. Un meteorite si schianta sulla capitale dell'impero di Istar e sconvolge radicalmente il clima e la fisionomia delle terre. In un'altra Era, agli dei si oppone Chaos, la cui forza dirompente travolge in modo irreversibile la natura dei mortali e quella delle divinit\u00e0.\nLa magia, generata per errore da Chaos, assume il significato di dono per alcune persone. Saperla utilizzare equivale a conoscere i segreti che solo l'Ordine dell'Alta Stregoneria custodisce e della quale fanno parte solo gli uomini e le donne che si sottopongono alla Prova delle Lune. Quest'ultima sancisce la fedelt\u00e0 degli adepti all'Ordine di una delle tre Vesti, corrispondenti al dogma di una delle tre Lune, e consente far parte di un collegio di maghi unico su Krynn. Negli schieramenti del Bene possiamo trovare cavalieri ligi al dovere e all'onore, il cui riferimento si ritrova nel cosiddetto \"il Codice e la Misura\", ricettario delle regole e degli obblighi di un vero paladino. Gli elfi, suddivisi in varie razze, sono generalmente di allineamento buono, escluso ad esempio Dalamar, mago oscuro, apprendista di Raistlin Majere. Nelle schiere del male della dea oscura Takhisis appaiono orde di mercenari e di grandi guerrieri come Kitiara Uth Matar e il suo esercito di draconici. Nati dalla corruzione delle uova dei draghi buoni, le creature draconiche sono le unit\u00e0 militari pi\u00f9 utilizzate nella guerra delle lance. Nelle ere successive appariranno anche dei nuovi guerrieri, detti Cavalieri di Takhisis che, seguendo anche loro un proprio codice di onore, operano per conquistare il mondo e governarlo con ordine e disciplina.\nLe Ere.\nLa storia del mondo di Krynn \u00e8 divisa in cinque epoche distinte. La prima era \u00e8 al tempo della creazione, quando le divinit\u00e0 nascono e Krynn viene formato. L'Era dei sogni, la seconda era, \u00e8 caratterizzata da una rapida crescita delle prime grandi civilt\u00e0 del mondo e la comparsa di una miriade di nuove razze. Quest'epoca \u00e8 segnata anche da tre grandi conflitti tra i draghi e i loro alleati. A seguito della Terza Guerra dei Draghi, nell'Era della Forza, il Cataclisma cancella il grande impero di Istar e modifica quasi tutta la superficie di Krynn. I 300 anni che seguono questo evento sono caratterizzati da una crescente depressione tra le civilt\u00e0 e un allontanamento dalla fede negli d\u00e8i, in quella che viene chiamata l'Et\u00e0 della Disperazione. Questo periodo segner\u00e0 poi l'inizio della Guerra delle Lance.\nI moduli di \"Dungeons &amp; Dragons\" furono inizialmente ambientati nell'et\u00e0 della disperazione. Solo dal febbraio 2009, vennero incluse nel gioco anche le ere successive.\nPersonaggi.\nGli \"Eroi delle Lance\", creati da Weis e Hickman, sono i protagonisti della pi\u00f9 popolare trilogia della saga, le Cronache, i cui primi libri hanno di fatto dato le basi all'intero universo di Dragonlance. Nei libri d'esordio viene presentata una compagnia di amici e di avventurieri, sul classico modello di gioco D&amp;D. Tra i nomi pi\u00f9 importanti figurano Tanis Mezzelfo, Raistlin Majere, Sturm Brightblade, Caramon Majere, Laurana, Goldmoon, Flint Fireforge, Riverwind e Tasslehoff Burrfoot.\nPer caratterizzare ciascun personaggio in modo diverso e originale, Hickman e i suoi collaboratori decisero di impersonarli durante una seduta di gioco di \"Dungeons &amp; Dragons\" tenuta nell'appartamento di Hickman. Hickman chiese all'autore di giochi Terry Phillips che personaggio avrebbe voluto interpretare e Phillips decise di indossare le vesti del mago Raistlin Majere. Secondo Hickman, quando Phillips gli rispose \"il mondo di Krynn \u00e8 cambiato per sempre\", \"la voce roca, il sarcasmo e l'amarezza del personaggio, utilizzati con il solo obiettivo di mascherare un'arroganza e un potere che non aveva bisogno di svelare, improvvisamente divennero reali. Tutti i presenti nella stanza erano sia affascinati che terrificati. Ancora oggi Margaret [Weis] giura che Terry indoss\u00f2 la veste nera quella notte.\".\nAnche altri eroi delle Lance furono impersonati. Gli autori Gary e Janet Pack giocarono rispettivamente nei panni di Tanis Mezzelfo e del kender Tasslehoff Burrfoot. Douglas Niles gioc\u00f2 il nano Flint Fireforge, il dipendente della TSR Harold Johnson imperson\u00f2 il cavaliere Solamnico Sturm Brightblade. A Weis tocc\u00f2 la parte di Fizban il Falovoloso. Inizialmente, Margaret Weis ebbe problemi a raffigurare il personaggio di Tanis nei romanzi, ma quando Tracy Hickman le disse: \"Lui \u00e8 James T. Kirk della nave stellare Enterprise\" Margaret trov\u00f2 l'ispirazione per tracciare il suo carattere. Altri antagonisti degni di nota, e, a volte protagonisti, sono il Cavaliere Oscuro, Lord Soth, e la guerriera Kitiara Uth Matar, la sorellastra di Raistlin e Caramon, e leader di uno degli eserciti della malvagia Takhisis. Secondo Hickman, Lord Soth \u00e8 stato il personaggio pi\u00f9 imprevedibile da scrivere: \"Ogni volta che il personaggio ha fatto una comparsa in uno dei nostri libri, ha sempre provato a scappare via con tutta la storia.\"\nStoria editoriale.\nOrigini e creazione.\nNonostante circoli la leggenda secondo cui Dragonlance abbia avuto origine da una campagna di gioco di ruolo per \"Dungeons &amp; Dragons\" a cui avevano partecipato gli autori, la realt\u00e0 \u00e8 diversa. Dragonlance nasce infatti come un progetto della TSR che prevedeva la creazione di un'ambientazione per \"Dungeons &amp; Dragons\" suddivisa in moduli di gioco.\nHickman, insieme alla moglie Laura, scrisse e autopubblic\u00f2 alcuni moduli per \"Dungeons &amp; Dragons\", per esempio \"Rahasia\" (1979) e \"Pharaoh\" (1980). Mike Gray impressionato da uno di questi moduli organizz\u00f2 un colloquio di lavoro per Hickman alla sede della TSR. Nel marzo 1981, mentre si recava dallo Utah al Wisconsin per iniziare a lavorare per la TSR, Hickman e la moglie discussero due idee che avevano da diversi anni, un intero mondo che supportasse una linea narrativa e quella di un mondo dominato dai draghi, concependo cos\u00ec l'idea iniziale di \"Dragonlance\".\nHickman propose inizialmente una campagna di dodici moduli, ognuno incentrato su un diverso tipo di drago e l'idea fu ben accolta dal dipartimento marketing della TSR e Harold Johnson sugger\u00ec a Hickman di raccogliere supporto anche dagli altri dipartimenti della TSR. Hickman raccolse altri autori della TSR in un gruppo non ufficiale chiamato \"Project Overlord\", che oltre a Johnson comprese tra gli altri Jeff Grubb (autore di alcune campagne le cui idee confluirono nel progetto \"Dragonlance\" e principale artefice del suo complesso pantheon), Michael Williams (autore delle poesie di tutto il primo ciclo di Dragonlance), Larry Elmore (che disegn\u00f2 le prime bozze grafiche per proporre il progetto ai dirigenti della compagnia), Gali Sanchez, Gary Spiegle e Carl Smith . Successivamente si aggiunsero i contributi di Douglas Niles (scrittore di molti dei 14 moduli originari e di molto del materiale di Dragonlance successivo), Michael Dobson, Terry Phillips (co-creatore del personaggio di Raistlin), Bruce Nesmith e Roger E. Moore (famoso creatore di avventure della TSR, e co-creatore della razza dei kender, peculiare della sola campagna di Dragonlance), oltre naturalmente alla stessa Laura Hickman.\nL'idea di pubblicare una serie di romanzi collegati ai moduli di avventura fu inizialmente accolta con riluttanza dalla TSR, che comunque decise di assumere uno scrittore per scrivere i romanzi. Il gruppo di sviluppo fu per\u00f2 deluso dalle prime bozze e Mike Gray sugger\u00ec che fossero invece Tracy Hickman e Margaret Weis a scrivere i romanzi, che in un fine settimana scrissero cinque capitoli che furono proposti a Jean Black, capodipartimento del settore libri della TSR. Black entusiasta del loro lavoro li scelse per scrivere quella che sarebbe diventata la trilogia delle \"Le cronache di Dragonlance\", licenziando lo scrittore precedentemente assunto. Responsabili della creazione grafica di Dragonlance sono i quattro artisti Larry Elmore, Keith Parkinson, Clyde Caldwell e Jeff Easley.\n\"I draghi del crepuscolo d'autunno\" (\"Dragons of Autumn Twilight\"), il primo romanzo della trilogia fu pubblicato nel 1984 e fu il primo romanzo della TSR a essere anticipato ai recensori prima della pubblicazione. L'ambientazione fu anticipata ai giocatori con la storia breve \"La prova dei gemelli\" (\"The Test of the Twins\") pubblicata sul numero 83 di \"Dragon\" (marzo 1984) e seguita da altri racconti brevi sui numeri successivi della rivista. \"Dragonlance\" divenne nel giro di un anno un grande successo per la TSR e fu anche grazie ad essa che questa si salv\u00f2 dalla crisi del 1984.\nSviluppi successivi.\nTra la met\u00e0 e la fine degli anni ottanta cominci\u00f2 a svilupparsi una spaccatura tra Weis e Hickman e la TSR. La coppia non si sentiva apprezzata dalla compagnia e quando questa si rifiut\u00f2 di pubblicare la loro nuova trilogia, il Ciclo di Darksword, si rivolsero alla Bantam Book che la accett\u00f2 e quindi lasciarono la TSR e smisero di scrivere nuovi romanzi di \"Dragonlance\". La TSR continu\u00f2 comunque a pubblicare avventure e materiale per \"Dragonlance\", fino al 1993, introducendo anche il nuovo continente di Taladas.\nNel 1995 la TSR decise di ritornare all'ambientazione e richiam\u00f2 Hickman e Weis, che scrissero il nuovo \"I draghi dell'estate di fuoco\" (\"Dragons of Summer Flame\") nel 1996. Originariamente avrebbe dovuto essere una trilogia, ma la TSR decise di far comprimere la storia in un unico libro e il romanzo non ottenne il successo sperato. L'ambientazione fu convertita al \"SAGA System\", un regolamento di gioco di ruolo narrativo basato sulla gestione di risorse mediante l'uso di carte, piuttosto che su tiri di dado, ma nonostante un certo successo critico del nuovo regolamento la TSR era ormai vicina alla chiusura.\nLa Wizards of the Coast compr\u00f2 la TSR nel 1997, e Weis and Hickman proposero al nuovo editore la trilogia de \"La guerra delle anime\" (\"War of Souls\") che venne pubblicata tra il 2000 e il 2002. Tutti e tre romanzi raggiunsero la \"New York Times\" bestseller list, e l'ambientazione ne venne rivitalizzata.\nPer il 1998 la trilogia originale aveva venduto oltre tre milioni di copie in tutto il mondo e generato dozzine di seguiti.\nNel 2002 la Wizards of the Coast concesse alla Sovereign Press una licenza per la produzione di materiale di gioco. Inizialmente Margaret Weis e Don Perrin scrissero il nuovo manuale base dell'ambientazione \"Dragonlance Campaign Setting]\" (2003) per la Wizards of the Coast, basato sulla terza edizione di \"Dungeons &amp; Dragons\" e il \"d20 System\". Quindi la Sovereign Press pot\u00e9 pubblicare manuali d'ambientazione per tutte le principali ere di \"Dragonlance\" e una trilogia di moduli ambientata nell'Era dei Mortali.. Il 23 aprile 2007 Weis annunci\u00f2 che la Wizard of the Coast non avrebbe rinnovato la licenza alla Sovereign Press e che per il termine del 2007 avrebbe dovuto cessare la pubblicazione di materiale dedicato a \"Dragonlance\". Comunque la Wizards concesse di terminare la pubblicazione di una trilogia di avventure che rinnovava il ciclo originale, il cui ultimo volume \"Dragon of Spring\" venne pubblicato nel 2008.\nI romanzi.\nTracy Hickman e Margaret Weis hanno scritto i libri principali della serie, ma numerosi altri autori contribuirono con romanzi e storie brevi all'ambientazione, tra cui Richard A. Knaak, Douglas Niles, Roger E. Moore, Don Perrin, Jean Rabe, Paul B. Thompson, Tonya C. Cook, Michael Williams, Nancy Varian Berberick e Chris Pierson. Complessivamente oltre 190 romanzi sono ambientati in \"Dragonlance\".\nMolti libri sono rimasti inediti in italiano, ma comunque la qualit\u00e0 delle opere sembra diminuire allontanandosi dai due autori principali. Secondo molti critici e fan, anche le raccolte dove campeggia il nome di Margaret Weis come curatrice non possono rivaleggiare con lo stile della coppia Weis/Hickman.\nGioco di ruolo.\nLa TSR cre\u00f2 \"Dragonlance\" come ambientazione per la prima edizione del gioco di ruolo \"Advanced Dungeons &amp; Dragons\" (\"AD&amp;D\") nel 1982. L'ambientazione fu inizialmente definita dal materiale contenuto nelle quattordici avventure della serie DL e il primo manuale d'ambientazione \"Dragonlance Adventures\" fu pubblicato nel 1987. L'ambientazione fu quindi adattata alla seconda edizione di \"AD&amp;D\".\nAlla fine degli anni novanta \"Dragonlance\" fu convertita con \"\" all'uso del nuovo regolamento \"SAGA\", che usa carte per determinare il risultato delle azioni invece di dadi, enfatizzando lo sviluppo della trama.\nCon la pubblicazione della terza edizione di \"Dungeons &amp; Dragons\", \"Dragonlance\" venne nuovamente aggiornata con il nuovo manuale \"Dragonlance Campaign Setting\", pubblicato dalla Wizards of the Coast che gir\u00f2 quindi la responsabilit\u00e0 per la produzione di nuovo materiale alla Sovereign Press di Margaret Weis. Nel 2007 i diritti di \"Dragonlance\" tornarono alla Wizards of the Coast.\nMedia.\nDiversi videogiochi sono ambientati nel mondo di \"Dragonlance\", tra cui \"Heroes of the Lance\" (1988), \"Dragons of Flame\" (1989), \"War of the Lance\" (1989), \"DragonStrike\" (1990), \"Shadow Sorcerer\" (1991), \"Champions of Krynn\" (1990), \"Death Knights of Krynn\" (1991), e \"The Dark Queen of Krynn\" (1992).\nLa serie ha ispirato alcuni gruppi musicali, tra cui la canzone \"Wishmaster\" dall'omonimo album dei Nightwish basata in parte sul rapporto tra Raistlin e Dalamar, rispettivamente maestro e apprendista. Il gruppo metal svedese Lake of Tears ha anche registrato una canzone intitolata \"Raistlin and the Rose\" nel loro album del 1997 \"Crimson Cosmos\", mentre il gruppo tedesco Blind Guardian ha scritto \"The Soulforged\", un altro brano ispirato dalla storia di Raistlin, che \u00e8 apparso nell'album del 2002 \"A Night at the Opera\". Il gruppo danese Pyramaze ha registrato la canzone \"Caramon's Poem\" nell'album \"Immortal\" del 2008.\nNel 2008 \u00e8 stato realizzato, direttamente per il mercato home video, il lungometraggio animato \"\", basato sul primo romanzo della serie.\nProdotto dalla Toonz Animation, le voci sono di Lucy Lawless, Kiefer Sutherland, Michael Rosenbaum e Michelle Trachtenberg.\nAlla fine del 2011 gli Holysoft Studios hanno pubblicato la prima parte di un adattamento audio in tedesco della trilogia delle cronache, annunciando la pubblicazione delle successive trilogie."}
{"id": "317363", "revid": "767487", "url": "https://it.wikipedia.org/wiki?curid=317363", "title": "Gavino Pes", "text": "Fu il primo autore a utilizzare il dialetto gallurese in componimenti poetici che si inquadrano nel periodo letterario dell'\"arcadia\" con influssi metastasiani.\nPes proveniva da un'agiata famiglia nobiliare. Fu sacerdote e canonico della Cattedrale di Cagliari dal 1750 circa e poi rientrato a Tempio, fu amante della bella vita e delle donne, alle quali dedic\u00f2 numerosi componimenti poetici e canzoni. \u00c8 sepolto nella chiesa di San Francesco a Tempio.\nOpere.\nStralci di alcune opere (in Dialetto gallurese)\nAncora dapoi moltu\n Intes'agghju di chi c'ha\n ghjenti in d\u00ec mali di me\n chi no ti \u2018oddhu pi\u00f9 b\u00e8;\n chissu \u00e8 lu contu chi poltu,\n Ancora d\u00e1poi moltu\n si possu, ti decu am\u00e0.\n Comu po' vin\u00e8 chiss'ora\n chi eu no ti sia amanti,\n sempri chlagghja lu r\u00edspiru?\n Si da suttu tarra ancora\n t'agghju a mand\u00e0 dugn'istanti\n d'amanti un caldu suspiru?\n Comu c'ha ghjenti m'\u00e1mmiru\n chi lu possia immagghjn\u00e0.\n Ancora dapoi moltu\n Comu possu chissu toltu\n fatti? Nemmancu a\u00e8 briu\n di pinsallu, si m'agattu.\n E illu m\u00e8' cori moltu\n sar\u00e0 impressu a lu \u2018iu\n lu t\u00f2 unicu ritrattu.\n E saragghju in vita ingrattu\n a ca la lita mi d\u00e0.\n Ancora dapoi moltu.\n Un basgiu solu in sigrettu\n inn'amurosu dilliriu\n hagghiu la menti e lu cori,\n pero mi selvi l'amori\n di tulmentu e di maltiriu,\n Tu sola poi curammi\n Li m\u00e9 mali so assai\n e rimediu no v\u00e0\n tu chi millu poi d\u00e0\n ingratta, no millu dai?\nNo si poni resist\u00ec\nChisti dui estremi folti:\nLu 'idetti \u00e8 la m\u00e8 molti,\nLu no videtti \u00e8 mur\u00ec.\n Tutti e dui violenti\n So l'estremi chi descriu\n Molgu si t'hagghju presenti,\n Si s\u00e9 assenti no viu:\n Di molti \u00e8 lu disaffiu\n Pal par\u00e0 o pal fugghj'.\n Candu no t'icu, molgu\n D'amorosa simpatia;\n E candu t'icu tolgu\n A punimmi in agunia.\n Eu s\u00ec chi ti pudia\n In bon'ora cunnisc\u00ec.\n L'occhj toi a lu m\u00e8 cori\n S\u00f2 penetranti pugnali;\n Senz'iddi stocu a tutt'ori\n C\u00f9 una pena multali.\n C\u00e0 di chisti dui mali\n Agghju a vul\u00e8 elegghj'?\n Pal fin\u00ec, ghjacch\u00ec la molti\n Incontru in videtti o no,\n Voddhu mur\u00ec middi 'olti\n Basta a videtti per\u00f2:\n Chi li to' beddhi occhj so'\n Pi\u00f9 d'am\u00e0, che di tim\u00ec."}
{"id": "317367", "revid": "287204", "url": "https://it.wikipedia.org/wiki?curid=317367", "title": "Schuckle", "text": ""}
{"id": "317368", "revid": "767487", "url": "https://it.wikipedia.org/wiki?curid=317368", "title": "Un sabato italiano", "text": "Un sabato italiano \u00e8 il primo album in studio del cantautore italiano Sergio Caputo, pubblicato nel 1983.\nDescrizione.\nIl ventinovenne cantautore romano, mentre svolge ancora l'attivit\u00e0 di pubblicitario, ottiene il primo vero contratto discografico, dopo alcuni anni di gavetta. Grazie a un buon battage promozionale, il suo stile si impone per la sua originalit\u00e0, fino a fare di Caputo una vera rivelazione discografica, apportatore di una nuova via dei cantautori, laddove all'estero numerosi artisti e gruppi avevano gi\u00e0 intrapreso vie artistiche che si potevano ricondurre a una corrente, tutt'altro che conservatrice, detta dei \"pentiti del rock\".\nLo \"swing\" la fa da padrone in questi dieci pezzi, e in generale l'atmosfera che si respira \u00e8 quella dei locali notturni, sottobosco della vita mondana della capitale. L'io narrante di questi brani sembra essere proprio un cantante di night club, dedito dunque suo malgrado alla vita notturna e a un tenore sregolato, foriero di alterne fortune, per questo capace di sviluppare un punto di vista atipico e meno illusorio del cittadino comune, dal quale tuttavia non vuole prendere le distanze, forse perch\u00e9 il suo lavoro \u00e8 frutto di necessit\u00e0 e non di vocazione.\nLa copertina ritrae Caputo davanti a un bar che si trovava a Piazza Cavour in Roma, dove ora \u00e8 situata la multisala Adriano, e che prima era pi\u00f9 semplicemente il cinema Adriano (gi\u00e0 teatro) con annesso bar. La maglietta indossata da Caputo ritrae un famoso poster dell'artista Guy Peellaert che, imitando l'articolo di un giornale, recita \"Frankie Goes to Hollywood\": esattamente la stessa fonte di ispirazione per l'omonimo gruppo pop che far\u00e0 successo dal 1984. Sul retrocopertina \u00e8 indicata una serie di cocktail o bevande, abbinati con ciascuna canzone, con relative ricette, i cui nomi sono talvolta inclusi anche nel testo stesso.\nLa prima traccia inizialmente \u00e8 intitolata \"Citrosodina\" ma, dopo qualche mese, Caputo riceve una telefonata dall'industria farmaceutica che produceva il digestivo, che lo invitava a dire \"\u00e8 un medicinale, leggere attentamente le avvertenze e le modalit\u00e0 d'uso\".\nFu cos\u00ec che il titolo fu cambiato in \"Bimba se sapessi\" e furono reincise le prime parole del brano, cambiate in \"idrofobina vegetale\" (che non esiste in natura) al posto di \"citrosodina granulare\", modificando anche le note di copertina relative alle bevande. Oggi le prime copie dell'album con il titolo originale \"Citrosodina\" - e la relativa spiegazione su come assumerla - sono rarissime e particolarmente ricercate dai collezionisti, con quotazioni che raggiungono diverse centinaia di euro. Quanto alla canzone, essa racchiude in nuce i tratti salienti del protagonista \"viveur\". L'appellativo \"bimba\" rivolto a un generico personaggio femminile (ancorch\u00e9 messo in evidenza dal titolo \"forzoso\"), pu\u00f2 avere indotto una certa critica ad accostare erroneamente lo stile di Caputo a quello di Fred Buscaglione.\nLe successive canzoni presentano altri avventori notturni: in \"Io e Rino\" cui racconta delle rocambolesche e surreali avventure in giro per la citt\u00e0 con il suo amico Riccardo Rinetti (detto Rino, che \u00e8 anche produttore del disco insieme a Kiko Fusco). \"Mettimi gi\u00f9\" gioca sulle varie accezioni del titolo stesso. Caputo racconta che l'idea gli sarebbe venuta guardando in TV, senza audio, la celebre scena di King Kong con in mano Ann: cosa mai poteva urlare la ragazza? \"Mettimi gi\u00f9...\" Cos\u00ec ha annotato i molteplici sensi in cui poteva essere intesa l'espressione. \"E le bionde sono tinte\" mette in guardia dalle facili illusioni, come molte avventrici dei locali che sono bionde e conturbanti solo all'apparenza. \"Cimici e bromuro\" \u00e8 una parentesi che rimanda al periodo della leva, e ai giorni trascorsi nella \"neuro militare\", da cui alla fine uscir\u00e0 con il congedo illimitato in base all'art. 28 (\"La nevrastenia costituzionale e l'isterismo con evidente anomalia del carattere\").\nIl vecchio lato B si apre con la famosa title-track ambientata \"nella Roma felliniana\", in cui \"le stelle sono accese\", la fa da padrone \"la musica di ieri\", le donne degli amici sono \"abissi imperscrutabili\", e \"il peggio sembra essere passato\". \"Mercy boc\u00f9\", serenata del single appena abbandonato, fu depositata con la grafia sbagliata (che in francese sarebbe \"merci beaucoup\"), perch\u00e9 pensava Caputo che fosse pi\u00f9 facile che passasse per le radio. Anche \"Week end\" pone l'accento sull'uomo senza compagnia, e sembra fare da introduzione a \"Night\", dove tutti gli elementi di certa vita notturna convergono in questo microcosmo, dove \u00e8 anche ambientata la conclusiva \"Spicchio di luna\": la dedica alla luna rispecchia l'animo del cantante notturno e si confonde con i tratti di una donna. Dal ritornello Caputo trarr\u00e0 spunto per intitolare il suo primo live nel 1987. Dire \"ne approfitto per fare un po' di musica\", come se fosse una scelta estemporanea, nasconde la necessit\u00e0 di doverlo fare per amore o per forza. L'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 37."}
{"id": "317372", "revid": "125834149", "url": "https://it.wikipedia.org/wiki?curid=317372", "title": "Taganrog", "text": "Taganrog () \u00e8 una citt\u00e0 portuale della Russia europea meridionale, nella regione di Rostov.\nGeografia.\nSi affaccia sul golfo omonimo del mare d'Azov a ponente del delta del Don. Taganrog \u00e8 situata a 75 km ad ovest del capoluogo regionale Rostov.\nStoria.\nLa citt\u00e0 moderna fu fondata ufficialmente il 12 settembre 1698 dallo zar Pietro il Grande, diventando la prima base della Marina imperiale russa. La crescita e lo sviluppo della citt\u00e0 sono stati strettamente legati alla storia dell'Impero russo, con la sua lotta secolare per l'accesso ai mari meridionali. Sotto il regno di Caterina la Grande Taganrog divenne sede della flottiglia di Azov e ottenne lo status di citt\u00e0 nel 1775.\nNel XVIII secolo, con la conquista russa della regione circostante e della Crimea, Taganrog perse la sua funzione strategica di porto militare. Nel 1802 lo zar Alessandro I garant\u00ec alla citt\u00e0 uno status speciale. Grazie alla sua felice posizione geografica il porto dell citt\u00e0 divenne un importante scalo per l'esportazione del grano ucraino. Tra l'aprile ed il giugno 1855, nel corso della guerra di Crimea, fu ripetutamente attaccata e bombardata da una squadra navale anglo-francese. Grazie poi all'arrivo della ferrovia da Rostov, Taganrog fu scelta da alcuni investitori belgi e tedeschi per diventare sede di diverse attivit\u00e0 industriali.\nAlla fine della prima guerra mondiale, dopo una breve parentesi bolscevica, fu occupata dall'esercito tedesco da maggio ad agosto 1918. Con l'infuriare della guerra civile russa Taganrog fu conquistata da diversi eserciti. Nell'agosto 1918 pass\u00f2 infatti nelle mani dei Cosacchi del Don, mentre l'anno successivo fu scelta dal generale bianco Anton Denikin come base per le operazioni militari nella Russia meridionale. Infine, il 24 dicembre 1919, fu definitivamente occupata dall'Armata Rossa. Inclusa nel territorio della RSS Ucraina, nel 1924 fu assegnata alla RSFS Russa.\nDurante la seconda guerra mondiale, nell'ottobre 1941, fu occupata da due divisioni di SS nell'ambito dell'operazione Barbarossa. Durante i primi giorni dell'occupazione nazista, la maggior parte della popolazione ebraica cittadina fu massacrata dalle SS Einsatzgruppen. Si stima che dal 1941 al 1943 circa 7.000 abitanti di Taganrog siano stati prelevati e uccisi nei dintorni dai tedeschi e dai loro collaborazionisti locali. Fu liberata dall'Armata Rossa il 30 agosto 1943. Al termine dell'occupazione la citt\u00e0 era stata completamente devastata.\nNel 1954 la citt\u00e1 di Taganrog venne ceduta dall'Ucraina alla Russia a titolo di compensazione nell'ambito di quell'operazione sovente definita di \"regalo\" della penisola di Crimea all'Ucraina da parte del segretario del PCUS Nikita Chru\u0161\u010d\u0451v.\nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 450,\n \"height\": 180,\n \"data\": [\n \"name\": \"table\",\n \"values\": [\n \"x\": 1811,\n \"y\": 7400\n {\n \"x\": 1840,\n \"y\": 22500\n {\n \"x\": 1863,\n \"y\": 42400\n {\n \"x\": 1897,\n \"y\": 51400\n {\n \"x\": 1914,\n \"y\": 68400\n {\n \"x\": 1926,\n \"y\": 84400\n {\n \"x\": 1931,\n \"y\": 122700\n {\n \"x\": 1934,\n \"y\": 137300\n {\n \"x\": 1939,\n \"y\": 188800\n {\n \"x\": 1959,\n \"y\": 202100\n {\n \"x\": 1970,\n \"y\": 254200\n {\n \"x\": 1979,\n \"y\": 276400\n {\n \"x\": 1989,\n \"y\": 291600\n {\n \"x\": 2000,\n \"y\": 284400\n {\n \"x\": 2005,\n \"y\": 273000\n {\n \"x\": 2010,\n \"y\": 255100\n {\n \"x\": 2021,\n \"y\": 248300\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;\nEconomia.\nOggi Taganrog \u00e8 un centro industriale e culturale importante della Russia meridionale. La citt\u00e0 dispone di una vasta rete di istituti educativi. Situata sulle rive del golfo omonimo, a circa 70\u00a0km da Rostov sul Don, Taganrog ha altres\u00ec una forte vocazione turistica e balneare.\nCollegamenti esterni.\n "}
{"id": "317373", "revid": "77358", "url": "https://it.wikipedia.org/wiki?curid=317373", "title": "Powerchord", "text": ""}
{"id": "317374", "revid": "276327", "url": "https://it.wikipedia.org/wiki?curid=317374", "title": "Power chord", "text": "Un power chord o powerchord (in inglese, letteralmente, \"accordo potente\"), anche noto come accordo di quinta o quinta vuota, \u00e8 un bicordo i cui suoni vengono di solito eseguiti simultaneamente.\nCaratteristiche.\nCaratteristica del power chord \u00e8 di essere composto solo da due note che formano intervalli giusti (quarte, quinte e ottave) al contrario dell'accordo vero e proprio che \u00e8 un tricordo formato da tre note dette (dal basso) tonica, mediante e dominante: nel power chord manca la nota mediante, che \u00e8 anche quella che definisce il modo maggiore o minore, il che vuol dire che non esistono power chord maggiori o minori; tuttavia il power chord pu\u00f2 riferirsi ad un contesto armonico maggiore o minore, in riferimento all'armonia e alle armonizzazioni in cui \u00e8 inserito. Talvolta, per rendere il suono pi\u00f9 armonioso e corposo, viene raddoppiata la tonica aggiungendone un'altra eseguita a un intervallo di ottava giusta superiore o inferiore.\nLa mancanza della nota mediante \u00e8 il motivo per cui i power chord sono anche detti \"quinte vuote\": l'intervallo suonato \u00e8 infatti composto da tonica e dominante ed \u00e8 \"vuoto\" al suo interno. Per esempio, l'accordo di MI maggiore \u00e8 composto da mi, sol# e si, mentre il power chord MI5 \u00e8 composto solo da mi e si oppure da mi, si e mi all'ottava superiore (o inferiore), ma comunque senza il sol# centrale.\nUso.\nLe radici dei power chord sono antichissime e possono essere rintracciate fin dalle coppie di trombe mono-nota in uso ai tempi dell'antica Roma. Il bicordo vuoto rievoca, per certi versi, anche le armonie usate nell'antica musica polifonica, come nelle prime forme di contrappunto e nell'organum.\nNella musica romantica il power chord ha assunto il valore simbolico di instabilit\u00e0 e incompiutezza, ed \u00e8 usato in questo modo in opere celebri come la sinfonia n. 9 di Ludwig van Beethoven o \"Der Leiermann\", l'ultimo Lied del ciclo \"Winterreise\" di Franz Schubert.\nPer la sua potenza e semplicit\u00e0 d'uso, il power chord \u00e8 largamente utilizzato nell'heavy metal e nel punk rock, generi che richiedono alla chitarra una presenza predominante. Uno dei primi musicisti ad utilizzare il power chord con la chitarra fu Link Wray."}
{"id": "317380", "revid": "18323", "url": "https://it.wikipedia.org/wiki?curid=317380", "title": "Cacciabombardiere", "text": "Un cacciabombardiere (in inglese: fighter-bomber) \u00e8 un aereo militare da combattimento capace di effettuare attacchi contro altri aerei (combattimento aereo come un aereo da caccia) e contro bersagli a terra (bombardamento aereo come un bombardiere); l'aereo \u00e8 quindi dotato di un armamento aria-aria (cannoni e missili) e aria-suolo (missili e bombe).\nSi tratta di un aereo da caccia che \u00e8 stato modificato, o usato principalmente, nel ruolo di un bombardiere leggero o di un aereo da attacco. Il cacciabombardiere differisce dal bombardiere e dall'aereo da attacco principalmente a causa della sua origine, infatti esso \u00e8 un aereo da caccia adattato in altri ruoli; mentre i bombardieri e gli aerei da attacco sono sviluppati specificamente per il bombardamento e l'attacco al suolo.\nDescrizione.\nOrigine e evoluzione.\nI primi sviluppi di questo tipo di aereo risalgono alla prima guerra mondiale, durante questo conflitto due caccia, il Sopwith Camel e il Sopwith Salamander, sono stati impiegati in questo ruolo. \nDurante la seconda guerra mondiale erano impiegati sostanzialmente due tipi di aerei da combattimento: l'aereo da caccia (contro gli altri aerei nemici) e il bombardiere (contro gli obiettivi nemici a terra). \nI caccia potevano essere leggeri o pesanti (\"Zerst\u00f6rer\" se dotati di due motori e di mitragliere di coda) a seconda della dimensione, di scorta (\"escort fighter\") se erano impiegati nella scorta dei bombardieri, notturni (\"night fighter\") se erano dotati di radar ed impiegati la notte, caccia diurno (\"day fighter\") retronimo dopo l'introduzione dei caccia notturni, di penetrazione (\"penetration fighter\") se erano impiegati per penetrare le linee aeree nemiche ed attaccare i caccia nemici, da intrusione (\"intruder\") se erano impiegati a penetrare le linee aeree nemiche e ad attaccare aerei, radar, aeroporti e altre infrastrutture nemiche. \nI bombardieri potevano essere leggeri, medi o pesanti a seconda della dimensione, da picchiata (\"dive bomber\") se erano impiegati nel bombardamento in picchiata, da penetrazione (\"penetrator aircraft\") se erano impiegati per penetrare le linee aeree nemiche e bombardare gli obiettivi nemici a terra, lanciasiluri se impiegavano siluri, notturni (\"night bomber\") se erano dotati di radar ed impiegati la notte, da pattugliamento (\"patrol bomber\") se erano impiegati nel pattugliamento marittimo. \nI due ruoli \u2013 intercezione e attacco aereo \u2013 erano svolti da due tipi diversi di aerei da combattimento; dalla fine di giugno 1942 la Luftwaffe cominci\u00f2 ad utilizzare il caccia Focke-Wulf Fw 190 come cacciabombardiere (in tedesco \"Jagdbomber\" o abbreviato \"Jabo\"), esso fu impiegato nel pi\u00f9 grande e importante attacco aereo (diurno dopo la battaglia d'Inghilterra) il , nel quale circa 30 Fw 190 bombardarono la citt\u00e0 di Canterbury; il , formazioni composte da Messerschmitt Bf 109 e Focke-Wulf Fw 190 parteciparono all'operazione Bodenplatte.\nL'utilizzo di cacciabombardieri si \u00e8 quindi affermato e generalizzato durante la seconda guerra mondiale e poi durante la successiva guerra di Corea, con la prima generazione di aerei da caccia a reazione. \nCacciabombardieri, come l'F-100 Super Sabre, l'F-105 Thunderchief e l'F-4 Phantom II, sono stati largamente usati durante la guerra del Vietnam.\nIl General Dynamics F-111 \u00e8 il prodotto del programma \"Tactical Fighter Experimental \u2013 TFX\" per l'USAF (e l'USN), che era volto alla realizzazione di uno \"strike fighter/interdictor/strategic bomber\" per sostituire il Republic F-105 Thunderchief (e l'F-4 Phantom II). Alla fine l'F-111 entrer\u00e0 in servizio solo nell'USAF, nel Tactical Air Command (1968-1992) e nel Air Combat Command (1992-1998).\nDopo il fallimento dell programma \"TFX\" per l'USN, fu lanciato il programma \"Naval Fighter Experimental \u2013 VFX\" che porter\u00e0 alla realizzazione del Grumman F-14 Tomcat, in sostituzione del McDonnell Douglas F-4 Phantom II.\nIl McDonnell Douglas F-15E Strike Eagle \u00e8 il prodotto del programma \"Enhanced Tactical Fighter \u2013 ETF\" dell'USAF, che era volto alla realizzazione di un \"fighter-bomber/interdictor\" per sostituire il General Dynamics F-111. I due aerei in competizione erano l'F-15E Strike Eagle (risultato poi vincitore) derivato dall'F-15 Eagle e l'F-16XL derivato dall'F-16.\nIl McDonnell Douglas F/A-18 Hornet \u00e8 il prodotto del programma \"Naval Fighter Attack Experimental \u2013 VFAX\" dell'USN, che era volto alla sostituzione del Grumman F-14 Tomcat. Il programma VFAX fu \"unito\" al programma \"Lightweight Fighter \u2013 LWF\" dell'USAF. I due aerei finalisti della competizione LWF erano il General Dynamics YF-16 (risultato poi vincitore) e il Northrop YF-17, quest'ultimo fu poi scelto dall'USN e diventer\u00e0 l'F/A-18 Hornet.\nDue cacciabombardieri come il F-15E Strike Eagle e il Su-34 sono stati sviluppati a partire da caccia (rispettivamente il F-15 Eagle e il Su-27), che sono stati profondamente modificati fino ad arrivare alla creazione di un nuovo aereo (con una nuova denominazione) e non semplicemente ad una variante.\nMolti aerei \"nati\" come caccia hanno avuto varianti ed evoluzioni che li hanno fatti assumere il ruolo di \"cacciabombardieri\", come ad esempio: l'F-4C/E/G Phantom II, l'F-86H Sabre, il Mirage III E/5, il Mirage 2000 D/N;\naddirittura intercettori come il Mirage F1 e l'F-104 Starfighter hanno avuto delle varianti da bombardamento (rispettivamente F1-A, F1-CT e F-104C, F-104G).\nIn qualche caso, si \u00e8 avuta l'evoluzione al contrario, ad esempio il Tornado \"nasce\" come cacciabombardiere (Interdiction Strike \u2013 IDS) ed in seguito \u00e8 prodotta una variante da intercettazione (Air Defence Variant \u2013 ADS).\nI \"cacciabombardieri\" \u2013 apparsi durante la terza generazione \u2013 per ragioni economiche e tecnologiche (ma non solo) sono aerei destinati a scomparire; i moderni aerei da caccia (dalla quarta generazione in avanti) sono tutti caccia multiruolo e i compiti un tempo assegnati ai \"cacciabombardieri\" sono adesso svolti dai moderni caccia multiruolo, che riescono a coprire in maniera ottimale sia il ruolo \"aria-aria\" sia quello \"aria-terra\".\nAnche se rimane usato nel linguaggio comune, il termine \"cacciabombardiere\" ha perso gran parte del suo significato originario a seguito dell'introduzione dei razzi e dei missili guidati nella guerra aerea. \nGli aerei moderni con caratteristiche, impieghi e funzioni simili sono attualmente chiamati caccia multiruolo (\"multirole fighter\") o caccia da attacco (inglese: \"strike fighter\"). \nIn passato, altri aerei con caratteristiche simili al \"cacciabombardiere\" erano il caccia da interdizione (inglese: \"interdictor fighter\"), il bombardiere leggero (inglese: \"light bomber\") o il caccia pesante (\"heavy fighter\").\nI moderni caccia multiruolo \u2013 come il Rafale, il Typhoon, il JAS 39 Gripen, l'F-16 Fighting Falcon, l'F-22 Raptor, l'F-35 Lightning II, il Su-30 o il Su-35 \u2013 sono a volte denominati, nel linguaggio comune o giornalistico, \"cacciabombardieri\"; ci\u00f2 anche in considerazione del fatto che nelle recenti operazioni militari (dalla guerra del Golfo in poi), questi aerei sono solitamente impiegati nel bombardamento, nell'interdizione e nell'attacco di obiettivi nemici a terra e raramente sono coinvolti in combattimenti aerei contro aerei nemici.\nImpiego.\nUn cacciabombardiere \u00e8 impiegato solitamente per l\"interdizione aerea\" o il \"supporto aereo profondo\" o il \"bombardamento operativo\", cio\u00e8 quel tipo di bombardamento aereo \"a met\u00e0 strada\" tra quello tattico e strategico.\nL'interdizione aerea \u2013 in inglese: \"air interdicton\" (AI) o \"deep air support\" (DAS) \u2013, \u00e8 l'uso di attacchi aerei preventivi contro obiettivi nemici, che non costituiscono una minaccia immediata, per ritardare, disturbare o ostacolare il coinvolgimento nemico contro forze amiche. \u00c8 una capacit\u00e0 fondamentale di praticamente tutte le forze aeree militari ed \u00e8 stata condotta in conflitti fin dalla prima guerra mondiale.\nGli obiettivi tipici delle operazioni di interdizione aerea sono quindi le linee di comunicazione e le infrastrutture di trasporto: strade, ferrovie, ponti, porti, aeroporti.\nAlcune operazioni di interdizione aerea sono state: Strangle, quelle in preparazione dello sbarco in Normandia, Rolling Thunder, quelle contro il sentiero di Ho Chi Minh, Linebacker, Desert Storm, Allied Force, Odyssey Dawn e Inherent Resolve.\nIl cacciabombaridere si differenzia dal bombardiere perch\u00e9 quest'ultimo \u00e8 progettato specificamente per il ruolo di bombardamento aereo \u2013 solitamente di tipo tattico o strategico \u2013 e dall'aereo da attacco al suolo perch\u00e9 questo \u00e8 generalmente un caccia \"leggero\" destinato al supporto aereo ravvicinato (CAS) \u2013 cio\u00e8 all'appoggio tattico alle truppe di terra \u2013 o alla soppressione delle difese antiaeree nemiche (SEAD).\nUn cacciabombardiere inoltre \u00e8 sufficientemente manovrabile e veloce da poter essere utilizzato per l\"intercettazione aerea\" (combattimento aereo e difesa aerea ); anche se non al medesimo livello di un caccia intercettore o di un caccia da superiorit\u00e0 aerea.\nDesignazione.\nI cacciabombardieri, nel sistema di designazione dei missili e dei droni statunitensi a tre servizi hanno la lettera \u00abF\u00bb di \"fighter\" (caccia).\nTuttavia, se si usasse il sistema di designazione in maniera pi\u00f9 precisa \u2013 utilizzando rispettivamente le lettere della missione \"modificata\" e della missione di \"base\" \u2013 i cacciabombardieri (ma anche i caccia multiruolo) potrebbero avere la combinazione: \u00abAF\u00bb (\"attack-fighter\"), a significare che si tratta di un caccia modificato per l'attacco.\nTeoricamente sarebbero possibili anche le designazioni \u00abFA\u00bb (\"fighter-attack\") e \u00abFB\u00bb (\"fighter-bomber\"), ma sarebbero incorrette poich\u00e9 presupporrebbero che si tratti rispettivamente di un aereo d'attacco o di un bombardiere modificati per \"la caccia\"; mentre \u2013 storicamente \u2013 un cacciabombardiere nasce come aereo da caccia che \u00e8 poi modificato per il bombardamento. \nTuttavia la sigla \u00abF/A\u00bb (con l'\"errore\" dell'uso della \u00ab/\u00bb) \u00e8 stata usata per l'F/A-18 e provvisoriamente per l'F/A-22 e la sigla \u00abFB\u00bb \u00e8 stata utilizzata per il progetto non realizzato dell'FB-22, accessoriamente la sigla \u00abFB\u00bb richiama (in inglese) \"fighter-bomber\", cio\u00e8 cacciabombardiere. \nLa designazione \u00abBF\u00bb \u2013 che teoricamente sarebbe corretta \u2013 \u00e8 impossibile, poich\u00e9 la missione \u00abB\u00bb di \"bomber\" non esiste come missione \"modificata\"."}
{"id": "317382", "revid": "1613689", "url": "https://it.wikipedia.org/wiki?curid=317382", "title": "Amplificazione", "text": ""}
{"id": "317383", "revid": "22475", "url": "https://it.wikipedia.org/wiki?curid=317383", "title": "Kile", "text": "Kile \u00e8 un editor per / simile a WinEdt, per l'ambiente desktop KDE, funzionante quindi in ambienti Unix-like, macOS e Windows."}
{"id": "317392", "revid": "1504506", "url": "https://it.wikipedia.org/wiki?curid=317392", "title": "Lingue dene-caucasiche", "text": "Le lingue dene-caucasiche, chiamate anche sinocaucasiche, sono un'ipotetica famiglia linguistica contenente:\nLa lingua di origine di questa superfamiglia, il \"proto-dene-caucasico\", sarebbe stata parlata nell'attuale Uzbekistan 10 000 anni prima di Cristo.\nLa teoria \u00e8 stata scientificamente formulata dal linguista Sergei Starostin, principalmente sulla base dei lavori di Alfredo Trombetti, Karl Bouda e Edward Sapir. Questa teoria non \u00e8 universalmente accettata ma la sua credibilit\u00e0 \u00e8 confermata dalle ricerche genetiche.\nProposte di alberi della famiglia denecaucasica.\nProposta di Sapir.\nL'albero della famiglia dene-caucasica e le date approssimate di divergenza (stimate con la glottocronologia) proposte da E. Sapir e colleghi:\nProposta di Bengtson.\nL'attuale punto di vista di J. D. Bengtson, non ancora sottoposto a datazione glottocronologica:\nSottogruppi.\nVasconico.\nQuesto gruppo comprende la lingua basca, l'estinta lingua aquitana (supponendo che non si trattasse semplicemente di una forma pi\u00f9 antica di basco), ed i loro ipotetici antenati linguistici.\nIndizi di familiarit\u00e0 vasco-caucasica.\nMolte parole che sono raramente scambiate tra le lingue sono molto simili in basco e nei linguaggi caucasici. Questo \u00e8 uno degli argomenti pi\u00f9 forti che Bengston offre per affermare la posizione del basco all'interno del gruppo denecaucasico.\nNote:\nDargwa, ceceno, khinalug, lak, tabasaran e udi sono tutte lingue caucasiche nordorientali. Il proto-dargwa \u00e8 l'antenato ricostruito del dargwa, mentre il proto-caucasico \u00e8 l'ultimo comune antenato ricostruito di tutte le lingue caucasiche dell'ovest e dell'est conosciute. Per convenzione un asterisco segna le parole ricostruite. \"V\" \u00e8 una vocale incerta, \"H\" una consonante glottale o epiglottale incerta. I trattini indicano che nessuna forma comparabile alla parola basca \u00e8 stata trovata nella lingua.\nSino-caucasico.\nI termini dene-caucasico, sino-dene e sino-caucasico sono spesso confusi. Mentre i primi due sono effettivamente sinonimi, l'ultimo \u00e8 generalmente considerato una loro sottobranca. Il sino-caucasico consisterebbe quindi dei rami caucasico nordorientale, sino-tibetano, ienisseiano e burushaski. Una semplificazione delle corrispondenze proposte \u00e8 la seguente:\nLa trascrizione \u00e8 basata sull'uso di Starling.rinet.nu."}
{"id": "317393", "revid": "647919", "url": "https://it.wikipedia.org/wiki?curid=317393", "title": "Na-dene-caucasico", "text": ""}
{"id": "317394", "revid": "729019", "url": "https://it.wikipedia.org/wiki?curid=317394", "title": "J\u00e9r\u00f4me Thion", "text": "Biografia.\nProveniente da Senlis, in Piccardia, prima di dedicarsi al rugby a 15 Thion comp\u00ec gli studi liceali a Tarbes e pratic\u00f2 anche la pallacanestro (milit\u00f2, tra l'altro, nel Pau-Orthez).\nPassato al rugby, debutt\u00f2 in campionato con il Racing M\u00e9tro 92, club parigino nel quale milit\u00f2 fino al 1999; successivamente spese un biennio presso il Perpignano, squadra nella quale fu notato dal C.T. della Nazionale francese Bernard Laporte, il quale nel giugno 2003 lo fece esordire, contro l', per poi convocarlo pochi mesi dopo per la Coppa del Mondo in Australia, competizione in cui Thion disput\u00f2 4 incontri e si piazz\u00f2 quarto.\nPassato nel 2003 al Biarritz, con il club basco Thion ha vinto due titoli di campione francese; nel 2007 ha partecipato alla Coppa del Mondo piazzandosi di nuovo quarto.\nHa preso inoltre parte a quattro edizioni consecutive del Sei Nazioni dal , vincendo l'edizione del ."}
{"id": "317396", "revid": "125324055", "url": "https://it.wikipedia.org/wiki?curid=317396", "title": "Geertgen tot Sint Jans", "text": "Biografia.\nRitenuto originario di Leida, in virt\u00f9 dell'iscrizione \"Gerardus Leydanus Pictor\" riportata su un'incisione di Jacob Matham tratta dal suo pannello viennese, sarebbe stato - secondo il pittore e biografo olandese Karel van Mander, (1548 - 1606), il Vasari del Nord, autore nel 1604 del \"Libro dei Pittori\" - allievo ancora giovanissimo di Albert van Outwater ad Haarlem e domiciliato in un convento sede dell\"Ordine dei Cavalieri di San Giovanni\" del quale diverr\u00e0 il pittore ufficiale e da cui prender\u00e0 il nome - in italiano, \"Gherardino di San Giovanni\".\nIl catalogo dei suoi dipinti \u00e8 modesto - se ne contano una dozzina - a causa delle molte distruzioni provocate dalla guerra di indipendenza dei Paesi Bassi nel XVI secolo e dal fanatismo degli iconoclasti.\n\u00c8 possibile un suo viaggio a Bruges, dove un documento riporta fra i miniatori della citt\u00e0 un \"Gheerkin de Hollandere\"; se di lui si trattasse, sarebbe spiegata - con la probabile conoscenza del pittore Hugo van der Goes, operoso a Bruges - la svolta della sua carriera artistica.\nLa tempera su pergamena conservata nella Pinacoteca Ambrosiana e rappresentante una col Bambino\" a lui attribuita, sembra confermare la ricostruzione del suo percorso creativo e individuare la sua fondamentale esigenza di trascorrere dalla lieve grazia miniaturistica della rappresentazione alla costruzione di immagini fortemente geometrizzate.\n\u00c8 ambientata nella navata gotica di una chiesa \"La famiglia della Vergine\" di Amsterdam, dove, al fianco di sant'Anna e Maria - a sottolineare molto probabilmente l'origine della committenza - santa Elisabetta con san Giovannino sulle ginocchia proteso verso il Bambino; la tavola mostra la curiosit\u00e0 del dettaglio tanto negli oggetti - la cesta, il libro, gli occhiali, i ricami delle vesti - quanto il gusto narrativo - i bambini che giocano sul pavimento, l'accensione dei ceri dell'altare - tipico della pittura nordica.\nNella versione dell\"Adorazione del Magi\" di Amsterdam la Madonna e il Bambino ricevono l'omaggio dei Re davanti alle rovine di un palazzo simboleggiante l'antica casata di Davide da cui discende il neonato Messia; si sono conservate altre due versioni dell\"Adorazione\", nel Museo di Cleveland e a Praga, ispirata a un'opera di Hugo van der Goes; quest'ultima, intensa e armoniosa, ricca di particolari e di riflessi ottici, \u00e8 forse il capolavoro del pittore.\nLa \"Resurrezione di Lazzaro\" del Louvre, che dovrebbe essere contemporanea, \u00e8 inserita in un paesaggio adorno di architetture ed \u00e8 sviluppata in ritmi posati, analoghi a quelli dell'omonimo dipinto del suo maestro van Outwater, mentre la \"Madonna col Bambino in gloria\" di Rotterdam \u00e8 concepita in modo del tutto originale, racchiusa in una mandorla luminosa, inginocchiata sopra il diavolo e circondata da una gloria di angeli musicanti.\nDi un trittico eseguito per la chiesa di San Giovanni di Haarlem e andato distrutto nel 1573 durante l'assedio di Haarlem condotto dalle truppe imperiali, si \u00e8 conservato un pannello, dipinto in entrambe le facciate, con la rappresentazione delle \"Ossa del Battista\" e del \"Compianto di Cristo\"; di quest'ultimo il van Mander scrive che \"il viso delle sante donne esprime un'afflizione tale che sarebbe difficile spingersi oltre la raffigurazione di questo sentimento. La Vergine, seduta, con le fattezze contratte, \u00e8 stata oggetto di ammirazione ed elogio dagli artisti pi\u00f9 celebri del nostro tempo\". Spicca anche il gesto desolato di Giuseppe d'Arimatea, che si porta la mano alla fronte, mentre nell'immagine di Maddalena, a sinistra, si \u00e8 visto un riferimento a Rogier van der Weyden: tutta la scena, in primo piano, esprime effettivamente, con sobriet\u00e0 di mezzi ma con il massimo di riuscita, un dolore intenso e trattenuto; sciolta e ancora con il consueto gusto narrativo, \u00e8 invece la scena della deposizione dalle croci dei ladroni in secondo piano.\nPi\u00f9 complessa \u00e8 la rappresentazione della leggenda delle \"Ossa del Battista\": in diversi piani si descrivono la sepoltura del Battista, nello sfondo, la cremazione per ordine dell'imperatore romano Giuliano, bizzarramente vestito all'orientale insieme con i suoi compagni, in primo piano e, nel mezzo del dipinto, il ritrovamento delle reliquie da parte dei monaci fondatori dell'Ordine di San Giovanni di Haarlem.\nLa piccola e splendida \"Nativit\u00e0\" londinese \u00e8 un sorprendente notturno, tra i primi della pittura di tutti i tempi - nelle Fiandre vi sono solo precedenti in Dieric Bouts - ma \u00e8 il pi\u00f9 consapevolmente realizzato: nella culla della mangiatoia il Bambino irradia la sua luce misteriosa sul volto chino e stupito della Madre in preghiera, su quello estatico degli angeli e perfino sui musi del bue e dell'asino che sembrano anch'essi partecipi dell'evento; Giuseppe, in disparte, in una penombra chiaroscurata, copre, di fronte a tanta luce soprannaturale, la fiammella della sua candela. Lontano, sullo sfondo appena accennato, s'accende un fal\u00f2 di pastori nella campagna spoglia e in alto, l'angelo illuminato di luce propria annuncia l'evento miracoloso della nascita.\nNel \"San Giovanni Battista\" di Berlino, Geertgen integra bene la figura nello spazio, che non \u00e8 una semplice, astratta cornice: il solitario Giovanni \u00e8 immerso in una dolorosa meditazione che lo splendido ambiente, ricco di alberi armoniosamente digradanti, di fiori, d'acque e di animali selvatici, non pu\u00f2 alleviare. Non manca tuttavia una nota di un realismo quasi caricaturale, i grossi piedi rugosi incrociati, che ha fatto dire al Panofsky che la sensibilit\u00e0 dell'artista \"ci fa sorridere toccandoci il cuore\".\nUltima opera superstite di Geertgen dovrebbe essere l\"Uomo dei dolori\" di Utrecht: sembra una composizione frammentaria e arcaicamente sconnesa ed \u00e8 l'unica in cui l'artista utilizzi il fondo dorato, probabilmente per concentrare nella figura del Cristo la massima evidenza espressiva."}
{"id": "317398", "revid": "123627743", "url": "https://it.wikipedia.org/wiki?curid=317398", "title": "Delfo Zorzi", "text": "Ex esponente di Ordine Nuovo, fu accusato, dai collaboratori di giustizia Carlo Digilio, Martino Siciliano e Edgardo Bonazzi, di essere l'esecutore materiale della strage di Piazza Fontana a Milano e di Piazza della Loggia a Brescia ma, dopo un tortuoso percorso giudiziario, fu definitivamente assolto da entrambe le accuse. La sua colpevolezza fu definita solo, pur se prescritta, per alcuni attentati minori commessi dalla cellula veneziana di Ordine Nuovo, in quanto \u00abZorzi a Trieste e Gorizia colloc\u00f2 candelotti di gelignite\u00bb che non detonarono (mentre in piazza Fontana fu usato \u00abun esplosivo diverso e di maggiore potenza\u00bb), e per la partecipazione alle riunioni in cui la cellula padovana di ON di Franco Freda organizz\u00f2 gli attentati ai treni dell'estate 1969, che non fecero vittime ma solo feriti. La sentenza definitiva di assoluzione per piazza Fontana precisa inoltre che \u00abla cellula veneziana di Maggi e Zorzi\u00bb nel 1969 organizzava attentati terroristici, ma riguardo ai due imputati \u00abnon \u00e8 dimostrata la loro partecipazione alla strage del 12 dicembre\u00bb.\nBiografia.\nStudi e la militanza in Ordine Nuovo.\nNativo di Mestre, dove la sua famiglia commerciava in pellami, figlio di un geologo dei servizi segreti. Nel 1964 partecip\u00f2 all'Operazione manifesti cinesi, una campagna di disinformazione contro il Partito Comunista Italiano, ideata da Federico Umberto D'Amato, manifesti inneggianti alla Unione Sovietica stalinista. I manifesti erano a firma di fantomatici gruppi comunisti italiani stalinisti. Furono scritti dal giornalista Giuseppe Bonanni, de Il Borghese. Mario Tedeschi diede l'incarico della loro diffusione a Stefano Delle Chiaie, che diede ordine dell'affissione a Mestre a Martino Siciliano, Delfo Zorzi e Paolo Molin.\nAder\u00ec al Centro Studi Ordine Nuovo di Pino Rauti nel 1966, ma nel 1968 si trasfer\u00ec a Napoli per studiare Lingue orientali all'Istituto Universitario Orientale dove si laure\u00f2 poi nel 1974 con una tesi sul nazionalismo giapponese dalla restaurazione imperiale Meiji alla seconda guerra mondiale, che ebbe 110 e lode. Con Pio Filippani Ronconi, direttore del seminario di indianistica, diede l'esame, di sanscrito. All'Universit\u00e0 nel 1968 inizi\u00f2 a frequentare la giovane Annamaria Cozzo la quale, iscritta al FUAN, aveva preso parte alla battaglia di Valle Giulia.\nIl 9 ottobre 1968, con Giampietro Mariga e Martino Siciliano prese parte all'assalto della sede del Partito Comunista Italiano di Campalto a Mestre. L'obiettivo, secondo le rivelazioni dello stesso Siciliano, era l'asportazione dell'elenco degli iscritti per individuare taluni che svolgevano opera di controinformazione nei confronti di Ordine Nuovo. La sede fu devastata e fu prelevata la bandiera del PCI. Il 17 novembre del 1968 fu arrestato con Giampietro Mariga perch\u00e9 sorpreso dalla polizia in possesso di un mitra, un elmetto, una tuta mimetica e una piccola quantit\u00e0 di esplosivo. A seguito dello scioglimento del Centro Studi ader\u00ec a Ordine Nuovo, di cui divenne capo cellula a Mestre citt\u00e0 dove era maestro di judo nella palestra di via Felisati.\nSecondo il pentito Siciliano, implicato contemporaneamente anche in un tentativo di rapimento dell'editore e attivista di sinistra Giangiacomo Feltrinelli, Delfo Zorzi (con Siciliano stesso) fu protagonista attivo di molte azioni del gruppo, compreso il furto di 30 chilogrammi di esplosivo alle cave di Arzignano e Chiampo, cosa affermata anche da Carlo Digilio. Siciliano lo descrive come duro e con tendenze violente: \u00abZorzi era un tipo deciso e determinato e voleva la distruzione dell'avversario. Un giorno, per dimostrare la sua virilit\u00e0 ariana ha strozzato con le sue mani un gatto davanti a tutti noi. Ha pestato a freddo diversi militanti che si erano resi colpevoli di qualche debolezza. Ad uno, dopo averlo picchiato, gli ha strofinato il viso contro un muro di cemento. Lui pensava che i camerati dell'Msi potevano sbagliare per debolezza ma non quelli di Ordine Nuovo\u00bb.\nNel novembre 1969, il gruppo di Ordine Nuovo guidato da Zorzi, in occasione del progettato viaggio del Presidente della Repubblica Saragat nella Repubblica Socialista Federale di Jugoslavia pianific\u00f2 degli attentati dimostrativi contro la scuola slovena di Trieste e contro il cippo di confine jugoslavo. Il gruppo di cui faceva parte, oltre a Zorzi stesso, pure Martino Siciliano e la Cozzo, poco prima di mezzanotte si port\u00f2 sugli obiettivi e lasci\u00f2 un ordigno sulla finestra della scuola e un altro presso il cippo di confine posto davanti alla stazione di Gorizia ma in territorio jugoslavo. Entrambi gli ordigni programmati per esplodere a mezzanotte, al fine di non provocare alcuna vittima, per\u00f2 non deflagrarono e nel giro di alcuni giorni furono rinvenuti dalle forze dell'ordine. La mancata esplosione fu determinata dal mal funzionamento della batteria dell'orologio.\nNel dicembre avvenne il primo fatto che avrebbe coinvolto Zorzi in una lunghissima vicenda processuale: la strage di piazza Fontana a Milano, mentre nel 1974 il secondo avvenimento, la strage di piazza della Loggia a Brescia.\nTrasferimento in Giappone.\nAppassionato di cultura nipponica, nel 1974 Zorzi si trasfer\u00ec grazie ad una borsa di studio in Giappone, dove cominci\u00f2 ad insegnare italiano all'universit\u00e0.\nNel dicembre 1975 gli fu richiesto, da parte di alcuni esponenti della Democrazia Cristiana di contattare Nakayama, leader della frangia pi\u00f9 conservatrice del Partito Liberal Democratico. Nel 1980 ritorn\u00f2 in Italia dove a Venezia si spos\u00f2 con la giapponese Yoko Shimoji, originaria di Okinawa. Grazie alle ingenti disponibilit\u00e0 economiche della moglie pose le fondamenta della ditta di import export che lo port\u00f2 al successo come imprenditore. Nello stesso periodo conobbe Ryoichi Sasakawa, uno dei pi\u00f9 influenti finanziatori della Destra nipponica.\nA seguito del matrimonio, nel 1989 ottenne anche il passaporto giapponese, opportunit\u00e0 raramente concessa dal Giappone e che nel suo caso and\u00f2 contro alcune regole con permesso speciale del Ministero della Giustizia nipponico (uno dei 5 criteri \u00e8 \"condotta sempre generalmente buona e nessun passato di comportamento sedizioso\"), vista la militanza in un gruppo considerato eversivo dall'Italia. Con la nuova nazionalit\u00e0 assunse, come prescritto all'epoca dalla legge locale, il nuovo nome di Hagen Roi (\u6ce2\u5143\u8def\u4f0a), il cui cognome (Hagen) in giapponese significa \u00aborigine delle onde\u00bb.\nLe accuse dei pentiti inerenti alla strage di Piazza Fontana.\nNel 1995 Martino Siciliano, che si era da tempo trasferito a Tolosa dove si era ricostruito una vita, vide il suo nome saltare fuori nell'ambito delle indagini su piazza Fontana. Siciliano perse quindi il proprio lavoro e chiese aiuto all'amico Zorzi che si impegn\u00f2 ad assumerlo in una sua azienda a San Pietroburgo. Siciliano si rec\u00f2 in Russia ma per motivi non appurati rientr\u00f2 immediatamente in Italia. Siciliano raccont\u00f2 in particolare di una riunione tra i due veneziani Carlo Maria Maggi e Zorzi e i padovani Franco Freda e Giovanni Ventura in cui si sarebbe delineata la strategia inerente agli attentati ai treni e di una presunta confessione di Zorzi in merito alla strage di piazza Fontana.\nNel 1993, gi\u00e0 il pentito Carlo Digilio, l'unico ordinovista mai condannato in via definitiva per aver partecipato alla strage di piazza Fontana, seppur con un ruolo marginale, aveva iniziato a rilasciare dichiarazioni ma un ictus, che lo colp\u00ec poco dopo, quasi lo uccise. Digilio sostenne di essere un agente della CIA infiltrato in Ordine Nuovo e di aver raccolto la confidenza di Zorzi in cui avrebbe sostenuto di aver preso materialmente parte all'attentato.\nIl magistrato Guido Salvini diede il via al settimo processo per la strage di piazza Fontana che vide stavolta sul banco degli imputati: Zorzi, Carlo Maria Maggi e Giancarlo Rognoni. Zorzi e Maggi guidavano la cellula veneziana-mestrina di Ordine Nuovo mentre il milanese Rognoni era accusato di aver fornito la logistica per l'attentato. Nel frattempo Martino Siciliano decide di interrompere la collaborazione accusando la magistratura italiana di non aver mantenuto fede alle promesse fattegli e di pagarlo una \u00abmiseria\u00bb. Significativo il fatto che nel 1995 il giudice veneziano Felice Casson avesse inserito Siciliano nel registro degli indagati poich\u00e9 secondo l'accusa di Maggi un ufficiale dei ROS gli avrebbe offerto una cospicua somma in cambio di rivelazioni importanti, somma che sarebbe stata accettata da Siciliano. Nel 1995, durante l'iter giudiziario, Digilio fu invece colpito da un ictus che ne diminu\u00ec sensibilmente le capacit\u00e0 mnemoniche e le sue testimonianze, anche del 1993 e 1994, furono considerate inattendibili. Vincenzo Vinciguerra in tribunale il 3 marzo 1993 dichiar\u00f2 di come Zorzi fu arruolato, dopo il primo arresto nel 1968, da Elvio Catenacci nell'Ufficio affari riservati del Ministero dell'Interno, per il quale gi\u00e0 il padre geologo aveva lavorato.. Sempre Vinciguerra, gi\u00e0 nel 1984, testimonia di come Zorzi gestisse i contatti di Maggi con i funzionari di Polizia e che Zorzi era \"perfettamente integrato nella struttura di Polizia\". Per quanto riguarda Siciliano furono accertati in seguito avvenuti contatti tra quest'ultimo e Zorzi e di versamenti di denaro.\nIl 13 aprile 2000 il neo fascista Edgardo Bonazzi si un\u00ec a Digilio e Siciliano e dichiar\u00f2 che Guido Giannettini dei servizi segreti gli indic\u00f2 Zorzi come autore materiale del fatto.\nTutti e tre i presunti responsabili furono condannati all'ergastolo il 30 giugno 2001 con sentenza di primo grado. Il governo italiano richiese l'estradizione al Giappone dove Zorzi in cui si era trasferito diversi anni prima, ottenendone un rifiuto poich\u00e9, avendo alcuni anni prima ottenuto la cittadinanza nipponica (pur conservando anche il passaporto italiano), la legge giapponese esclude l'estradizione di propri cittadini, anche in virt\u00f9 del fatto che il reato di strage, secondo la legge del paese orientale, si prescrive in soli 15 anni. Lo stesso Zorzi dopo la condanna all'ergastolo dichiar\u00f2 la sua indisponibilit\u00e0 a rientrare in Italia definendo \u00abinaffidabili\u00bb i giudici italiani.\nSuccessivamente, il 12 marzo 2004, la Corte d'assise d'appello di Milano ha ribaltato il verdetto ed ha assolto Zorzi e gli altri due imputati \u00abper non aver commesso il fatto\u00bb. La Cassazione il 3 maggio 2005 ha inoltre rigettato il ricorso proposto contro tale sentenza e le spese processuali sono state imputate ai familiari delle vittime che si erano costituiti \"parte civile\".\nNel giugno 2005, al termine dell'ultimo processo su piazza Fontana, riaperto negli anni '90 a Milano ha indicato la responsabilit\u00e0 di \u00abterroristi di destra del gruppo padovano di Ordine Nuovo\u00bb e quindi, come la sentenza afferma esplicitamente, di Franco Freda e Giovanni Ventura (in quanto capi della cellula di Padova) in ordine alla strage, anche se non sono pi\u00f9 processabili in quanto assolti in via definitiva. Secondo la Cassazione, cos\u00ec come per la Corte d'appello, anche la cellula veneziana di cui erano parte Maggi e Zorzi organizzava attentati nel 1969, ma \u00abnon \u00e8 dimostrata la loro partecipazione alla strage del 12 dicembre\u00bb.\nLa Cassazione giudica cos\u00ec inattendibile il pentito di Ordine Nuovo Carlo Digilio, che nel frattempo era morto il 12 dicembre 2005, che secondo la Corte le sue testimonianze \u00abnon erano quasi mai corredate da necessari elementi esterni di verifica\u00bb mentre certifica veridicit\u00e0 e genuinit\u00e0 di quanto dichiarato da Martino Siciliano, ossia che \u00abSiciliano ha partecipato alla riunione con Zorzi e Maggi dell'aprile '69 nella libreria Ezzelino di Padova\u00bb in cui \u00abFreda annunci\u00f2 il programma degli attentati ai treni\u00bb. Tuttavia, poich\u00e9 tali bombe non provocarono vittime, non \u00e8 dimostrato il coinvolgimento di Maggi e Zorzi nella strategia stragista di Freda e Ventura.\nAltre accuse per la strage di Piazza della Loggia.\nNuovamente, basandosi esclusivamente sulle dichiarazioni di Carlo Digilio, Zorzi fu indagato e rinviato a giudizio anche per la strage di piazza della Loggia. \nNel 2002 il pentito Martino Siciliano, gi\u00e0 teste chiave nel processo per la strage di piazza Fontana scagion\u00f2 Delfo Zorzi da ogni accusa ma venne poi indagato per favoreggiamento cos\u00ec come il legale di Zorzi Gaetano Pecorella. A Siciliano sarebbero andati 500.000 euro per ritrattare la testimonianza e per il trasferimento in Colombia.. Le indagini sul presunto favoreggiamento si conclusero con l'archiviazione nel 2010.\nIl 16 novembre 2010 la Corte d'assise di Brescia assolse per insufficienza di prove tutti e cinque gli imputati. Nella motivazione dei giudici di Brescia, la testimonianza di Carlo Digilio, \u00abprovato da debolezza fisica e psichica dovuta all'ictus\u00bb, fu giudicata inattendibile come gi\u00e0 lo fu nel caso della strage di Milano. Tra questi furono assolti anche il generale Francesco Delfino accusato di aver depistato le indagini nella prima fase e Pino Rauti per non aver commesso il fatto su richiesta della stessa accusa.\nTutti gli imputati furono nuovamente assolti anche in appello, in seguito al ricorso della Procura generale di Brescia contro l'assoluzione in appello, Zorzi fu definitivamente assolto dalla Cassazione nel 2014 insieme a Delfino (per Pino Rauti intervenne l'estinzione del procedimento, essendo questi deceduto nel frattempo).\nAl termine del processo Zorzi dichiar\u00f2 la propria solidariet\u00e0 ai parenti delle vittime: \u00abSento sinceramente il bisogno di sottolineare l'empatia che provo nei confronti dei parenti delle vittime della strage di Brescia in quanto posso ben comprendere la loro sofferenza avendo, in maniera e misura molto diversa, sofferto moltissimo anch'io, sotto tutti i profili personali e professionali\u00bb. Aggiungendo che \u00abun'oscura regia ha voluto a tutti i costi ricercare per le stragi un colpevole che fosse rigorosamente 'fascista' e, sottolineo, non 'il colpevole'.\u00bb e dicendosi certo dell'innocenza di Carlo Maria Maggi, la cui sentenza di assoluzione, come quella di Maurizio Tramonte, era invece stata annullata dalla medesima sentenza della Cassazione. Sia Maggi che Tramonte saranno condannati all'ergastolo nel 2015.\nUltimi anni.\nNel 2002 il corrispondente de \"Il manifesto\" e della RAI Pio D'Emilia pubblica un'inchiesta in Giappone sulle sue vicende giudiziarie e svela retroscena sulle pratiche non ortodosse con le quali Zorzi avrebbe ottenuto la cittadinanza giapponese. Zorzi denunci\u00f2 D'Emilia chiedendo 10 milioni di euro come risarcimento morale, assistito dall'avvocato Takeshi Takano, difensore di diversi criminali di guerra giapponesi.\nNel settembre del 2005 il settimanale \"L'Espresso\" pubblica una lunga inchiesta di Alessandro Gilioli sugli affari che Zorzi intratterebbe nel mondo del pellame e dell'alta moda, tramite la Grup.p.\u00a0Italia e altre societ\u00e0 anonime in Svizzera, Lussemburgo, Isola di Man, con la malavita giapponese e coreana, riportando accuse di riciclaggio, denunce per associazione a delinquere finalizzata alla truffa e usura insieme a Daniela Parmigiani, amministratrice della Gru.p.\u00a0Italia, ai danni di Maurizio Gucci nel 1995. L'unico negozio della Grup.p al di fuori dell'Italia \u00e8 a Bogot\u00e0, dove tuttora vive Siciliano. Gilioli rivela inoltre l'amicizia che lo lega agli ex-militanti di estrema destra Paolo Giachini e Massimiliano Fachini, imprenditori di pellame, e della vicinanza all'ex ufficiale nazista Erich Priebke. Sotto societ\u00e0 anonime, Zorzi \u00e8 il proprietario di \"Oxus\" a Milano, con sede in Galleria Vittorio Emanuele II, in locali di propriet\u00e0 del comune meneghino, e di un altro negozio della stessa catena in Piazza Fiume a Roma Il giornale ha ricevuto una querela da parte della societ\u00e0 detentrice del marchio ma \u00e8 stato assolto..\nZorzi vive a Tokyo, nel quartiere di Aoyama. Da quando \u00e8 stato assolto da tutte le accuse in via definitiva, terminando cos\u00ec la sua latitanza, ha potuto dare nuovo impulso imprenditoriale alle sue attivit\u00e0 grazie a frequenti rientri in Europa e in Italia. Zorzi \u00e8 intervenuto nel corso di una puntata della trasmissione televisiva \"Porta a Porta\", condotta da Bruno Vespa, affermando la propria innocenza. La telefonata \u00e8 stata in parte ritrasmessa durante la trasmissione \"Blu notte\", condotta da Carlo Lucarelli, in una puntata dedicata alla strage di piazza Fontana. Dopo l'assoluzione in Cassazione, ha concesso una lunga intervista a Stefano Lorenzetto de \"il Giornale\", dove, come detto, dichiara la propria vicinanza emotiva alle vittime delle stragi. Dal Giappone, coadiuvato dal nipote, Zorzi ha continuato la sua carriera imprenditoriale in Italia, tessendo tuttora una vasta rete di aziende operanti nel settore tessile e dell'alta moda con filiali in molteplici Paesi."}
{"id": "317404", "revid": "834", "url": "https://it.wikipedia.org/wiki?curid=317404", "title": "Barbara Fusar-Poli", "text": ""}
{"id": "317406", "revid": "767487", "url": "https://it.wikipedia.org/wiki?curid=317406", "title": "Volodymyr Petrovy\u010d Filatov", "text": "Biografia.\n\u00c8 stato il pi\u00f9 insigne oftalmologo e chirurgo ucraino. Fu il nipote di Nil Filatov, pediatra russo.\nLa sua pi\u00f9 grande scoperta fu l'introduzione di un nuovo metodo di terapia per i tessuti danneggiati dell'occhio, in particolare la cornea. Filatov fu in grado di dimostrare che lo stesso principio aveva possibilit\u00e0 di utilizzo in ogni altro campo medico, poich\u00e9 i tessuti di ogni organo sono in grado di rigenerarsi partendo da materiale sano.\nCuriosamente, il suo primo esperimento in tal senso gli fu suggerito dall'intuito che aveva sviluppato nel suo hobby preferito, il giardinaggio.\nL'insieme delle sue scoperte si riassume nella sua frase:\n\u00abTutto il tessuto vivo, tagliato dal proprio supporto e mantenuto in condizioni di difficile sopravvivenza, creer\u00e0 delle sostanze che renderanno possibile al tessuto di sopravvivere\u00bb.\nOggi a Odessa esiste un istituto per la cura dei tessuti che porta il suo nome, e dipende direttamente dall'Accademia Ucraina delle Scienze."}
{"id": "317407", "revid": "41372", "url": "https://it.wikipedia.org/wiki?curid=317407", "title": "Shirley Maclaine", "text": ""}
{"id": "317409", "revid": "84184", "url": "https://it.wikipedia.org/wiki?curid=317409", "title": "Filatov", "text": ""}
{"id": "317410", "revid": "22475", "url": "https://it.wikipedia.org/wiki?curid=317410", "title": "Ho-oh", "text": ""}
{"id": "317420", "revid": "219110", "url": "https://it.wikipedia.org/wiki?curid=317420", "title": "Scattering di Mie", "text": "Lo scattering di Mie, noto anche come scattering di Lorenz-Mie, \u00e8 una soluzione completa e matematicamente rigorosa del problema dello scattering di un'onda elettromagnetica su di una sfera o su di un cilindro. La teoria che descrive questo tipo di scattering prende il nome dal fisico tedesco Gustav Mie che nel 1908 pubblic\u00f2 per primo la soluzione completa. Oltre a Mie, anche altri ricercatori pubblicarono quasi contemporaneamente ulteriori sviluppi e diverse, equivalenti formulazioni: principalmente vanno ricordati i contributi di Peter Debye e Ludvig Lorenz.\nLo scattering di Mie \u00e8 valido per centri diffusori di ogni dimensione e, nel limite in cui questi siano molto pi\u00f9 piccoli della lunghezza d'onda incidente, si riottiene lo Scattering di Rayleigh (che \u00e8 valido solo per diffusori puntiformi). Per questo motivo lo scattering di Mie trova applicazione sia nello studio ottico dei colloidi sia in meteorologia; infatti le gocce d'acqua che compongono le nubi hanno spesso dimensioni maggiori (o anche molto maggiori) della lunghezza d'onda della luce visibile.\nL'equazione vettoriale e l'equazione scalare.\nLo scattering di Mie \u00e8 un problema vettoriale, ovvero implica l'uso di tutte le componenti dei campi elettrici (E) e magnetici (H) al fine di tener debitamente conto delle propriet\u00e0 di polarizzazione della radiazione. In un mezzo di propagazione quale \u00e8, ad esempio, l'aria o il \"vuoto\", dielettrico, trasparente, omogeneo e isotropo, non dissipativo e non dispersivo, in cui sono presenti delle sferette, ossia dei centri diffusori, l'onda incidente, che pu\u00f2 essere pensata nella forma di una onda piana, \u00e8 costituita da campi elettrici e magnetici che soddisfano la seguente equazione delle onde\ndove \"k\" \u00e8 il vettore d'onda e \"n\" l'indice di rifrazione. Se definiamo il vettore formula_3, dove formula_4 \u00e8 un'arbitraria funzione scalare e r un vettore di posizione (nel nostro caso indica la coordinata radiale), \u00e8 possibile dimostrare che questo soddisfa l'equazione\novvero che M soddisfa l'equazione d'onda vettoriale non appena formula_6 ovvero quando formula_4 soddisfa l'equazione d'onda scalare. Della stessa propriet\u00e0 gode il vettore N che possiamo definire tramite formula_8.\nRisolvendo l'equazione delle onde scalare con le opportune condizioni al contorno, \u00e8 quindi possibile ricavare due campi che soddisfano le equazioni d'onda vettoriali. In particolare, chiamando \"u\" e \"v\" due soluzioni indipendenti dell'equazione scalare che danno luogo ai campi Mu, Nu, Mv, Nv, si possono identificare i campi elettrico e magnetico tramite\ndove \"i\" indica l'unit\u00e0 immaginaria.\n\u00c8 quindi possibile ottenere il campo elettrico e magnetico in funzione dei campi ausiliari introdotti prima quali opportune soluzioni dell'equazione delle onde scalare.\nLe soluzioni dell'equazione d'onda e le condizioni al contorno.\nDato che il sistema ha simmetria sferica, conviene risolvere il problema in coordinate sferiche. Sfruttando il fatto che le onde sferiche costituiscono un insieme di funzioni completo e ortonormale, ossia che qualsiasi altra funzione pu\u00f2 essere sviluppata come somma di onde sferiche, l'idea di base alla teoria di Mie \u00e8 di riscrivere l'onda piana incidente come sovrapposizione di onde sferiche (tramite uno sviluppo in serie) dentro e fuori la sfera e imporre le condizioni al contorno sulla superficie per ottenere i coefficienti dello sviluppo.\nIn particolare possiamo scrivere che all'interno della sfera\ndove formula_13 sono le funzioni associate di Legendre e formula_14 sono le funzioni di Bessel sferiche di prima specie.\nIn coordinate sferiche l'equazione d'onda \u00e8 fattorizzabile e ha soluzioni del tipo\ndove \"n\" e \"l\" sono dei numeri interi, formula_13 sono polinomi associati di Legendre e formula_18 sono le funzioni di Bessel sferiche.\nImponendo le condizioni al contorno sulla superficie della sfera e introducendo il parametro formula_19 si ottengono i coefficienti di scattering:\ndove formula_4 e formula_22 sono le funzioni di Riccati-Bessel.\nLa sezione d'urto totale che si ottiene \u00e8:"}
{"id": "317429", "revid": "933835", "url": "https://it.wikipedia.org/wiki?curid=317429", "title": "Sindaci di Reggio Calabria", "text": "Di seguito l'elenco cronologico dei sindaci di Reggio Calabria e delle altre figure apicali equivalenti che si sono succedute nel corso della storia.\nRegno di Sicilia/Regno di Napoli (1324-1816).\nFino al 1502 venivano eletti due cittadini; dall'anno seguente, per volere di Ferdinando II d'Aragona, i sindaci divennero tre. L'elezione aveva luogo presso la Chiesa di San Giorgio intra moenia, con un rito solenne ai piedi dell'altare\nSino al 1631, l'elezione dei Sindaci ebbe luogo il 25 agosto, e gli eletti entravano in carica dal 1\u00ba settembre. Dal 1631 l'elezione venne anticipata al 25 aprile, con la conseguente entrata in carica degli eletti dal 1\u00ba maggio."}
{"id": "317431", "revid": "339392", "url": "https://it.wikipedia.org/wiki?curid=317431", "title": "Aeroporto Roissy-Charles de Gaulle", "text": ""}
{"id": "317432", "revid": "123095682", "url": "https://it.wikipedia.org/wiki?curid=317432", "title": "Microsecondo", "text": "Un microsecondo \u00e8 un'unit\u00e0 di tempo pari ad un milionesimo di secondo. \u00c8 formata usando il prefisso standard \"micro-\", che significa 10\u22126. Il suo simbolo \u00e8 \u03bcs.\n\u00c8 usata raramente nella vita di tutti i giorni. In alcuni campi tecnici \u00e8 invece molto comune, specialmente nelle telecomunicazioni e in elettronica. Anche in campo scientifico, come p. es. nella fisica delle particelle, si utilizza comunemente il microsecondo.\nIn alcuni campi un microsecondo \u00e8 una quantit\u00e0 di tempo piuttosto lunga. I microprocessori che si trovano in tutti i recenti computer effettuano migliaia di operazioni in un microsecondo."}
{"id": "317436", "revid": "1718925", "url": "https://it.wikipedia.org/wiki?curid=317436", "title": "Sinfonia (opera)", "text": "La sinfonia \u00e8 una delle forme strumentali con cui un'opera pu\u00f2 iniziare, prima dell'apertura del sipario.\nRispetto al preludio e all'ouverture alla francese ha struttura maggiormente definita.\nStoria.\nSinfonia \u00e8 un termine tipicamente italiano (a differenza di ouverture che \u00e8 francese e di preludio che \u00e8 mutuato dal tedesco \"Vorspiel\"). Il nome sinfonia deriva dal fatto che dalla fine del Seicento, con Alessandro Scarlatti, la sinfonia operistica ha struttura tripartita: Allegro-Adagio-Allegro.\nIn realt\u00e0, la sua nascita si deve ad un'esigenza essenzialmente pratica. Nel Settecento il teatro era un luogo in cui il pubblico si recava e passava parecchie ore, non solo per assistere alla rappresentazione di un'opera, ma anche per mangiare, stare in compagnia, giocare a carte o a dadi. Cos\u00ec, era necessario che a un certo punto l'orchestra si mettesse a suonare per far capire a tutti che lo spettacolo iniziava. Per dare a tutti il tempo di sistemarsi senza che nel trambusto ci si perdesse qualcosa dell'opera, nacque l'usanza di eseguire all'inizio appunto una breve sinfonia orchestrale. Dapprima queste sinfonie non erano legate all'opera che si rappresentava ma nell'ultima parte del Settecento i compositori iniziarono a trattare questa forma musicale come una vera e propria introduzione all'opera, appositamente composta. Alla fine del Settecento la Sinfonia viene cos\u00ec ad assumere la forma bipartita che avr\u00e0 grande fortuna nella prima parte dell'Ottocento: un tempo lento seguito da un allegro, generalmente in forma-sonata, che utilizza alcuni dei temi principali dell'opera ne introduce il clima. Pensiamo alla Sinfonia del \"Don Giovanni\" di Mozart, che si apre con un'anticipazione dei sinistri accordi che accompagneranno nel secondo atto l'ingresso in scena della statua del Commendatore.\nNon sempre, per altro, la sinfonia di un'opera ne anticipa i temi musicali. Rossini, di fronte alla necessit\u00e0 di far fronte alle scadenze stabilite dalla committenza, arriva addirittura a riciclare una sinfonia da un'opera ad un'altra: ecco cos\u00ec che la sinfonia composta in origine per un'opera seria, \"Aureliano in Palmira\", e riutilizzata per un'altra opera seria, \"Elisabetta, regina d'Inghilterra\", diventa famosa come sinfonia di un'opera buffa: \"Il barbiere di Siviglia\". Ed \u00e8 proprio con Rossini che la sinfonia si afferma come brano autonomo, destinato a conquistare una fama che talvolta, come nel caso de \"La gazza ladra\", arriva a superare quella della stessa opera. Le sue sinfonie pi\u00f9 fortunate, oltre a quelle citate, sono quelle dell'\"Italiana in Algeri\", della \"Cenerentola\", e della \"Semiramide\". Altrettanto famosa \u00e8 la cosiddetta sinfonia del \"Guglielmo Tell\", che tuttavia a rigore rientra tra le ouverture alla francese.\nLa forma della sinfonia operistica decade progressivamente nel corso dell'Ottocento, quando il dramma diventa sempre l'elemento centrale del teatro d'opera. Gi\u00e0 in Verdi, le opere sono spesso precedute solo da un breve preludio, che ha il compito di introdurci direttamente nel vivo dell'azione.\nUna eccezione \u00e8 rappresentata da Wagner che nelle sue opere, peraltro di dimensioni monumentali, inserisce talvolta una sinfonia (pi\u00f9 spesso un preludio) che richiama i \"leitmotiv\" che costituiscono la base delle sue composizioni."}
{"id": "317439", "revid": "62748", "url": "https://it.wikipedia.org/wiki?curid=317439", "title": "Basilica di San Lorenzo", "text": ""}
{"id": "317441", "revid": "767487", "url": "https://it.wikipedia.org/wiki?curid=317441", "title": "Capitale intellettuale", "text": "Il termine capitale intellettuale indica l'insieme delle risorse a disposizione di una azienda rilevanti per la sua capacit\u00e0 competitiva ed il suo valore. Tale insieme comprende come sottoinsieme gli attributi che tradizionalmente concorrono nella formazione del bilancio d'esercizio e dello stato patrimoniale di un'impresa.\nTermini collegati e talvolta utilizzati come sinonimi sono intangibili (\"intangibile assets\") e risorse della conoscenza (\"knowledge assets\"). \nIntangibilit\u00e0.\nIl valore di un'azienda \u00e8 costituito da beni fisici, da varie forme di capitale finanziario e, infine, da beni \u201cintangibili\", ossia proprio il capitale intellettuale. \nL'intangibilit\u00e0 non si riferisce all'immaterialit\u00e0 del capitale intellettuale, bens\u00ec al fatto che esso non \u00e8 facilmente traducibile in termini finanziari . Tutti gli altri beni di un'impresa, come un edificio o dei titoli di credito, possono essere monetizzati, nel senso che esistono criteri standard per esprimerne il valore in termini di valuta corrente. Il capitale intellettuale, invece, \u00e8 principalmente costituito da elementi (come la qualit\u00e0 del personale o la reputazione del marchio presso i consumatori) per i quali non sono dati metodi universalmente riconosciuti per la loro valutazione monetaria.\nPi\u00f9 precisamente, dunque, converrebbe parlare di beni \"non-finanziari\".\nElementi del capitale intellettuale.\nI modelli di rappresentazione del capitale intellettuale si differenziano talvolta per gli elementi costitutivi riconosciuti. Le impostazioni prevalenti sono comunque riconducibili alla seguente articolazione:\nCapitale relazionale (o delle relazioni esterne).\nFattori primari per il successo di un'azienda sono \nQuesto capitale di relazioni \"esterne\" (per tenerlo distinto dalla relazioni esistenti internamente all'azienda, e che concorrono a formare il capitale organizzativo: vide infra) \u00e8, di tutti i beni intangibili, quello pi\u00f9 direttamente correlato con i risultati operativi (tangibili, finanziari) dell'impresa.\nCapitale umano.\nElementi intangibili sono insiti anche nel capitale umano di un'azienda: il livello di istruzione dei dipendenti, il loro saper fare, le loro qualificazioni professionali, le competenze, sono tutte grandezze che ancora non sappiamo misurare con criteri standard, n\u00e9 tantomeno trattare in termini monetari. Di esse tuttavia sappiamo che certamente influenzano i risultati di un'impresa.\nCapitale organizzativo.\nVi sono caratteristiche di un'azienda che, pur essendo intimamente connesse al modo di operare delle persone, trascendono il capitale umano, ed esprimono la qualit\u00e0 dell'organizzazione: \u00e8 questo il capitale organizzativo. \nValori aziendali, filosofia manageriale, cultura aziendale, processi gestionali, policies, modelli organizzativi, sistemi informativi, strategie: sono tutti attributi che esistono al di l\u00e0 e al di sopra del capitale umano e che distinguono un'azienda da un'altra. Per esempio, lo stesso gruppo di calciatori si comporta diversamente e d\u00e0 luogo a risultati diversi se viene iscritto a due diverse societ\u00e0, con diversi stili, culture, comportamenti, preparatori, allenatore, schemi, e cos\u00ec via. \nUn altro importante elemento del Capitale organizzativo \u00e8 la propriet\u00e0 intellettuale: i brevetti, i diritti di copyright, le formule, gli schemi, i segreti industriali, i marchi registrati che sono possesso dell'azienda. (Sono questi gli asset intangibili ai quali, il pi\u00f9 delle volte, ci si riferisce -sommandoli al capitale umano- per definire sommariamente il capitale intellettuale di un'impresa: ma si tratta di un'accezione assai limitativa).\nIl bilancio del capitale intellettuale.\nI principi contabili che presiedono alla redazione del bilancio d'esercizio comportano una limitata capacit\u00e0 di questo strumento di rappresentare il capitale intellettuale. Per questo sono stati proposti , dei modelli di rappresentazione del capitale intellettuale, basati sull'integrazione di dati quantitativi, qualitativi ed elementi narrativi. I documenti realizzati secondo tali modelli (\"intellectual capital reports\") sono finalizzati alla comunicazione esterna (\"disclosure\") o ad essere integrati nei sistemi di supporto direzionale.\nAnche in Italia si ritrovano ormai casi concreti di pubblicazione del bilancio degli intangibles."}
{"id": "317445", "revid": "339392", "url": "https://it.wikipedia.org/wiki?curid=317445", "title": "Catena del lagorai", "text": ""}
{"id": "317452", "revid": "1442080", "url": "https://it.wikipedia.org/wiki?curid=317452", "title": "Marco Tulli", "text": "Biografia.\nAlto, molto magro, viso espressivo, figura allampanata, voce gracchiante, Marco Tulli (in alcuni film accreditato come \"Primo Marco Tulli\" e a volte come \"Primo Marcotulli\") mentre \u00e8 studente universitario di economia e commercio si dedica al teatro e al cinema, diventando un caratterista molto presente in pellicole comico-brillanti dove occorra una tipicizzazione di individui curiosi, intriganti, impiccioni, descritti sempre con ironia.\nIl debutto nel cinema avviene alla fine della seconda guerra mondiale in ruoli secondari, alcuni dei quali significativi, in film di carattere commerciale e qualcuno talvolta di sapore pi\u00f9 impegnato come quelli di Lattuada, Zampa, Bolognini, Salce e nei cinque dedicati alle baruffe fra don Camillo e Peppone, dove sostiene con grinta e perfetta aderenza anche fisica il ruolo dell'attivista comunista \"Smilzo\".\nHa tra l'altro interpretato il fotoromanzo \"Un destino in prestito\" (\"Sogno\" n. 17, marzo 1966).\nAnche se talvolta il nome di Marco Tulli non appare nei titoli di testa dei film a cui partecipa, \u00e8 impegnatissimo anche su altri fronti come il teatro, sia quello di rivista che di prosa. Prende parte a formazioni importanti accanto a Paola Barbara e Manlio Guardabassi nella stagione 1956-57, ed \u00e8 con la Compagnia T. 58 in quella successiva. Qui con la regia di Luciano Lucignani prende parte a spettacoli di rivista e da camera che sotto il titolo \"Tutto il mondo ride\" rappresentano atti unici di Feydeau, D'Hervilliez, \u010cechov, Ionesco, Flaiano, Labiche. Poi fa parte nel 1962 del Piccolo Teatro di Milano, dove Strehler gli affida un ruolo di certo spessore in \"Ricordo di due luned\u00ec\" di Arthur Miller.\n\u00c8 presente pure in televisione dove prende parte, sempre in ruoli marginali, a varie commedie e altre opere come \"Markheim\" di Brissoni (1963), gli sceneggiati \"Ragazza mia\" di Landi (1959), \"Le anime morte\" di Fenoglio (1963), \"Resurrezione\" di Enriquez (1965), \"Il Circolo Pickwick\" di Gregoretti (1968), \"\" di Marco Leto (1975). Seguono \"Lo scandalo della Banca Romana\" di Luigi Perelli (1977), \"Madame Bovary\" di D'Anza e \"Disonora il padre\" di Bolchi, entrambi del 1978; infine \"La felicit\u00e0\" di De Sisti (1981), quindi gli episodi \"A carte scoperte\" diretto da Mastrocinque per \"Le avventure di Laura Storm\" (1965), \"La chiusa\" diretto da Landi per \"Le inchieste del commissario Maigret\" (1968), \"La fine dei Green\" di Marco Leto per \"Philo Vance\" (1974) e a numerosi episodi della rubrica pubblicitaria televisiva \"Carosello\".\nProsa televisiva Rai.\nCarosello.\nPartecip\u00f2 inoltre a numerose edizioni della rubrica pubblicitaria televisiva \"Carosello\":"}
{"id": "317455", "revid": "339392", "url": "https://it.wikipedia.org/wiki?curid=317455", "title": "Mosfet", "text": ""}
{"id": "317461", "revid": "1457965", "url": "https://it.wikipedia.org/wiki?curid=317461", "title": "Giovanni Borghi", "text": "Biografia.\nNacque a Milano il 14 settembre 1910 da Guido, artigiano (1883-1957), e da Maria Moro (1886-1963), di cui era il terzo di quattro figli. Dopo aver compiuto gli studi elementari, entr\u00f2 giovanissimo come apprendista nell'officina elettromeccanica del padre all'Isola, in cui lavoravano anche i fratelli Gaetano (1907-1978) e Giuseppe (1915-1954). Appassionato di musica, per arrotondare le entrate si recava al cinematografo per suonare il pianoforte accompagnando la proiezione dei film muti.\nNell'agosto 1943, il laboratorio dei Borghi veniva distrutto dai bombardamenti su Milano, e perci\u00f2 la famiglia decise di trasferirsi a Comerio, in provincia di Varese, peraltro suo luogo di villeggiatura. Qui il padre vi fond\u00f2 una nuova impresa, la Guido Borghi e figli, specializzata nella produzione di fornelli elettrici da cucina, in un primo tempo effettuando solo il montaggio dei vari componenti. Il Borghi, entrato in servizio militare con l'ingresso dell'Italia nella Seconda guerra mondiale, fu di stanza a Bergamo, e reso invalido da un'ulcera, evit\u00f2 l'invio al fronte sovietico e pot\u00e9 essere congedato. In seguito, assieme ai suoi fratelli affianc\u00f2 il padre nella gestione della sua impresa, che nel 1944 divenne Officine elettrodomestiche Ignis di Guido Borghi e figli, divenuta nota come Ignis, che impiegava appena cinque dipendenti, ebbe un importante successo commerciale e crebbe rapidamente. \nNel dopoguerra la Ignis si espanse divenendo nel periodo a cavallo tra la fine degli anni cinquanta e la prima met\u00e0 degli anni sessanta il secondo produttore nazionale di elettrodomestici, nonch\u00e9 una delle maggiori aziende europee del settore. A determinare il successo di Ignis fu un prodotto in particolare, il frigorifero: Borghi aveva focalizzato la propria attenzione su questo apparecchio fin dal 1950, quando il medesimo aveva fondato la SIRI - Societ\u00e0 Industriale Refrigeranti Ignis S.p.A., con sede e stabilimento a Gavirate. Acquist\u00f2 duecento frigoriferi di diversi produttori e da ogni parte del mondo, che egli stesso smontava per analizzarne limiti e difetti. L'avvio della produzione dei frigoriferi aveva incontrato lo scetticismo del padre Guido e dei fratelli Gaetano e Giuseppe, considerati soprattutto i limiti della tecnologia ad assorbimento. Nel 1953, si pass\u00f2 a produrre frigoriferi a compressore grazie a un accordo con la danese Danfoss, licenziataria della societ\u00e0 statunitense Tecumseh, che invece si dimostrarono la propria validit\u00e0 in termini di prestazioni.\nNel frattempo il Borghi si avviava a diventare l'unico e incontrastato dominatore della Ignis: morti il fratello Giuseppe nel 1954 e il padre nel 1957, nel 1963 il fratello Gaetano si separ\u00f2 dall'azienda di famiglia e si mise per proprio conto, pur continuando a mantenere rapporti d'affari con la societ\u00e0 di Comerio. A determinare l'uscita di quest'ultimo dalla Ignis, fu la contrariet\u00e0 dal medesimo manifestata ad aprire lo stabilimento di produzione a Napoli, che sarebbe entrato in funzione nel 1964. Sempre alla ricerca di soluzioni tecniche innovative e che riducessero i costi di produzione e di conseguenza i prezzi di vendita, nel 1963-64, il Borghi applic\u00f2 in grande serie, primo nel mondo, il sistema sperimentale statunitense dell'isolamento termico per mezzo di una struttura portante di poliuretano espanso. \nLa gestione aziendale del Borghi ebbe una connotazione fortemente accentratrice e paternalistica, e con i suoi dipendenti instaur\u00f2 un rapporto diretto e rispettoso tale da fargli guadagnare da costoro affetto e stima, un fattore che l'imprenditore milanese considerava persino pi\u00f9 importante del proprio successo. Era sua abitudine recarsi ogni giorno negli stabilimenti Ignis e andare a trovare gli operai che vi lavoravano. Molte furono infatti le iniziative da lui prese in favore dei dipendenti e delle loro famiglie, ma non ammetteva le interferenze dei sindacati. \nL'azienda nella seconda met\u00e0 degli anni sessanta aveva raggiunto dimensioni ragguardevoli, con cinque stabilimenti, di cui due all'estero, 7.000 dipendenti complessivi, un fatturato che si aggirava sui 40 miliardi di lire annuali, e con una capacit\u00e0 produttiva di 8.000 frigoriferi al giorno, copriva il 40% della produzione nazionale e aveva dato l'avvio a un'imponente esportazione in tutti i paesi del mondo (si trattava di circa duecentocinquantamila unit\u00e0 annue, pari a un terzo della produzione). Tuttavia per\u00f2, le grosse dimensioni raggiunte da Ignis imponevano una gestione di tipo manageriale, e poich\u00e9 l'autofinanziamento era ormai insufficiente, Borghi sigl\u00f2 nel 1969 una partnership con il colosso olandese Philips, per mezzo della quale cre\u00f2 la IRE - Industrie Riunite Eurodomestici S.p.A., una joint venture dotata di un capitale sociale di 25 miliardi di lire, equamente partecipata tra Ignis e Philips. Attraverso questo accordo, Borghi intendeva affrontare la crisi e incrementare le esportazioni di Ignis poggiandosi sulla potentissima rete di vendita internazionale della Philips. \nLa coabitazione tra Borghi e la Philips nella IRE fu difficile e caratterizzata da continui contrasti a causa delle diversit\u00e0 di vedute dei due soci in merito alla gestione dell'azienda. Nel maggio 1972, Philips acquisiva una quota di partecipazione nella stessa Ignis, che aument\u00f2 progressivamente fino a rilevarla per intero a ottobre, e lo stesso avveniva con la IRE che passava sotto il totale controllo degli olandesi. Borghi conserv\u00f2 un ruolo in societ\u00e0 come presidente onorario.\nAnche dopo la cessione della Ignis a Philips, Borghi non si ritir\u00f2 tuttavia completamente dagli affari: si dedic\u00f2 alla produzione di macchine distributrici a gettone di bibite e soprattutto si occupo attivamente della Emerson di Firenze, azienda produttrice di televisori di cui aveva acquisito il controllo nel 1969-70. Emerson, sotto la propriet\u00e0 del Borghi crebbe sia in termini economico-finanziari e produttivi, che di addetti, divenendo cos\u00ec una delle principali realt\u00e0 italiane dell'elettronica: nel 1972 assieme alla Geloso di Milano e alla IREL di Genova, costitu\u00ec un consorzio denominato Fabbriche Italiane Riunite Elettroniche e Meccaniche (FIREM), con sede nel capoluogo ligure, e presieduto da Borghi. L'anno seguente, nel 1973, lasci\u00f2 la carica di presidente di Emerson per affidarla al figlio Guido.\nA determinare il ritiro dalle sue attivit\u00e0 imprenditoriali, furono problemi di salute sorti in quel periodo: gli venne diagnosticato un tumore alla vescica. Operato nel 1974, le sue condizioni di salute si aggravarono essendo colpito da tre infarti, finch\u00e9 si spense a Comerio il 25 settembre 1975 all'et\u00e0 di 65 anni.\nAttivit\u00e0 nello sport.\nGiovanni Borghi \u00e8 stato attivo nel mondo dello sport, una passione che sfrutt\u00f2 anche come importante veicolo di pubblicizzazione per le sue attivit\u00e0.\nNel 1956, fond\u00f2 la squadra maschile italiana di ciclismo su strada della Ignis, attiva fino al 1965. Nello stesso anno, avvi\u00f2 la sponsorizzazione della squadra maschile della Pallacanestro Varese, di cui \u00e8 stato presidente, e nominata Ignis Varese fino al 1975, \u00e8 stata campione d'Italia per sette volte (1960-61, 1963-64, 1968-69, 1969-70, 1970-71, 1972-73, 1973-74), campione d'Europa per quattro volte (1969-70, 1971-72, 1972-73, 1974-75), e campione del mondo per tre volte (1966, 1970, 1973). \nBorghi \u00e8 stato presidente del Varese Calcio dal 1964 al 1967, che milit\u00f2 tra Serie A e Serie B e che ebbe il merito di lanciare l'attaccante Pietro Anastasi.\nVita privata.\nNel 1934, Borghi spos\u00f2 Maria De Paoli (1917-2003), da cui ebbe i figli Emidia (1937-2017) e Guido."}
{"id": "317462", "revid": "2128848", "url": "https://it.wikipedia.org/wiki?curid=317462", "title": "Piano inclinato", "text": "In fisica, per piano inclinato si intende una particolare macchina semplice costituita da una superficie piana disposta in modo da formare un angolo maggiore di 0\u00b0 e minore di 90\u00b0 rispetto alla verticale, rappresentata dalla direzione in cui si esplica la forza di gravit\u00e0 (che pu\u00f2 essere determinata ad esempio attraverso un filo a piombo). Il piano inclinato pu\u00f2 essere \u2018\u2019liscio\u2019\u2019 (senza attrito) o \u2018\u2019scabro\u2019\u2019 (con attrito).\nStoria.\nI primi studi sul piano inclinato risalgono all'epoca dell'antico Egitto, quando si ipotizza che il piano fosse utilizzato per sovrapporre i blocchi di pietra uno sull'altro nelle tecniche costruttive. Tuttavia i contributi teorici pi\u00f9 importanti alla sua comprensione risalgono alle opere di Giordano Nemorario e Galileo Galilei. Gi\u00e0 nel XIII secolo Giordano Nemorario, nel suo \"De ratione ponderis\", stabil\u00ec che l'accelerazione con cui il corpo percorre il piano inclinato aumenta all'aumentare dell'angolo di inclinazione.\nIn particolare, Galileo Galilei attraverso il piano inclinato riusc\u00ec a determinare un valore dell'accelerazione di gravit\u00e0 di poco inferiore al valore reale (9,80665 \"m\"/\"s\"2), a causa di errori sistematici dovuti all'azione dell'attrito dinamico (dovuto alla rugosit\u00e0 del piano e del corpo in movimento) e dell'attrito viscoso (dovuto alla presenza dell'aria).\nAltra importante scoperta fatta da Galilei con gli esperimenti sul piano inclinato \u00e8 la legge di conservazione dell'energia: not\u00f2 infatti che il moto (in particolare la velocit\u00e0) della sfera lungo il piano \u00e8 indipendente dalla massa della sfera stessa. Questo risultato \u00e8 stato ripetuto con l'esperimento della caduta dei gravi, che ha verificato come tutti i corpi cadano con la stessa accelerazione, laddove sia trascurabile la resistenza opposta dal mezzo (l'aria).\nDescrizione.\nLegge di conservazione dell'energia.\nL'accelerazione con cui un corpo scende un piano inclinato (la cui direzione \u00e8 parallela alla superficie del piano stesso) \u00e8 proporzionale al seno dell'angolo di inclinazione, essendo dovuta alla componente del peso parallela al piano stesso: \nPoich\u00e9 un corpo scivola lungo il piano inclinato con moto parallelo alla superficie del piano stesso, \u00e8 conveniente prendere come sistema di riferimento cartesiano un sistema che ha asse formula_2 parallelo alla direzione del moto e con verso concorde, e come asse formula_3 l\u2019asse perpendicolare alla superficie del piano. Ora \u00e8 possibile scomporre il vettore velocit\u00e0 lungo le due direzioni sfruttando i teoremi di trigonometria sui triangoli rettangoli.\nDetto formula_4 il modulo della velocit\u00e0 della sfera lungo il piano inclinato, la velocit\u00e0 parallela al piano orizzontale sar\u00e0 data da:\nmentre quella perpendicolare, che \u00e8 poi quella utile alla determinazione della gravit\u00e0, risulta:\nOra, volendo calcolare la velocit\u00e0 in fondo al piano inclinato, per la conservazione dell'energia meccanica, l'energia posseduta dal corpo in fondo al piano sar\u00e0 tutta energia cinetica, da cui si ricava che la velocit\u00e0 in fondo \u00e8:\ndove formula_8 \u00e8 l'energia cinetica del corpo e formula_9 la sua massa.\nPer il teorema dell'energia cinetica sappiamo che il lavoro compiuto da un corpo, \u00e8 uguale alla variazione dell'energia cinetica, pertanto, per qualsiasi valore di formula_8, possiamo attribuire un lavoro compiuto che, per definizione \u00e8: formula_11 .\nEssendo la massa ricavabile dal secondo principio della dinamica: \notteniamo:\ndove:\nIn presenza di attrito.\nNel caso in cui l'attrito non sia trascurabile, l'accelerazione pu\u00f2 essere calcolata tenendo conto della componente perpendicolare al piano inclinato. Essa, infatti, \u00e8 responsabile della presenza dell'attrito, quindi:\ndove formula_18 \u00e8 il coefficiente di attrito statico.\nSe ora si sommano tutte le accelerazioni, ovvero quella dovuta al peso del corpo e quella dovuta all'attrito, si ottiene l'accelerazione risultante:\nIn condizioni di equilibrio, l'accelerazione risultante \u00e8 nulla, pertanto:\n\u00c8 cos\u00ec possibile sfruttare un piano inclinato per determinare il coefficiente d'attrito tra corpo e piano, semplicemente misurando l'angolo oltre il quale il corpo inizia a scendere lungo di esso.\nApplicazioni.\nDal punto di vista pratico, il piano inclinato \u00e8 utilizzato per lo spostamento di corpi impiegando uno sforzo minore rispetto a quello necessario per il loro sollevamento Verticale.\nNell'ambito del laboratorio, invece, il piano inclinato pu\u00f2 essere utilizzato per svolgere esperimenti per la determinazione del valore dell'accelerazione di gravit\u00e0 (ovvero quella grandezza che regola il moto dei corpi verso il centro della Terra). Durante tali esperimenti, si utilizza un piano inclinato ben levigato, lungo il quale si fa scivolare un corpo, anch'esso ben levigato (per minimizzare l'effetto dissipativo dell'attrito) e generalmente di forma sferica o cubica, effettuando misurazioni a vari angoli e con varie masse.\nPiano inclinato al Museo Galileo.\nIl piano inclinato conservato al Museo Galileo di Firenze \u00e8 munito di cinque campanelle e di un pendolo ed \u00e8 stato concepito per confermare sperimentalmente la legge galileiana di caduta dei corpi. Il dispositivo utilizza un altro importante principio fisico scoperto da Galileo: l'isocronismo dei pendoli di eguale lunghezza. Tale principio \u00e8 evidenziato dal pendolo collegato al piano, che compie le proprie oscillazioni in tempi eguali. \nL'esperimento consiste nel far discendere una pallina dal vertice del piano nel momento stesso nel quale si pone il pendolo in oscillazione. Ad ogni successiva oscillazione completa del pendolo, la pallina colpisce una delle campanelle disposte lungo il piano inclinato a distanze via via crescenti, secondo la serie dei numeri dispari. L'esperimento consente non solo di misurare la crescita degli spazi percorsi nella caduta naturale in tempi uguali successivi dalla quiete, ma anche di percepire acusticamente (col suono delle campanelle) l'accelerazione costante durante la discesa.\nNon esistono documenti che consentano di affermare che Galileo comp\u00ec esattamente questo esperimento. Intorno alla met\u00e0 dell'Ottocento, Giuseppe Bezzuoli, seguendo le indicazioni di Vincenzo Antinori, direttore del Museo di Fisica e Storia Naturale, raffigur\u00f2 in un affresco della Tribuna di Galileo lo scienziato pisano nell'atto di dimostrare sperimentalmente, mediante un piano inclinato, la legge di caduta dei gravi."}
{"id": "317463", "revid": "287204", "url": "https://it.wikipedia.org/wiki?curid=317463", "title": "Kjetil Andre Aamodt", "text": ""}
{"id": "317466", "revid": "17351", "url": "https://it.wikipedia.org/wiki?curid=317466", "title": "McDonnell Douglas F-4 Phantom", "text": ""}
{"id": "317467", "revid": "17351", "url": "https://it.wikipedia.org/wiki?curid=317467", "title": "F-4 Phantom", "text": ""}
{"id": "317471", "revid": "1318658", "url": "https://it.wikipedia.org/wiki?curid=317471", "title": "Latemar", "text": "Il Latemar (o Gruppo del Latemar, in tedesco Latemargruppe) \u00e8 un gruppo montuoso dolomitico che si estende tra le province di Trento e Bolzano, in Trentino-Alto Adige/S\u00fcdtirol. La cresta delle vette fa da confine tra le due provincie. \nIl sistema dolomitico \"Sciliar-Catinaccio e Latemar\" \u00e8 uno dei nove luoghi facenti parte del sito \"Le Dolomiti\" dichiarato nel 2009 patrimonio mondiale dell'umanit\u00e0 dall'UNESCO. Il Latemar \u00e8 uno dei gruppi dolomitici pi\u00f9 famosi nel mondo, in quanto la sua superba parete Nord si specchia nell'incantevole Lago di Carezza in centinaia di cartoline.\nCaratteristiche.\nIl gruppo si trova tra le valli di Fiemme, Fassa e d'Ega. Il suo perimetro \u00e8 quindi lambito da Predazzo, Moena, Passo di Costalunga (\"Karerpass\"), Obereggen, Passo Pampeago (\"Reiterjoch\") e Passo Feudo (\"Satteljoch\").\nLe vette del gruppo si ergono quasi tutte in sequenza, seguendo una struttura a semicerchio o ferro di cavallo, aperto verso Oriente. Le maggiori elevazioni agli estremi di questo semicerchio sono da un lato la Torre dei Mus - 2492 m (propaggine della Cima Feudo) e dall'altra il Sas da Ciamp - 2193 m (propaggine del Monte To\u00e0c). L'interno di questo semicerchio ha una forma ad anfiteatro, chiamato localmente \"Last\u00e9i de Valsorda\", in centro a questo circo troviamo l'elevazione del Zan de Montagna - 2576 m che divide i Lastei di Vasorda in Settentrionali e Meridionali. Alla base di questo catino si apre la Valsorda, solcata dall'omonimo rio, che sfocia nell'Avisio presso la frazione di Forno.\nOltre alla struttura principale sopracitata troviamo delle propaggini a meridione considerate facenti parte del gruppo, ovvero la dorsale del Monte Agnello e della Pala di Santa.\n\u00c8 principalmente formato da picchi e cime di colore chiaro, comprende poche aree boschive (solo nelle piccole vallate adiacenti); \u00e8 per lo pi\u00f9 formato da roccia calcarea del Triassico Medio (Calcare del Latemar - Anisico Superiore / Ladinico Inferiore) e da dolomia. Il Latemar \u00e8 un atollo fossilizzato, perfettamente preservato.\nToponimo.\nIl nome della montagna \u00e8 attestato nel 1100 come \"Laitem\u00e2r\", nel 1237 come \"Latemar\", nel 1311 come \"auf Latmar\" e nel 1512 come \"Lotmar\" e deriva da un maso omonimo, attestato nel 1723 come \"beim Latmarer\" e nel 1749 come \"Latmarerhof\". Ancora nel 1600 la cima fu chiamata dalla popolazione locale di Nova Levante \"Walche Want\", intesa come linea di demarcazione fra la zona germanofona dell'Alto Adige rispetto a quella romanza (ladina) di Fassa nel Trentino.\nClassificazione.\nSecondo la SOIUSA il Latemar \u00e8 un gruppo alpino con la seguente classificazione:\nEscursioni.\nLe gite che si possono effettuare sul tale gruppo sono di eccezionale bellezza e alcune anche di media difficolt\u00e0. Ricordiamo i rifugi e bivacchi pi\u00f9 importanti come il Rifugio Torre di Pisa oppure il Bivacco Sieff o il Bivacco Rigatti, raggiungibile anche percorrendo la via ferrata dei Campanili del Latemar.\nI sentieri sono quasi tutti percorribili da persone con una media esperienza montagna. \nPer poter usufruire del Bivacco Sieff (l'unico con vicino una sorgente di acqua potabile) bisogna ricordarsi di portare con s\u00e9 della legna per la stufa, la temperatura pu\u00f2 scendere sotto zero la notte anche ad agosto.\nNelle arti.\nAi piedi della parete nord del Latemar si trova una zona in cui un'antica frana ha creato un paesaggio suggestivo chiamato il \"Labirinto\". In questo sito, attraversato da un sentiero e perci\u00f2 facilmente visitabile, la scrittrice Agatha Christie ambient\u00f2 la conclusione del suo romanzo \"Poirot e i quattro\"."}
{"id": "317473", "revid": "123247716", "url": "https://it.wikipedia.org/wiki?curid=317473", "title": "Dermatologia", "text": "La dermatologia (dal greco \u0394\u03b5\u03c1\u03bc\u03b1 \"derma\", pelle) \u00e8 la branca della medicina che si occupa delle patologie a carico della pelle e degli annessi cutanei (peli, capelli, unghie, ghiandole sudoripare). Un medico specializzato in dermatologia \u00e8 un \"dermatologo\". La dermosifilopatia studia invece le malattie cutanee associate a malattie sessualmente trasmissibili.\nI dermatologi sono medici specializzati nella diagnosi e trattamento di malattie e tumori della pelle e dei suoi annessi. \nIl primo trattato di dermatologia, \"De morbis cutaneis\", \u00e8 attribuito al medico forlivese Girolamo Mercuriali. A Roma \u00e8 presente l'Istituto Dermopatico dell'Immacolata, sorto nel 1912, considerato il pi\u00f9 grande centro di dermatologia in Italia.\nSpecializzazioni.\nStoricamente la venereologia, che si occupa di diagnosticare e trattare le malattie sessualmente trasmissibili, \u00e8 nata e si \u00e8 affinata come branca della dermatologia.\nLa dermatologia comprende molti aspetti sia medici che chirurgici; ad esempio la terapia chirurgica dei tumori cutanei (compresa la chirurgia micrografica di Mohs), la chirurgia laser, la terapia fotodinamica, i trattamenti estetici basati sull'impiego di tossina botulinica e sui riempitivi a base di acido jaluronico (filler), la scleroterapia e la liposuzione, i peeling chimici. \nTra i dermatologi, ve ne sono alcuni particolarmente esperti in alcuni specifici aspetti della branca specialistica:\nCorrelazione con altre specializzazioni.\nLa pelle costituisce l'organo pi\u00f9 esteso del corpo e allo stesso tempo il pi\u00f9 visibile. Sebbene alcune malattie dermatologiche riguardino esclusivamente la pelle, molte altre sono la manifestazione di un disturbo sistemico, ovvero che interessa diversi tessuti o organi del corpo. Di conseguenza la formazione del dermatologo deve comprendere reumatologia (molti disturbi reumatici possono manifestarsi con segni e sintomi a livello della cute), immunologia, neurologia (es. le \"sindromi neurocutanee\", come la neurofibromatosi e la sclerosi tuberosa), infettivologia ed endocrinologia. \nAnche l'angiologia e la flebologia fanno parte del bagaglio culturale del dermatologo.\nLo studio della genetica sta assumendo progressivamente maggior rilevanza.\n\u00c8 stato accertato anche il riscontro di correlazioni tra patologie della pelle (acne, alopecia, psoriasi, dermatiti, ecc.) con aspetti emotivi e/o da condizioni di stress (Psicodermatologia).\nConsulenza via internet.\nNegli Stati Uniti dopo l'assistenza certificata di alcuni istituti (come l'American Board of Dermatology), i dermatologi possono fornire la loro assistenza anche su alcuni siti internet."}
{"id": "317490", "revid": "958185", "url": "https://it.wikipedia.org/wiki?curid=317490", "title": "J\u00f3zef Rotblat", "text": "Biografia.\nNel 1995 gli fu conferito il Premio Nobel per la pace, insieme all'associazione Pugwash Conferences on Science and World Affairs della quale fu uno dei fondatori, per la lotta contro lo studio e l'utilizzo delle armi nucleari."}
{"id": "317496", "revid": "287204", "url": "https://it.wikipedia.org/wiki?curid=317496", "title": "Varese Roosters", "text": ""}
{"id": "317501", "revid": "287204", "url": "https://it.wikipedia.org/wiki?curid=317501", "title": "Jumanji (racconto)", "text": "Jumanji \u00e8 un libro per ragazzi scritto e illustrato da Chris Van Allsburg.\nNarra di un gioco da tavolo da cui si pu\u00f2 uscire solo una volta finito il gioco.\nDal libro \u00e8 stato tratto nel 1995 un film omonimo con Robin Williams (che lo stesso anno ha avuto una trasposizione letteraria scritta da George Spelvin), una serie televisiva d'animazione andata in onda tra l'8 settembre 1996 e l'11 marzo 1999 su UPN e i film \"Jumanji - Benvenuti nella giungla\" del 2017 e \"\" del 2019.\nTrama.\nIl libro racconta di due fratelli, Judy e Peter Shepherd, alle prese con un gioco da tavolo magico simile al gioco dell'oca sul tema della giungla; ogni volta che una pedina si ferma su una casella, il gioco magico causa l'apparizione di animali selvaggi (o simili eventi spaventosi) correlati col contenuto della casella stessa."}
{"id": "317502", "revid": "148107", "url": "https://it.wikipedia.org/wiki?curid=317502", "title": "Statcoulomb", "text": "Lo statcoulomb (statC) o franklin (Fr) o unit\u00e0 di carica elettrostatica (esu) \u00e8 l'unit\u00e0 di misura della carica elettrica nel sistema CGS elettrostatico. Il sistema internazionale (SI) usa invece il coulomb (C). La conversione \u00e8:\ndove formula_2 la velocit\u00e0 della luce nel vuoto.\nIn base alla ridefinizione del coulomb nella revisione SI 2019, lo statcoulomb pu\u00f2 essere espresso a partire dalla carica elementare, poich\u00e9 questa ha ormai un valore fissato ed esatto formula_3, cos\u00ec come la velocit\u00e0 della luce formula_4. In particolare dalla relazione:\nformula_5,\nsi pu\u00f2 esprimere lo statcoulomb in termini di cariche elementari:\nformula_7 statcoulomb corrisponde quindi a circa formula_8 miliardi di cariche elementari: questo potrebbe essere considerato il \"numero di Franklin\", in analogia con il numero di Avogadro che indica quante particelle sono contenute in una mole.\nSi perviene allo stesso risultato numerico dividendo il valore di formula_9 per il valore della carica fondamentale:\nformula_10\nottenendo cos\u00ec il numero di cariche fondamentali necessarie per avere formula_7 statcoulomb.\nNel sistema elettrostatico cgs, la carica elettrica \u00e8 una grandezza fondamentale definita attraverso la forza elettrostatica; nel sistema SI, la grandezza fondamentale \u00e8 la corrente elettrica definita attraverso la forza elettromagnetica mentre la carica elettrica \u00e8 una grandezza derivata. Il sistema elettrostatico deriva la carica elettrica dalla legge di Coulomb e considera la permittivit\u00e0 elettrica come una quantit\u00e0 adimensionale il cui valore nel vuoto \u00e8 formula_12. Inoltre l'uso della permeabilit\u00e0 magnetica del vuoto, formula_13, \u00e8 evitato, con la conseguenza che la velocit\u00e0 della luce compare esplicitamente in alcune relazioni.\nLo statcoulomb \u00e8 definito nel modo seguente: se due oggetti ognuno con carica formula_14 sono alla distanza di formula_15, si respingeranno reciprocamente con una forza di 1 Dyne. Come risultato, nel sistema cgs elettrostatico, la legge di Coulomb che descrive la forza formula_16 tra due cariche formula_17 e formula_18 alla distanza formula_19 si scrive nella semplice maniera:\nSi noti che perch\u00e9 la legge di Coulomb funzioni usando il sistema cgs elettrostatico, la dimensione della carica elettrica deve essere [massa]1/2 [lunghezza]3/2 [tempo]-1. Questa \u00e8 differente dalla dimensione del coulomb in quanto la costante nel SI non \u00e8 adimensionale.\nNelle unit\u00e0 SI, la costante di proporzionalit\u00e0 formula_21 (dove formula_22 \u00e8 la permittivit\u00e0 elettrica del vuoto) deve essere usata nelle formule. Alcune leggi dell'elettromagnetismo diventano anche pi\u00f9 semplici quando tutte le quantit\u00e0 sono espresse in unit\u00e0 del cgs elettrostatico; questa \u00e8 la principale ragione per cui il sistema di unit\u00e0 cgs \u00e8 usato dalla fisica (soprattutto teorica) e dall'ingegneria elettrica. Lo svantaggio principale di questo approccio \u00e8 che altri due insiemi di unit\u00e0 cgs e di equazioni sono definite, il sistema elettromagnetico e simmetrico (l'ultimo sistema mischia i primi due). Le equazioni in tutti i tre sistemi sono usualmente scritte nella forma \"non-razionalizzata\", cos\u00ec chiamata perch\u00e9 i fattori formula_23 o formula_24 a volte appaiono in posti inaspettati (in situazioni che non riguardano simmetrie circolari o sferiche, rispettivamente). \u00c8 possibile, anche se poco usato, scrivere ogni insieme di equazioni nella forma \"razionalizzata\".\nIl coulomb \u00e8 una carica estremamente grande, raramente incontrata in elettrostatica, mentre lo statcoulomb \u00e8 molto pi\u00f9 vicino alle cariche usuali."}
{"id": "317508", "revid": "4175", "url": "https://it.wikipedia.org/wiki?curid=317508", "title": "Cinque Nazioni 1993", "text": "Il Cinque Nazioni 1993 (, , ) fu la 64\u00aa edizione del torneo annuale di rugby a 15 tra le squadre nazionali di , , , e , nonch\u00e9 la 99\u00aa in assoluto considerando anche le edizioni dell'Home Championship.\nFu vinto, per la diciottesima volta, dalla che se lo aggiudic\u00f2 proprio all'ultima giornata di torneo, mentre l' perdeva a Dublino contro l' vanificando quindi la possibilit\u00e0 di affiancare in classifica i rivali d'Oltremanica e condividere il titolo.\nSi tratta della prima edizione di torneo con in palio un trofeo per il vincitore nonch\u00e9 anche il primo con la meta valevole 5 punti, dopo le modifiche regolamentari di circa un anno prima da parte dell'International Rugby Football Board.\nFu, anche, l'ultima edizione che ammise la possibilit\u00e0 di vittoria condivisa, anche se la circostanza non si verificava pi\u00f9 dal : una modifica al regolamento della competizione stabil\u00ec che, dal 1994, a parit\u00e0 di posizione in classifica si dovesse discriminare per la differenza punti fatti/subiti, cos\u00ec garantendo che il vincitore di ogni edizione fosse solo uno."}
{"id": "317510", "revid": "120133165", "url": "https://it.wikipedia.org/wiki?curid=317510", "title": "Sistema monetario europeo", "text": "Il sistema monetario europeo, detto anche SME, entrato in vigore il 13 marzo 1979, sottoscritto dai paesi membri dell'allora Comunit\u00e0 economica europea (ad eccezione del Regno Unito, entrato nel 1990) \u00e8 cessato di esistere il 31 dicembre 1998 con la creazione dell'Unione economica e monetaria dell'Unione europea, fu un accordo monetario europeo nato per il mantenimento di una parit\u00e0 di cambio prefissata (stabilita dagli Accordi europei di cambio), che poteva oscillare entro una fluttuazione del \u00b1 2,25% (del \u00b1 6% per Italia, Gran Bretagna, Spagna e Portogallo), avendo a riferimento un'unit\u00e0 di conto comune (l'ECU), determinata in rapporto al valore medio dei cambi del paniere delle divise dei paesi aderenti. \nPreceduto dal \"serpente monetario europeo\", costituito nel 1972 e scioltosi due anni dopo con l'uscita di Francia e Italia, lo SME fu istituito su impulso del presidente francese Giscard d'Estaing e del cancelliere tedesco Helmut Schmidt e venne concepito alla luce del decennio precedente caratterizzato da una forte inflazione in Europa e nei paesi occidentali, con la volont\u00e0 dunque di garantire la stabilit\u00e0 dei cambi valutari.\nL'accordo prevedeva che nel caso di eccessiva rivalutazione o svalutazione di una moneta rispetto a quelle del paniere, il governo nazionale doveva adottare le necessarie politiche monetarie che ristabilissero l'equilibrio di cambio entro la banda. Il sistema prescriveva inoltre che ogni Stato membro conferisse a un fondo comune il 20% delle riserve in valuta e in oro. \nIn seguito alle turbolenze che nel 1992 avevano colpito il meccanismo di cambi (e avevano portato all'uscita di Gran Bretagna e Italia), l'accordo fu revisionato nel 1993 con l'allargamento degli Accordi europei di cambio, che portarono a un innalzamento dei margini di oscillazione della valuta fino al \u00b1 15%, un maggiore coordinamento delle politiche monetarie, e l'ulteriore liberalizzazione dei movimenti di capitale. Fu inoltre costituito nel 1994 l'Istituto monetario europeo, con sede a Francoforte, antenato della Banca centrale europea.\nStoria.\nL'influenza del pensiero keynesiano aveva guidato il dibattito della conferenza di Bretton Woods nel 1944. Il sistema di regole partorito nell'incontro (dal quale si disse che Keynes usc\u00ec a ogni modo sconfitto), pur consentendo la libera circolazione dei capitali, attribuiva ai paesi la possibilit\u00e0 di un controllo in via amministrativa dei flussi e favoriva la gestione autonoma della politica monetaria (attraverso il rialzo o la riduzione dei tassi di interesse), pur lasciando ancorate le monete alla valuta di riferimento del dollaro (a sua volta legato all'oro), puntando al raggiungimento della piena occupazione da parte degli stati aderenti.\nIl sistema monetario europeo voleva invece realizzare un mercato finanziario unico, con libera circolazione di capitali (nel 1990 l'Italia dichiara la libera circolazione dei capitali), e creare uno spazio finanziario al cui interno fosse stabilito un tasso di cambio rigido (nominale, mentre quello reale, legato all'inflazione, rimaneva profondamente squilibrato tra i vari paesi). Non era pi\u00f9 possibile quindi sostenere la domanda globale da parte degli stati (attraverso politiche monetarie espansive), venendo anche accantonato l'obiettivo del pieno impiego. Gli stati erano obbligati a recepire il saggio di cambio dai vincoli esterni e l'equilibrio finanziario prevaleva sul progetto keynesiano del perseguimento delle politiche fiscali espansive ai fini dell'abbattimento della disoccupazione. In questa situazione sebbene le importazioni di capitali consentissero di bilanciare il conto della partite correnti, ci\u00f2 avveniva a costo di un forte rialzo dei tassi di interesse, sia sul debito pubblico, sia sul debito contratto dai soggetti privati, deprimendo gli investimenti e di conseguenza l'occupazione.\nL'unit\u00e0 di conto europea (\"European Currency Unit\").\nIl sistema monetario europeo era un progetto stabilito nel 1979 in cui la maggior parte degli stati della Comunit\u00e0 economica europea vincolavano le loro monete onde prevenire troppo ampie fluttuazioni reciproche.\nDopo il collasso del Sistema di Bretton Woods nel 1971, i paesi della CEE si accordarono nel 1972 per mantenere stabili i tassi di cambio attraverso operazioni, dando vita al cosiddetto \u00abserpente monetario\u00bb. Nel marzo del 1979, questo sistema fu rimpiazzato dal sistema monetario europeo.\nGli elementi basilari erano:\nIl fondo europeo per la cooperazione monetaria.\nCreato nell'ottobre 1972, stanziava gli ECU alle banche centrali dei paesi membri in cambio di depositi in oro e dollari USA.\nGli aggiustamenti periodici incrementavano i valori delle monete forti e diminuivano quelli delle monete pi\u00f9 deboli, ma dopo il 1986 i cambi nei tassi nazionali di interesse erano soliti mantenere le valute entro un intervallo ristretto. Nei primi anni '90 lo SME era messo a dura prova dalle diverse politiche economiche e dalle differenti condizioni dei suoi membri, specialmente la Germania riunificata, e della Gran Bretagna, permanentemente ritirata dal sistema. Questo condusse al cosiddetto Compromesso di Bruxelles nell'agosto 1993 che stabiliva una nuova banda di fluttuazione del 15%.\nIl meccanismo di tassi di cambio europeo.\nIl sistema monetario europeo non fu sempre funzionale finch\u00e9 nel maggio del 1998 i paesi membri fissarono irrevocabilmente e definitivamente i loro tassi di cambio reciproci in vista della partecipazione all'Euro. Il suo successore comunque, lo SME 2, fu inaugurato nel 1999.\nIn esso il paniere ECU fu abbandonato e la nuova moneta unica, l'Euro, divent\u00f2 un'ancora per le altre monete che partecipavano allo SME 2. La partecipazione al meccanismo \u00e8 volontaria e le bande di fluttuazione restano le stesse che nel primo meccanismo di tassi di cambio, cio\u00e8 \u00b1 15% (tranne per la corona danese che mantiene la sua banda originaria di \u00b1 2,25%), con la possibilit\u00e0 di collocazioni individuali pi\u00f9 ristrette nei riguardi dell'Euro. Alla sua istituzione comprendeva due membri, la Danimarca e la Grecia.\nAccordi europei di cambio (AEC e AEC 2).\nGli Accordi europei di cambio (AEC) prevedevano la fissazione di una parit\u00e0 centrale per i cambi bilaterali dei paesi membri (griglia di parit\u00e0): se il cambio raggiungeva i margini della banda di oscillazione, le banche centrali dei paesi interessati erano obbligate a intervenire acquistando o vendendo valuta.\nGli AEC 2, talvolta descritti come \"sala d'aspetto\" per arrivare all'Unione economica e monetaria dell'Unione europea, ha riguardato i nuovi paesi aderenti all'eurozona dopo il 1999. In questo stadio le monete dei paesi partecipanti sono legate all'euro con una parit\u00e0 fissa e hanno una banda di oscillazione di al massimo \u00b1 15%. Dal 2015 soltanto la Danimarca partecipa a questi accordi, con un cambio centrale di 7,46 corone per un euro e una banda di oscillazione del \u00b1 2,25%. Il 10 luglio 2020, in vista dell'ingresso di Bulgaria e Croazia nell'Eurozona, le rispettive valute sono state ammesse, con un tasso di cambio fisso, a prendere parte al sistema."}
{"id": "317512", "revid": "196390", "url": "https://it.wikipedia.org/wiki?curid=317512", "title": "Angle Lock", "text": ""}
{"id": "317514", "revid": "287204", "url": "https://it.wikipedia.org/wiki?curid=317514", "title": "Asuncion", "text": ""}
{"id": "317515", "revid": "1782831", "url": "https://it.wikipedia.org/wiki?curid=317515", "title": "Ricreazione (serie animata)", "text": "Ricreazione \u00e8 una serie a cartoni animati creata da Paul Germain e Joe Ansolabehere (entrambi anche coautori di \"Rugrats\") e prodotta dalla Walt Disney. Racconta le avventure che capitano a sei bambini della scuola elementare durante la ricreazione.\n\"Ricreazione\" and\u00f2 in onda originariamente sulla rete statunitense ABC a partire dal 31 agosto 1997; l'ultimo episodio fu trasmesso il 5 novembre 2001. Il grandissimo successo della serie spinse gli autori a realizzarne vari \"spin-off\" (tra cui tre film per il mercato dell'home video e uno per il cinema). La serie \u00e8 stata mandata in onda in molte nazioni e in numerose repliche. In Italia \u00e8 arrivata attraverso Disney Channel. La programmazione Sky segnala questo programma con il nome di RicreAzione, con la A maiuscola, per poi essere trasmessa su Rai 2 dal gennaio 2019. \u00c8 disponibile anche sulla piattaforma Disney+.\nAmbientazione.\nI protagonisti della serie sono un gruppo di bambini di una scuola elementare mal gestita e scarsamente finanziata. La scuola si trova certamente negli Stati Uniti, ma la localit\u00e0 non viene mai chiaramente specificata. In modo analogo a quanto avviene ne \"I Simpson\" riguardo alla collocazione geografica di Springfield, vengono periodicamente forniti alcuni indizi in merito, ma questi sono talvolta contrastanti (in una puntata, per esempio, sembra che la scuola sia intorno all'Arkansas o al Sud Dakota; in altre vengono citati Alabama, Illinois e Pennsylvania). La cittadina in cui si trova la scuola appare abitata da una comunit\u00e0 germano-americana (molti personaggi hanno nomi tedeschi, e viene citato un quartiere \"Little Bavaria\").\nAlcune scene sono ambientate in classe, nella \"cafeteria\" della scuola, e in altri luoghi nei dintorni; ma la gran parte dell'azione si svolge nel \"Cortile\". In questo luogo vige un complesso sistema di governo monarchico, che \u00e8 allo stesso tempo una parodia dei sistemi di rapporti sociali dei bambini e della politica degli adulti. Il \"Re del Cortile\", al suo ultimo giorno di scuola, nomina il proprio successore. Questo sistema di governo risulta essere in vigore dagli anni trenta (la serie \u00e8 ambientata ai giorni nostri) e in diverse puntate vengono fornite notizie sull'operato dei \"Re del Cortile\" della storia. Parte del lascito di questi sovrani del passato ha a che vedere con l'invenzione o la regolamentazione di giochi di gruppo o i rapporti con il \"Popolo dei Poppanti\", i turbolenti bambini dell'adiacente asilo.\nPersonaggi.\nPersonaggi principali.\nTJ.\nTheodore Jasper Detweiler Jr., conosciuto come TJ, ha 9 anni, carismatico e intraprendente, leader del gruppo; Theodore \u00e8 basso e grassoccio ed ha molti pregi: \u00e8 spiritoso, furbo, intelligente e ha una forte personalit\u00e0. Si ritaglia uno spazio importante in ogni episodio, con discorsi con argomenti che variano da quelli di Abraham Lincoln a quelli di Ernesto Che Guevara e con battute spiritose. TJ \u00e8 molto intelligente, va abbastanza bene a scuola e, anche se a sprazzi, dice frasi complesse. Rimane un tipo che per\u00f2 non ama migliorarsi, dormendo durante le lezioni di matematica, correndo e scherzando in biblioteca. Ama molto la band locale, i 3rd Street Boys, poich\u00e9 cantano canzoni anti-scuola.TJ ha problemi fisici perch\u00e9, come visto in un episodio, ha sfidato Vince in una gara all'ultimo hamburger, vincendo (ingrass\u00f2 solo perch\u00e9 il suo amico rivomit\u00f2 ci\u00f2 che mangi\u00f2). Adesso mangia tutto e non \u00e8 schizzinoso. Una volta ha persino mangiato brodo di iguana con scaglie di coccodrillo poich\u00e9 l'aveva scambiato per dello yogurt alla banana.I suoi genitori sono Teodhore Detweiler e Maria Detweiler, che lo considerano indipendente e si fidano di lui. Sua sorella, Becky, ha 20 anni e lo chiama \"Scimmiotto\". Il suo cartone animato preferito \u00e8 Darkwing Duck, \u00e8 il fan n\u00ba1 di Senior Fusion.\nDoppiato da Paola Majano nella versione italiana.\nMikey.\nMichael Blumberg, ragazzone grande e grosso ma gentile, poeta e nonviolento; i suoi amici lo chiamano amichevolmente Mikey. Ha 10 anni (\u00e8 il primo a compierli del suo gruppo) ed \u00e8 in sovrappeso. Michael ama la poesia, la musica e ha previsto di diventare menestrello da adulto. \u00c8 un ghiottone, ma ha una predilezione per gli spaghetti e per il cocomero. In una puntata il pullman della scuola si ferma vicino a un bosco e dopo qualche ora, i ragazzi affamati tendono un agguato a Michael e cercano di abbatterlo come fanno i leoni con gli gnu. Fortunatamente, Michael aveva preso delle bacche e le divise con la classe.\nDoppiato da Alessia Amendola nella versione italiana (nel film \"\" \u00e8 doppiato da Gabriele Patriarca).\nPoeta, scrive versi, anche brevi, molto toccanti per i suoi amici:\nGus.\nGustav Patton Griswald, chiamato \"Gus\", ha 9 anni ed \u00e8 l'ultimo arrivato (all'inizio fu costretto ad esser chiamato, per ordine di Re Bob, \"Novellino\"). Egli \u00e8 figlio di un militare, il tenente Griswald, che esige disciplina e lo chiama \"soldato\".\nSempre pessimista e timido, Gus senza volerlo si caccia spesso in guai anche grossi, da cui esce grazie ai suoi amici.\nGus \u00e8 generoso, ma quando in una puntata \u00e8 assunto da Alex lo Sveglio, diventa pi\u00f9 imbroglione di lui.\nIn un episodio si scopre che Gus era il giocatore pi\u00f9 temuto di palla pistolera nelle scuole in cui era stato ed era soprannominato EL DIABLO ma, dopo aver colpito un bambino piccolo per sbaglio, si era ritirato dal gioco. Nello stesso episodio, dopo che un bambino piccolo viene colpito durante una partita, Gus gioca la sua ultima partita come EL DIABLO.\nNella versione italiana \u00e8 doppiato da Stefano De Filippis nella prima stagione, poi da Marinella Montanari.\nSpinelli.\nAshley Funicello Spinelli, chiamata semplicemente \"Spinelli\", ha 9 anni ed \u00e8 un vero maschiaccio. Pur essendo una ragazza piccola e gracile, \u00e8 la ragazza pi\u00f9 forte del cortile, battendo a braccio di ferro persino i ragazzi di quinta.\nTestarda e cocciuta, ama fare di testa sua e per risolvere un problema passa subito alle maniere forti, senza cercare il dialogo.\nDopo Vince, \u00e8 la pi\u00f9 atletica del gruppo, e non ha problemi a fare sport tipicamente maschili quali il football.\nIl suo nome, derivante da una prozia defunta campionessa di slittino, \u00e8 da lei nascosto, perch\u00e9 non vuole entrare nel Club delle Ashley, cui devono aderire tutte le ragazze con tale nome.\nI suoi genitori (Bob e Flo), come si vede in una puntata, sono delle spie.\nDoppiata da Domitilla D'Amico nella versione italiana.\nGretchen.\nGretchen Prunella Grundler \u00e8 la mente del gruppo. Ha 9 anni. Alta e longilinea, porta due occhiali spessi, simbolo del tradizionale \"secchione\". Pur essendo in quarta elementare, ha un'intelligenza incredibile in ogni ambito, riuscendo anche a eseguire equazioni di secondo grado che nemmeno gli insegnanti riescono a fare.\nRaccoglie i suoi appunti in un computer chiamato Galileo, che interagisce per mezzo di una rana parlante.\nViene anche ingaggiata dal re per ogni incarico di fiducia, come quando fu nominata giudice o dovette progettare una piramide.\nIn una puntata invia un suo progetto alla NASA, la quale decide di utilizzarlo per una missione vera, ma Gretchen pensa che debba essere lei a salire su un'astronave. Per questo TJ, un grande appassionato di viaggi nello spazio, la sottopone ad un duro allenamento per prepararla alla missione. Alla fine i ragazzi scoprono che in realt\u00e0 solo le idee di Gretchen saliranno sullo Shuttle, ma ottengono di poter farci salire il cappellino di TJ.\nDoppiata da Gilberta Crispino nella versione italiana.\nVince.\nVincent Pierre LaSalle, chiamato \"Vince\", ha 9 anni ed \u00e8 un ragazzo atletico, di origini ecuadoregne, vero campione in ogni sport. Porta sempre una t-shirt da basket verde e pantaloncini azzurri.\nEgli \u00e8 il miglior amico di TJ, ma con esso ha poche somiglianze, prima tra tutte proprio l'abilit\u00e0 negli sport.\nVince \u00e8 competitivo e vuole primeggiare in ogni competizione, sia essa di basket, football, baseball, calcio, ma anche nei giochi. Suo grande amico-rivale \u00e8 Lawson, che non perde mai l'occasione per competere con lui.\nIn una puntata fu sfidato da TJ a non battere nessuno a nessun gioco per un giorno, ma le vittorie arrivavano quasi per caso, dimostrando che Vince \u00e8 proprio refrattario alla sconfitta.\nGli unici due ragazzi che l'hanno sconfitto sono stati Paolo a calcio e Lawson a basket.\nVince ha molte altre qualit\u00e0, abilit\u00e0 sportive escluse: \u00e8 simpatico, garbato, non riesce mai a mentire senza poi vergognarsene ed \u00e8 un vero talento come cuoco.\nSuo fratello, Chad, ha 4 anni in pi\u00f9 di lui, ed era considerato un mito dai ragazzi quando essi erano in 1\u00b0, perch\u00e9 Chad veniva con loro a giocare e ad insegnar loro numerose cose. In realt\u00e0 poi si scopr\u00ec che Chad era uno \"strambo\" ed un \"secchione\" e ci\u00f2 sconvolge Vince, che si ricrede quando vede che l'aspetto di \"secchione\" del fratello nasconde in realt\u00e0 una personalit\u00e0 complessa e anche a volte coraggiosa.\nDoppiato da Monica Ward nella versione italiana.\nRe del cortile del passato.\nAppaiono in flashback o nei racconti dei personaggi.\nGiochi.\nI molti giochi che si svolgono durante la ricreazione sono fra gli avvenimenti pi\u00f9 importanti attorno a cui si sviluppano le storie. Molti dei giochi di \"Ricreazione\" sono immaginari (inventati o introdotti da Re del Cortile del passato). Fra i giochi pi\u00f9 comuni nella serie:\nEpisodi.\nLa serie \"Disney\" \"RicreAzione\" conta 6 stagioni per un totale di 65 episodi (da 20 min.), 1 film cinematografico e 3 film per la TV/Direct-to-Video."}
{"id": "317516", "revid": "7336", "url": "https://it.wikipedia.org/wiki?curid=317516", "title": "Joseph Rotblat", "text": ""}
{"id": "317520", "revid": "767487", "url": "https://it.wikipedia.org/wiki?curid=317520", "title": "Francesco Vescovi", "text": "Carriera.\nHa giocato praticamente tutta la carriera a Varese, (in totale 21 stagioni), dove ha vinto lo scudetto 1999, salvo disputare alcune stagioni a Pistoia (1993-94 e 1997-98) e Bologna (1996-97, sponda Fortitudo) e chiudere la carriera in Serie B2 nel 2006 alla Robur et Fides Varese, squadra nel cui vivaio ha iniziato la carriera.\nL'esordio \u00e8 con la maglia dell'\"Emerson\" nel Campionato 1980-81, il 28 settembre 1980 contro l'Hurlingham Trieste. Il primo punto \u00e8 nella quarta di campionato, sempre a Varese il 12 ottobre, avendo per avversaria la Sinudyne Bologna.\nVanta il maggior numero di presenze con la maglia della Pallacanestro Varese (694).\nIl suo record di punti fatti \u00e8 di 8779.\nIl 23 dicembre 2006 ha dato l'addio al basket al Palazzetto dello sport di Varese.\nInizi\u00f2 la carriera da allenatore nel Campus Varese in C1 portando la squadra in finale play-off. Nella stagione 2007-08 torna alla Pallacanestro Varese come assistente del coach Veljko Mr\u0161i\u0107, insieme con Andrea Meneghin.\nHa ricoperto il ruolo di presidente fino al 2014 e fino a febbraio 2015 \u00e8 stato il general manager della Pallacanestro Varese, prima di rassegnare le dimissioni dato lo scarso rendimento della squadra lombarda. Nell'ottobre 2015 torna in panchina per allenare l'Oleggio Magic Basket in Serie B."}
{"id": "317523", "revid": "767487", "url": "https://it.wikipedia.org/wiki?curid=317523", "title": "Nu Nrg", "text": "Nu Nrg (contrazione di \"New Energy\") \u00e8 stato un duo italiano di produttori e Dj di musica trance. Formatosi nel 1999 dall'incontro di Andrea Ribeca e Giuseppe Ottaviani, il gruppo \u00e8 noto a livello internazionale grazie anche ad alcune collaborazioni con l'etichetta Vandit di Paul van Dyk, uno degli esponenti pi\u00f9 importanti del genere, ed era composto da due DJ italiani che compaiono tra i 150 migliori DJ al mondo secondo la rivista \"The DJ List\".\nStoria del gruppo.\nAndrea Ribeca \u00e8 nato a Viterbo nel 1974. Inizia ad avvicinarsi al mondo della musica come Dj di R&amp;B, pop e hip hop. La passione per le sonorit\u00e0 techno lo porta alle prime produzioni indipendenti nel 1992 (\"Child Rome\" e \"Diadlic Step\") e a diventare Dj \"resident\" in vari locali e discoteche techno e trance.\nGiuseppe Ottaviani, nato anch'egli a Viterbo nel 1978, dopo una istruzione classica e lo studio del pianoforte, a 15 anni inizia la sua carriera come Dj e nel 1998 esegue il suo primo DJ set live per una radio locale.\nLe prime produzioni dei Nu Nrg, risalenti al 2000, ebbero un discreto successo in Italia e vennero successivamente ristampate in Germania dando al duo una certa notoriet\u00e0. Nel 2001 realizzano un singolo \"Dreamland\" per l'etichetta Vandit di Paul van Dyk. \"Dreamland\" ottenne un buon successo anche grazie al suo inserimento nella compilation \"The Politic of Dancing\" di van Dyk e al remix del prestigioso team Rank 1.\nGrazie all'entrata nello staff Vandit, i Nu Nrg parteciparono alla manifestazione \"Loveparade\" di Berlino nel 2002 che gli consent\u00ec di partecipare anche a vari \"DJ set\" con i pi\u00f9 importanti DJ internazionali tra i quali lo stesso Paul van Dyk, Ti\u00ebsto e Ferry Corsten.\nNel luglio 2004, lanciano \"FreeFall\", il loro primo album in studio che contiene, oltre alcune tracce gi\u00e0 note (\"Dreamland\", \"Butterfly\", \"Connective\", \"Aloa-P\"), anche nuove brani quali l'omonima \"FreeFall\". L'album fu presentato a Berlino durante la manifestazione \"Fight The Power\" organizzata dai pi\u00f9 importanti esponenti della \"ClubClulture\" dopo l'annullamento della \"Loveparade\", e al party \"The Love From Above\" organizzato dalla Vandit. Dopo all'uscita dell'album, Ribeca e Ottaviani, parteciparono a vari aventi \"outdoor\" e si esibirono nei principali locali e club europei e americani sino alla tourn\u00e9e australiana dell'ottobre 2005.\nGiuseppe Ottaviani, ha pubblicato, nel 2005, il singolo \"Linking People\" a suo nome: \u00e8 il preludio alla separazione del gruppo. Ottaviani lascia infatti intendere in un'intervista al sito Trance United che la collaborazione tra i due \u00e8 finita."}
{"id": "317525", "revid": "2056951", "url": "https://it.wikipedia.org/wiki?curid=317525", "title": "Falso Dimitri II di Russia", "text": "Cos\u00ec come il Falso Dimitri I di Russia e successivamente il Falso Dimitri III di Russia, anch'egli affermava di essere Dmitrij figlio del defunto Ivan il Terribile, assassinato con tutta probabilit\u00e0 nel 1591. A differenza del suo predecessore, tuttavia, egli era ben consapevole della propria impostura.\nEsercit\u00f2 il suo potere abusivo dal 1607 al 1610 su un'ampia porzione del Regno di Russia, senza mai essere considerato zar legittimo.\nBiografia.\nReale identit\u00e0.\nLa reale identit\u00e0 del Falso Dimitri II \u00e8 ancora pi\u00f9 incerta e misteriosa di quella del primo Falso Dimitri. Esistono una dozzina di ipotesi circa le origini del secondo zar impostore, tutte rispondenti a sostanziali supposizioni. Ci\u00f2 che \u00e8 certo \u00e8 che il Falso Dimitri II parlava sia russo che polacco (come il suo predecessore), vantava una buona capacit\u00e0 di scrittura e una buona conoscenza dei precetti religiosi. Secondo alcune fonti parlava anche la lingua ebraica, il che ha dato adito all'opinione secondo cui egli era un ebreo.\nPer un certo periodo antecedente l'impostura a zar dichiarava di essere Andrej Nagoj, figlio del boiaro Nagoj parente del primo Falso Dimitri, il quale si ritiene che in verit\u00e0 non sia mai esistito. Successivamente, dichiarandosi Dmitrij figlio di Ivan IV, si present\u00f2 al contempo come lo stesso Falso Dimitri I sopravvissuto all'assassinio del 1606. Lo zar legittimo Basilio IV gli affibbi\u00f2 gli appellativi di \"lestofante\" (\u0432\u043e\u0440) e \"zaruccio\" (\u0446\u0430\u0440\u0451\u043a). Del resto le vicende di cui si rese protagonista gli valsero i soprannomi di \"Ladrone di Kaluga\" o \"Ladrone di Tushino\".\nBiografia nota.\nSubito dopo l'uccisione del Falso Dimitri I il 17 maggio 1606 a Mosca, cominciano a spargersi voci sulla scampata morte dello zar impostore, specie nei territori occidentali del Regno di Russia. \u00c8 qui, precisamente nel villaggio di Starodub, che il secondo sedicente Dmitrij si rivela e viene riconosciuto Zar dalla popolazione. In breve tempo il nuovo aspirante Dmitrij, sostenuto dai boiari insorti contro Basilio IV, mette assieme un esercito raccogliticcio col quale conquista un'area pi\u00f9 o meno ampia ai confini sud-occidentali del regno. Sul finire del 1607, centri quali Or\u0451l, Tula e Briansk sono sotto il controllo del Falso Dimitri II. Egli riceve in questi territori l'appoggio dei cosacchi e dei tatari, che vanno a rafforzarne significativamente l'esercito. Incassa inoltre l'alleanza strategica dei principi lituani contro lo zar di Mosca.\nForte di un esercito stimato in 27.000 uomini, il nuovo Dmitrij impostore si dirige verso Mosca contrastato senza successo dalle truppe dello zar comandate dal nipote Mikhail Shlujskij. L'avanzata \u00e8 veloce e nella capitale cominciano a serpeggiare panico e smarrimento; nell'esercito sono smascherate alcune congiure. Le truppe del falso Dmitrij arrivano alle porte di Mosca, ma la resistenza della citt\u00e0 non viene sopraffatta. Il Falso Dimitri II si stabilisce cos\u00ec a Tushino, fuori Mosca. Qui crea un governo parallelo a quello di Basilio IV, una propria Duma di boiari e persino un patriarcato parallelo a quello di Mosca. Aumenta cos\u00ec ulteriormente il caos in Russia e, data la forza ormai preponderante dell'esercito del falso Dmitrij e grazie ai suoi annunci accomodanti, molte altre zone del Regno russo si assoggettano allo zar impostore dandogli giuramento.\nNel 1609 Basilio IV ottiene l'aiuto del Regno di Svezia ma scoppia il conflitto con la Confederazione polacco-lituana. Le truppe zariste, supportate da divisioni svedesi, impartiscono una dura sconfitta all'esercito di Dmitrij che a dicembre \u00e8 costretto a riparare verso est a Kaluga, dove sposta il suo governo. Intanto l'esercito polacco comandato dall'atamano Stanis\u0142aw \u017b\u00f3\u0142kiewski entra in Russia conquistando Smolensk e procede speditamente verso Mosca senza che l'esercito zarista di Shujskij riesca a porgli debita resistenza. A seguito della disfatta di Klushino nel giugno 1610, le truppe polacche arrivano alle porte di Mosca; nella capitale una sollevazione condotta dai boiari depone l'ormai impotente Basilio IV (17 giugno) e poco tempo dopo gli stessi, secondo un accordo con la Corona polacca, proclamano zar Ladislao Vasa.\nA questo punto il falso Dmitrij riprende a puntare verso Mosca, temendo che le sue aspirazioni di potere in Russia vengano mandate in fumo dalla vittoria polacca. Il repentino intervento in Russia della Polonia contro lo zar di Mosca aliena la simpatia del Falso Dimitri II per la Corona polacca, dalla quale in origine era tacitamente appoggiato; lo stesso esercito dell'impostore era ancora prevalentemente formato da venturieri polacchi e genti affini alla Polonia. Cos\u00ec il favore del falso Dmitrij si sposta sul popolo russo, verso cui ripone una fiducia pi\u00f9 salda, e molti polacchi, inclusi boiari, vengono massacrati su suo ordine in quanto sospettati di tradimento. Il falso Dmitrij tenta di diffondere nella capitale russa e nei territori franchi la credenza per cui uno zar russo sia comunque meglio che uno zar straniero, opinione che in parte attecchisce tra il popolo. Allarmati dalla minaccia del Falso Dimitri II, i boiari di Mosca consentono a \u017b\u00f3\u0142kiewski di passare con le truppe polacche attraverso la citt\u00e0 al fine di scacciare Dmitrij, che \u00e8 costretto ad arretrare nuovamente a Kaluga.\nQui avviene il colpo di scena. L'11 dicembre 1610 il capo delle guardie personali del Falso Dmitrij Pjotr Urusov, tataro battezzato, gli tende un agguato uccidendolo a colpi di scimitarra. In questo modo vendicava l'amico e khan Uraz-Muhammed, giustiziato poco tempo prima dallo zar impostore. Termina cos\u00ec l'avventura del Falso Dmitrij II.\nConsorte.\nIl secondo Falso Dimitri spos\u00f2 Marina Mniszech, figlia di un nobile polacco e gi\u00e0 moglie del primo Falso Dimitri, da cui ebbe un figlio. Il connubio con questa donna polacca e cattolica \u00e8 considerato un elemento precipuo dell'impostura al trono di Russia."}
{"id": "317527", "revid": "339392", "url": "https://it.wikipedia.org/wiki?curid=317527", "title": "Danang", "text": ""}
{"id": "317534", "revid": "2020096", "url": "https://it.wikipedia.org/wiki?curid=317534", "title": "Cima Coppi", "text": "La Cima Coppi \u00e8 il punto pi\u00f9 alto, per altitudine, raggiunto dai ciclisti professionisti durante ciascun Giro d'Italia, istituita nel 1965 in omaggio, cinque anni dopo la morte, del \"campionissimo\" Fausto Coppi.\nDescrizione.\nLa Cima Coppi cambia di anno in anno, in relazione al profilo altimetrico del Giro d'Italia, ma la Cima Coppi per antonomasia rimane il Passo dello Stelvio, che con i suoi 2758 m s.l.m \u00e8 il punto pi\u00f9 alto mai raggiunto dal Giro, nelle edizioni 1972, 1975, 1980, 1994, 2005, 2012, 2014, 2017 e 2020, nonch\u00e9 il valico stradale pi\u00f9 alto d'Italia. Il transito sullo Stelvio era previsto anche nelle edizioni 1965, 1988 e 2013, ma nel primo caso la scalata si \u00e8 fermata a 800 metri dalla cima causa slavina, mentre negli altri due non si \u00e8 svolta affatto per maltempo, cambiando il tragitto della tappa. \nAltri annullamenti ci sono stati nel 1978 per il Pordoi causa neve (la nuova Cima Coppi fu il passo Valles), nel 1989 per il Passo Gavia causa maltempo, nel 1995 per il Colle dell'Agnello causa slavina e nel 2001 per il Colle Fauniera per protesta dei corridori riguardo a vicende antidoping. Nel 2009 la Cima Coppi inizialmente prevista ai 2068 m s.l.m. del Blockhaus nella 17\u00aa tappa, sarebbe stata la prima negli Appennini, ma poi fu posta, causa variazione di percorso, ai 2035 m del Sestriere.\nEdizione particolare quella del 2014 in cui i ciclisti hanno percorso, nel corso della stessa durissima tappa, sia il Passo del Gavia che il Passo dello Stelvio, passaggi gi\u00e0 previsti in edizioni precedenti della \"corsa rosa\" (ultima volta l'anno precedente), ma mai effettivamente affrontati entrambi a causa di condizioni meteorologiche sfavorevoli o pericolose.\nPer l'edizione 2019 la Cima Coppi inizialmente prevista era il Passo di Gavia, che avrebbe dovuto essere transitato durante la sedicesima tappa. Successivamente per\u00f2 ne \u00e8 stato annullato il passaggio per la troppa neve, e quindi la nuova Cima Coppi \u00e8 diventata il Passo Manghen, scalato nella ventesima frazione.\nPer l'edizione 2021 la Cima Coppi inizialmente prevista era il Passo Pordoi. Successivamente per\u00f2 ne \u00e8 stato annullato il passaggio a causa di avverse condizioni meteorologiche, e quindi la nuova Cima Coppi \u00e8 diventata il Passo di Giau.\nStatistiche.\nElenco delle Cime Coppi.\nSegue l'elenco della Cima Coppi nelle varie edizioni, con il nome del ciclista che per primo vi ha transitato.\nNumero delle Cime Coppi per valico.\nDi seguito si riporta il numero di volte che ogni valico \u00e8 stato designato Cima Coppi."}
{"id": "317535", "revid": "74801", "url": "https://it.wikipedia.org/wiki?curid=317535", "title": "B\u00e9ja\u00efa", "text": "B\u00e9ja\u00efa (\"Bgayet\" in berbero; ; \"Bougie, B\u00e9ja\u00efa\" in francese, \"Bugia\" in italiano; nell'antichit\u00e0 \"Vaga\" [\"i rovi\"] in libico-berbero; \"Saldae\" in latino) \u00e8 una citt\u00e0 dell'Algeria, situata nella regione della Cabilia e capoluogo della provincia omonima.\nI suoi abitanti si chiamano \"Bugioti\" (\"Afjawi\" in berbero, \"Bejawi\" in arabo).\nCon i suoi abitanti nel 2004, B\u00e9ja\u00efa \u00e8 la citt\u00e0 pi\u00f9 grande di tutta la Cabilia. \u00c8 anche la pi\u00f9 importante di tutta la regione, con il suo grande polo industriale, in cui si possono trovare le industrie pi\u00f9 diverse, per non dimenticare la sua situazione geostrategica, col suo porto che rappresenta un importante scalo petrolifero e commerciale sul Mar Mediterraneo. B\u00e9ja\u00efa \u00e8 dotata anche di un aeroporto internazionale e di un'universit\u00e0.\nConosciuta in epoca romana con il nome di \"Saldae\", nel Medioevo viene conosciuta per la qualit\u00e0 delle sue candele fatte di cera d'api, alle quali ha dato il suo nome. B\u00e9ja\u00efa ha anche svolto un ruolo importante nella trasmissione delle cifre arabe in Occidente ad opera del pisano Leonardo Fibonacci, che vi soggiorn\u00f2 negli ultimi anni del XII secolo.\nOrigine del nome.\nOrigine della parola bugia.\nLa parola \"bugia\" come sinonimo di \"candela\" \u00e8 attestata in italiano a partire da XVII secolo; analogamente il termine francese \"bougie\" fa la sua comparsa in francese a partire dal XIV secolo. Entrambe le denominazioni si rifanno al nome della citt\u00e0 di Bugia, che forniva una grande quantit\u00e0 di cera d'api per la fabbricazione di candele. La candela come la conosciamo noi venne poi sviluppata verso la met\u00e0 del XIX secolo, con una nuova materia prima (la paraffina) e con l'introduzione di uno stoppino intrecciato.\nStoria.\nPer la sua storia plurimillenaria, B\u00e9ja\u00efa \u00e8 una delle pi\u00f9 antiche citt\u00e0 dell'Algeria. Nel 27/26 a.C., l'imperatore romano Augusto fonda la colonia \"Julia Augusta Saldensium Septimana Immunis\" destinata ai veterani della VII legione. Questa citt\u00e0 di \"Saldae\" viene integrata nella Mauretania Cesarense nel 42 d.C. Nel V secolo viene nominata come sede vescovile.\nUn'iscrizione del II secolo definisce Saldae \u00ab\"Civitas Splendidissima\"\u00bb. Secondo L\u00e9on Renier, questa iscrizione \u00e8 stata poi trasferita nel museo del Louvre, a Parigi. Numerose anfore, mosaici, capitelli, monete antiche sono stati trovati dagli archeologi nel corso di scavi recenti.\nNel Medioevo, questa localit\u00e0 portuale svolse un ruolo politico di primo piano. La dinastia berbera dei Hammadidi, in lotta con quella degli Almoravidi, decise di trasferire la propria capitale dalla Qal'a dei Banu Hammad a B\u00e9ja\u00efa.\nLa citt\u00e0, che era divenuta una delle pi\u00f9 prospere delle rive del Mar Mediterraneo, respinse una spedizione genovese nel 1136. Nel 1152, venne conquistata dagli Almohadi.\nLa citt\u00e0 conobbe un tale sviluppo che secondo Leone l'Africano (noto oggi come protagonista di un romanzo di Amin Maalouf), era popolata da molte decine di migliaia di abitanti, soprattutto arabi andalusi e berberi cabili.\nDivenuta una temuta citt\u00e0 di corsari barbareschi nel XIV secolo, la citt\u00e0 venne presa dallo spagnolo Pedro Navarro nel 1510; l'occupazione dur\u00f2 fino al 1555.\nDurante il dominio francese, era nota con diversi nomi europei, come Budschaja in lingua tedesca, Bugia in italiano e Bougie in francese. Le versioni in francese e in italiano, per via del commercio cittadino di cera, hanno probabilmente acquisito il significato metonimico di \"candela\".\nSociet\u00e0.\nB\u00e9ja\u00efa era costituita in maggioranza fino al XX secolo da musulmani andalusi ed ebrei. In citt\u00e0 si stabil\u00ec una cospicua comunit\u00e0 di pieds-noirs, emigrati in Francia dopo l'indipendenza dell'Algeria. Fin dal XX secolo, B\u00e9ja\u00efa fu destinazione di un vasto flusso migratorio dal resto della Cabilia, che port\u00f2 ad un drastico incremento della popolazione e dello sviluppo edilizio nei quartieri nuovi.\nLingue e dialetti.\nB\u00e9ja\u00efa era originariamente una citt\u00e0 a maggioranza arabofona. Il dialetto arabo bugiota \u00e8 di tipo pre-hilalico e ha testimoniato forti influenze da parte dell'arabo andaluso a causa della vasta comunit\u00e0 di arabi andalusi in citt\u00e0. A partire dal XX secolo, l'immigrazione di berberi dalle circostanti regioni rurali del resto della Cabilia rese la citt\u00e0 a maggioranza berberofona. L'antico dialetto arabo bugiota \u00e8 mantenuto dalle antiche famiglie cittadine nei quartieri della citt\u00e0 vecchia.\nGeografia fisica.\nLa regione di B\u00e9ja\u00efa \u00e8 delimitata ad ovest dalle creste del Djurdjura; ad est dai Babor, cui si vengono a saldare i Biban, che si stendono a sudest fino a dominare le pianure della Madjana e di Bordj Bou-Arrir\u00e9dj. Una valle, percorsa dalla Soummam, che separa i Babor-Biban dal Djurdjura, sfocia verso sud a Ighrem, El Asnam, in una ricca pianura coltivata ad olivi, alberi da frutto, viti e altre colture. Il golfo di B\u00e9ja\u00efa, su cui la citt\u00e0 si affaccia ad anfiteatro, offre l'aspetto di un vasto lago circondato da un sipario di monti dai profili irregolari: la cresta di Gouraya che domina la citt\u00e0; alla sua destra il picco di Toudja; di fronte, e seguendo l'ellisse del litorale, vengono le cime di Bou-Andas, gli spigoli rocciosi di B\u00e9ni-Tizi, del Djebel Takoucht, d'Adrar-Amellal, Tizi-ou-Zerzour, la vasta dorsale dei Babor di fianco al picco del Tababort; e per finire, sullo sfondo, la sagoma azzurrognola del paese di Jijel.\nMan mano che ci si allontana dalla citt\u00e0 in direzione di Ziama, le gole di Chaabet-El-Akhra, si segue per oltre trenta chilometri il semicerchio formato dal golfo. La strada che corre parallela alla costa attraversa una fertile pianura dominata da siti pittoreschi e verdeggianti, ricchi di vegetazione fitta e rigogliosa.\nLe rive della Soummam, che viene attraversata, sono coperte di giunchi e di oleandri, che separano le sue rive da bei giardini in cui si ritrovano insieme fichi, olivi, aranci, albicocchi. Dopo Souk-el-Khemis e la sua morbida pianura, la striscia che fiancheggia la riva si ritira un po' alla volta, per dar posto, verso sudovest seguendo il fiume, alla strada che conduce alle gole.\nLa gola offre uno spettacolo naturale che, per l'emozione che offre ai visitatori, le \u00e8 valso il nome di \"Chaabet-el-Akhra\".\nSul monte Gouraya, che domina la citt\u00e0, si trova il mausoleo della santa locale Yemma Guraya, dal quale si pu\u00f2 apprezzare l'approdo naturale offerto dalla baia sottostante, frequentato gi\u00e0 dai Fenici che vi fondarono un emporio commerciale conservato dai Romani e scelto poi da al-N\u0101\u1e63ir b. \u1e24amm\u0101d (francesizzato in En Nacer Ben Hammad) per edificarvi la propria capitale."}
{"id": "317536", "revid": "287204", "url": "https://it.wikipedia.org/wiki?curid=317536", "title": "Battaglia dell'Atlantico", "text": ""}
{"id": "317542", "revid": "122772963", "url": "https://it.wikipedia.org/wiki?curid=317542", "title": "X-wing", "text": "Il T-65 X-Wing Starfighter (meglio conosciuto come X-wing, tradotto in Italiano come caccia Ala-X) \u00e8 un caccia immaginario presente nell'universo di \"Guerre stellari\". Viene utilizzato principalmente come intercettore e per il combattimento aereo dall'Alleanza Ribelle e dalla Nuova Repubblica. Durante la battaglia di Yavin, Luke Skywalker us\u00f2 uno X-wing per distruggere la Morte Nera.\nDettagli costruttivi.\nCos\u00ec chiamato poich\u00e9 con le ali aperte in modalit\u00e0 di attacco assume una forma simile a una 'X' se visti dal retro, l'X-wing \u00e8 un caccia ben manovrabile e dotato di quattro cannoni laser Taim &amp; Bak montati sulle ali, e di due tubi per missili a protoni nella fusoliera. Ha la possibilit\u00e0 di raggiungere l'iperspazio essendo equipaggiato di un'iperguida di classe 1.\nI laser degli X-wing possono sparare in diverse modalit\u00e0:\nIl caccia ha due modalit\u00e0 di volo: una nella quale le ali sono \"piatte\" e un'altra nella quale le ali sono estese in \"posizione di attacco\", offrendo ai laser montati alle estremit\u00e0 una maggiore area di fuoco. Privi di un computer di navigazione, sfruttano un astrodroide della serie R2 alloggiato in un apposito compartimento per i calcoli del salto a velocit\u00e0 luce. La presenza di un dispositivo iperguida e di uno scudo deflettore differenziano gli X-wing dai caccia TIE imperiali, enfatizzando l'importanza per la Ribellione che i piloti sopravvivano alla loro missione.\nStoria.\nL' X-wing venne disegnato dalla Incom Corporation per l'Impero Galattico, ma l'intera squadra disert\u00f2 per unirsi alla Alleanza Ribelle, portando con s\u00e9 i prototipi. Il progetto era un discendente del Z-95 Headhunter, costruito dalla Incom e dalla Subpro, con parti del progetto prese dall'ARC-170 starfighter.\nL' X-wing venne continuamente aggiornato attraverso il tempo. L'originale T-65AC1 in possesso dell'Alleanza era un buon velivolo in quel periodo, ma venne presto rimpiazzato dal T-65AC2, che aveva un'accelerazione considerevolmente maggiore. Il T-65AC3 aveva migliori dinamiche aeree, scudi e sensori; il T-65AC4 aveva un miglioramento del motore, che lo rendeva molto simile in potenza all'A-wing.\nPoco prima dell'invasione degli yuuzhan vong, la Nuova Repubblica support\u00f2 la serie \"J\" dell'X-wing. Una terza carica di missili venne posta ove prima era collocato il vano di carico, alzando cos\u00ec il carico di missili a nove unit\u00e0. Vennero migliorati anche il motore, i laser e la dinamicit\u00e0. L'\"XJ\" venne grandemente potenziato in tutti gli aspetti dove i modelli precedenti presentavano problematiche. L'ultima evoluzione dell'X-wing fu il T-65J3.\nLa serie X-wing sarebbe dovuta essere rimpiazzata dalla serie E-wing circa sei anni dopo la battaglia di Endor, ma i difetti del modello riguardanti la posizione delle armi ne rallentarono la diffusione nella Repubblica. In seguito la serie E-wing venne molto sviluppata e diffusa, anche se l'X-wing non venne mai abbandonato, e in genere entrambi i modelli venivano usati nelle flotte. Una eccezione era il Rogue Squadron, che usava quasi esclusivamente gli X-wing.\nNel periodo del conflitto killik/chiss due nuove varianti dell'X-wing vennero introdotte. La prima fu la serie XJ5, chiamata anche ChaseX. Questi velivoli erano usati dalla Polizia di Ricostruzione Galattica.\nCi sono stati due sistemi di identificazione degli X-wing (il nome di base \"T-65\" era costante, ma il numero era inconsistente): un sistema era il suffisso \"ACx\", con \"x\" indicante il numero della revisione; mentre un altro sistema usava una lettera accanto al nome di base (\"T-65x\") che indicava il progredire della revisione. Generalmente si pensava che fossero nomi diversi per indicare uno stesso modello."}
{"id": "317543", "revid": "767487", "url": "https://it.wikipedia.org/wiki?curid=317543", "title": "Juicebox", "text": "Juicebox \u00e8 il primo singolo estratto dal terzo album della band newyorkese Indie rock The Strokes. Il singolo \u00e8 stato pubblicato il 13 dicembre 2005, ma era da tempo disponibile su Internet, prima tramite i programmi p2p e poi legalmente tramite iTunes.\nIl video della canzone \u00e8 stato censurato da MTV perch\u00e9 ritenuto troppo \"spinto\" e quindi il regista Michael Palmieri ha dovuto modificare la versione originale, che \u00e8 presente sul singolo come traccia CD-Rom, per renderne possibile la visione su MTV. Il video inizia in uno studio radiofonico con la presentazione del gruppo dal parte di un DJ, che \u00e8 l'attore David Cross, che sbaglia a dire il titolo della canzone dicendo \"Juicy Juice\" anzich\u00e9 \"Juicebox\" e fa qualche commento ironico sulla band. Poi continua con l'alternarsi di immagini della band che suona all'interno dello studio radiofonico con varie situazioni a sfondo sessuale."}
{"id": "317544", "revid": "767487", "url": "https://it.wikipedia.org/wiki?curid=317544", "title": "Palazzo Carducci Artenisio", "text": "Il Palazzo Carducci Artenisio di Taranto \u00e8 uno dei principali palazzi dell'aristocrazia tarantina. L'edificio ha conservato in buona parte le caratteristiche nobiliari originarie, sia nelle fini decorazioni che negli arredi. \nFu fatto costruire nel 1650 da Ludovico Carducci, discendente da una nobile famiglia di Firenze. L'ingresso del palazzo si trova in vico I Seminario.\nStoria.\nI Carducci rappresentavano una nobile ed antica famiglia fiorentina, i cui componenti rivestirono le pi\u00f9 alte cariche istituzionali dell'et\u00e0 comunale, tra cui quelle di Gonfaloniere e Priore, ma in seguito a contrasti sorti con l'avvento dei Medici, furono costretti all'esilio. Il ramo Carducci Artenisio si trasfer\u00ec in Puglia, e la presenza a Taranto cominci\u00f2 con la nomina di Filippo Carducci a Capitano e Governatore della citt\u00e0 da parte di Carlo VIII di Francia. Nel tempo, i discendenti si imparentarono con le nobili famiglie locali, tanto che i Carducci diedero a Taranto ben 14 sindaci.\nIl palazzo \u00e8 sempre stato abitato dai discendenti dei Carducci, che ne hanno cos\u00ec preservato le caratteristiche tipiche delle dimore nobiliari, pur effettuando operazioni di restauro degli interni e della facciata. Nel 1902 diede ospitalit\u00e0 al Presidente del Consiglio dei ministri Giuseppe Zanardelli.\nDescrizione.\nL'edificio ha una superficie di circa 900\u00a0m\u00b2, e i suoi ambienti si sviluppano intorno ad un cortile interno. Sono ancora visibili al piano terra gli abbeveratoi ed i ganci per i cavalli, la rimessa per la carrozza, gli alloggi della servit\u00f9, una pensilina in stile liberty realizzata nei primi anni del Novecento, nonch\u00e9 l'aquila nera con due teste coronate dello stemma di famiglia. Una scala monumentale a doppia rampa conduce al ballatoio che introduce all'appartamento nobiliare, dove si possono ammirare le stanze con arredi e ceramiche pregiate, e quadri di notevole valore tra cui i 12 dipinti ovali del pittore Cesare Fracanzano, che rappresentano i santi a cui era devota la famiglia Carducci: Sant'Andrea, Santo Stefano, San Giovanni Battista, San Girolamo, San Pietro, San Sebastiano, San Michele Arcangelo, ed altri santi non meglio identificati. Sempre al piano nobile si trova una biblioteca con pi\u00f9 di 5000 volumi, e la cappella di famiglia che fu fatta costruire dal Sindaco Ludovico Carducci, nella quale \u00e8 custodita una reliquia della croce di Ges\u00f9."}
{"id": "317550", "revid": "122958520", "url": "https://it.wikipedia.org/wiki?curid=317550", "title": "Guido Stampacchia", "text": "Biografia.\nDopo gli studi classici al Liceo Ginnasio Giambattista Vico di Napoli, inizi\u00f2 gli studi universitari alla Scuola Normale Superiore di Pisa, e li complet\u00f2 all'Universit\u00e0 di Napoli, dove, per conto dell'Universit\u00e0 di Pisa (e sotto la guida di Leonida Tonelli), consegu\u00ec la laurea in matematica nel 1944, allievo di Carlo Miranda e Renato Caccioppoli, discutendo una tesi sui problemi al limite di equazioni differenziali ordinarie nella quale presentava un adattamento del procedimento di approssimazione di Tonelli per le equazioni integrali di Volterra.\n\u00c8 conosciuto per gli importanti contributi alla teoria delle equazioni differenziali alle derivate parziali (in particolari, quelle ellittiche) e al calcolo delle variazioni. Insieme a Gaetano Fichera, fu il \"padre fondatore\" del campo di ricerca detto delle disuguaglianze variazionali, nel quale i due matematici, peraltro, partivano da motivazioni di ricerca diverse: questioni legate alla teoria del potenziale per Stampacchia, un problema di elasticit\u00e0 lineare con vincoli unilaterali, cio\u00e8 con condizioni al contorno ambigue (il cosiddetto problema di Signorini) per Fichera.\nDiede inoltre notevoli contributi all'analisi funzionale dove, in particolare, riveste grande importanza un suo teorema sugli spazi di Hilbert, di cui il lemma di Lax-Milgram \u00e8 un corollario.\nGrazie a lui, si pot\u00e9 stabilire uno stretto e fruttuoso rapporto di collaborazione tra la scuola matematica italiana e quella francese. Tra i suoi estimatori figurano grandi nomi quali Ha\u00efm Brezis (di cui fu allievo) e Serge Lang.\nMor\u00ec improvvisamente a Parigi nel 1978, in seguito a un infarto miocardico.\nRiconoscimenti.\nNel maggio 1966, mentre era visiting professor all'Universit\u00e0 di Chicago, ricevette la notizia del conferimento del premio Feltrinelli dell'Accademia nazionale dei Lincei per la matematica, meccanica e applicazioni, per la \"vasta e multiforme produzione scientifica\", \"l'importanza dei risultati\" e \"l'elevata posizione che questi gli hanno valso in campo internazionale\": sul suo nome, suggerito da Giovanni Sansone, era caduta la scelta di una commissione composta, oltre che da Sansone stesso, da Beniamino Segre, Mauro Picone, Enrico Pistolesi, Alessandro Terracini, Bruno Finzi.\nFu presidente dell'Unione Matematica Italiana dal 1968 al 1974. Fu inoltre direttore dell'Istituto per le Applicazioni del Calcolo del Consiglio Nazionale delle Ricerche dal dicembre 1968 al 1971, quando fu sfiduciato dal Comitato Nazionale per la Matematica del CNR. Fu socio corrispondente dell'Accademia nazionale dei Lincei dal 1968.\nAlla sua memoria \u00e8 dedicata la Medaglia Stampacchia, riconoscimento dedicato a giovani matematici distintisi nel calcolo delle variazioni. Porta il suo nome la scuola di matematica del Centro di Cultura Scientifica Ettore Majorana di Erice.\nI testi da lui scritti, alcuni assieme ai colleghi Livio Piccinini, Giovanni Vidossich e Jaur\u00e8s Cecconi, sono ancora oggi adottati da molte facolt\u00e0 di scienze e ingegneria per gli esami di analisi matematica."}
{"id": "317559", "revid": "223320", "url": "https://it.wikipedia.org/wiki?curid=317559", "title": "Fat Tony", "text": ""}
{"id": "317562", "revid": "15200", "url": "https://it.wikipedia.org/wiki?curid=317562", "title": "Flamengo", "text": ""}
{"id": "317569", "revid": "767487", "url": "https://it.wikipedia.org/wiki?curid=317569", "title": "Interceptor - Il guerriero della strada", "text": "Interceptor - Il guerriero della strada (\"Mad Max 2\", uscito negli Stati Uniti come \"The Road Warrior\"), noto anche come Mad Max 2 - Il guerriero della strada, Mad Max 2 - Interceptor: Il guerriero della strada, Interceptor 2, Interceptor 2 - Mad Max: Il Guerriero della strada o semplicemente Il guerriero della strada, \u00e8 un film del 1981 diretto da George Miller e interpretato da Mel Gibson, secondo film della serie di \"Mad Max\", ambientata in un futuro distopico post-apocalittico. \u00c8 il sequel di \"Interceptor\" (1979). La trama del film, una comunit\u00e0 di sopravvissuti costretta a spostarsi per proteggersi dall'assalto di una feroce banda di predoni, segue la struttura archetipica del genere western, cos\u00ec come il ruolo di Max di personaggio dal cuore duro, ma che riscopre la propria umanit\u00e0. Le riprese si sono tenute nei pressi di Broken Hill, in Australia.\n\"Il guerriero della strada\" venne distribuito in Australia il 24 dicembre 1981, e nelle sale italiane il 18 agosto dell'anno seguente ricevendo il plauso della critica. In particolare, vennero lodate l'ambientazione, la recitazione di Gibson, la fotografia di Dean Semler, e il lavoro della costumista Norma Moriceau che, grazie allo stile punk adottato, rese popolari generi come dieselpunk e cyberpunk nelle opere di fantascienza di quel periodo.\nIl film fu anche un successo commerciale, e vinse il Saturn Award per il miglior film internazionale, venendo nominato in altre sei categorie del premio. \"Il guerriero della strada\" divent\u00f2 un film di culto, e si formarono numerosi fan club di veri e propri \"guerrieri della strada\" che organizzano tutt'oggi incontri ed attivit\u00e0 a tema. \u00c8 considerato uno dei migliori film d'azione di sempre, ed anche uno dei migliori sequel mai realizzati. Sono stati realizzati due sequel, \"Mad Max oltre la sfera del tuono\" (1985) e \"\" (2015).\nIn Italia \u00e8 uscito al cinema (vietato ai minori di 18 anni) gioved\u00ec 26 agosto 1982 distribuito dalla PIC Produzione Intercontinentale Cinema.\nTrama.\nLe risorse di carburante sono quasi del tutto esaurite in un prossimo futuro a seguito di una terza guerra mondiale, causando la fine della legge e dell'ordine. L'ex-agente di polizia Max Rockatansky vaga per il deserto nella sua \"V8 Interceptor\" modificata, il suo unico compagno \u00e8 un cane e la sua unica arma \u00e8 un fucile a canne mozze con poche munizioni.\nIl film inizia con Max mentre \u00e8 inseguito da una banda di sciacalli barbarici guidati dal folle motociclista Wez. Al termine dell'inseguimento Max riesce a far schiantare le due macchine modificate di Wez e raccoglie il carburante dai loro serbatoi, mentre Wez batte in ritirata. In seguito Max trova un autogiro e lo ispeziona per prendere il carburante da esso, ma viene preso di mira dal Capitano Gyro, il proprietario del velivolo, che per\u00f2 viene presto sottomesso da Max. Il pilota conduce Max alla fortezza della Trib\u00f9 del Nord, eretta per proteggere una pompa petrolifera funzionante (con annessa raffineria) da sciacalli della strada che cercano di impossessarsene.\nDurante uno di questi scontri, un membro della Trib\u00f9 del Nord viene salvato da Max. Il superstite fa un patto con Max promettendogli un pieno di carburante se lo riporter\u00e0 nella fortezza. L'uomo per\u00f2 muore poco dopo il loro ingresso e il leader della fortezza, Pappagallo, rinnega l'accordo dicendo che non \u00e8 pi\u00f9 valido in quanto il sopravvissuto \u00e8 morto. Poco dopo l'arrivo di Max, giunge alla fortezza un massiccio raggruppamento di predoni, tra i quali Wez. Il capobanda di questi barbari motorizzati, Lord Humungus, un energumeno sfregiato che indossa una maschera da hockey, tenta senza successo di convincere la trib\u00f9 a cedere la benzina in cambio del permesso di attraversare la Valle della Morte per andarsene dalla desolazione delle Terre Perdute. Kid, un ragazzino selvaggio della trib\u00f9, attacca i predoni con il suo boomerang metallico, riuscendo ad uccidere il compagno di Wez. Furioso, il motociclista vuole assediare subito la fortezza, ma Lord Humungus lo calma per poi allontanarsi.\nMax propone a Pappagallo una nuova offerta: recuperer\u00e0 una motrice abbandonata, che \u00e8 in grado di trainare la cisterna che i membri della trib\u00f9 usano per immagazzinare il combustibile tratto dalla pompa, in cambio della libert\u00e0, della sua Interceptor e tutto il carburante che pu\u00f2 portare con s\u00e9. La trib\u00f9 accetta, ma tengono la macchina di Max per garantire la sua collaborazione. Max esce dalla fortezza e, con l'aiuto del Capitano Gyro e del suo mezzo volante, raggiunge il camion, lo rimette in funzione e lo conduce alla fortezza della Trib\u00f9 del Nord. In questa occasione il clan di Humungus li attacca, ma Max e i membri della trib\u00f9 riescono a respingerli. La sera Humungus fa torturare a morte i difensori che avevano catturato.\nI difensori vogliono che Max venga con loro, ma Max opta di riavere la macchina, la ricompensa e andarsene per la propria strada. Tuttavia, il suo tentativo di attraversare la Valle della Morte fallisce: Wez attacca Max e lo fa schiantare fuoristrada, distruggendo l'Interceptor e ferendolo gravemente. I predoni uccidono il cane di Max e tentano di prendere il carburante dai serbatoi della Interceptor, ma cos\u00ec facendo innescano una trappola esplosiva che uccide alcuni degli aggressori. Max, moribondo, viene salvato dal Capitano Gyro, che osservando da lontano il fumo della sua macchina capisce che non \u00e8 riuscito a scappare e lo riconduce alla raffineria a bordo del suo elicottero.\nCon nessun altro mezzo di fuga e con la trib\u00f9 pronta a fuggire, Max decide di prendere la guida del camion con la cisterna. I protagonisti abbandonano la fortezza con il camion pesantemente corazzato, sul quale Max \u00e8 accompagnato da Kid e dagli altri membri della trib\u00f9 che lo vogliono aiutare. Mentre gli abitanti fuggono in una carovana di campers e autobus per primi, i guerrieri di Lord Humungus si insidiano nella struttura petrolifera, che per\u00f2 i protagonisti fanno saltare in aria per impedire a Humungus di usarla per recuperare il carburante. Nell'inseguimento finale Pappagallo e gli altri guerrieri della trib\u00f9 muoiono difendendo la cisterna. Rimangono Max e Kid, inseguiti da Lord Humungus, mentre Wez riesce a salire di fronte al camion. Con una mossa astuta, Max fa una rapida inversione di marcia e Humungus si rende conto troppo tardi che sta andando dritto contro il camion. Lord Humungus e Wez muoiono nello scontro frontale, mentre il camion e la cisterna si rovesciano fuoristrada a causa del micidiale impatto.\nI predoni rimasti raggiungono la cisterna e scoprono che era piena di sabbia, quindi si allontanano, sconfitti. Max e Kid riemergono dal camion diroccato e poco dopo il Capitano Gyro, precipitato durante il combattimento, li raggiunge a bordo del suo girocottero tramutato in auto. Tutto il carburante era in realt\u00e0 tenuto nascosto nella carovana dei membri della trib\u00f9, che riescono finalmente ad uscire dalle Terre Perdute. Nel finale il narratore, che si rivela essere Kid anziano, spiega di essere diventato il nuovo capo della Trib\u00f9 del Nord mentre Max \u00e8 diventato una figura leggendaria, il guerriero della strada.\nAnalisi e critica.\nIl sequel del primo \"Mad Max\" \u00e8 stato apprezzato dalla critica mondiale per la sua potenza visiva e per l'azione espressa al suo interno. Il film inaugura il ritorno al medioevo barbarico nel filone fantascientifico; le sequenze girate e le trovate che lo arricchiscono sono entrate nell'immaginario collettivo, tanto che molti personaggi si sono successivamente rifatti al \"Guerriero della Strada\" in molteplici maniere (in primis, il look) e tutt'oggi, citando la pellicola, questa riporta alla memoria l'inventiva che George Miller seppe sfruttare nello sviluppo del film.\nIl film si rif\u00e0 a molti elementi della letteratura e del cinema contemporaneo e del passato, dai pistoleri solitari di Sergio Leone agli indiani selvaggi di John Ford, la paranoia di una catastrofe atomica parodiata da Stanley Kubrick ne \"Il dottor Stranamore\" e l'abbandono di ogni forma societaria costituita profetizzata da H.G. Wells ne \"La macchina del tempo\", ma l'ossatura della trama attinge principalmente all'Iliade, da cui sono ripresi tutti i personaggi principali (Achille e Patroclo - Wez ed il suo compagno, Agamennone - Lord Humungus, Ulisse - Capitano Gyro, stranamente dalla parte dei Troiani/difensori e coinvolto suo malgrado nel rovescio del trucco del cavallo di Troia).\nLa confluenza di diversi generi mescolata alla potenza narrativa dell'archetipo stanno certamente alla base del successo del \"Guerriero della strada\", che si distaccava totalmente anche dal film precedente cercando di sviluppare la storia di Max in un ambiente ancora pi\u00f9 connotato che nel primo film.\nLa trama mette molto l'accento su quella che qualcuno ha definito \"L'anima nera di Max\", ossia quel lato contraddittorio che aveva spinto il protagonista a compiere la carneficina del primo film, e che nel secondo si mostra pi\u00f9 come una totale indifferenza nei confronti dei concetti di bene e male, giusto e sbagliato, dato che il personaggio aiuta effettivamente i buoni, ma solo per trarne profitto. Inoltre, il protagonista nell'arco del film pronuncia pochissime battute, regala solo un paio di sorrisi abbozzati e sembra non provare rimorso in nessuna situazione, come se ormai dovesse solo tirare a campare e alimentare il proprio veicolo.\nLo stile alla Clint Eastwood adottato da Gibson \u00e8 in sintonia con lo scenario del deserto australiano, che offre al film forse il miglior sfondo possibile per un'ambientazione post atomica. Le Terre Perdute sembrano realmente terra di nessuno, e per sconfinati chilometri si vede solo sabbia e argilla, creando un senso di abbandono e di scarso senso dell'orientamento tali da far pensare allo spettatore che forse oltre non c'\u00e8 niente, e quest'elemento porr\u00e0 le fondamenta per \"Mad Max - Oltre la sfera del tuono\", dove verr\u00e0 rivelata la causa della catastrofe e i protagonisti sorvoleranno una Sydney spettrale oscurata da tempeste di sabbia.\nProduzione.\nSviluppo.\nDopo il successo di \"Interceptor\", il regista George Miller ricevette numerose offerte da Hollywood, compresa quella di dirigere \"Rambo\". Tuttavia, Miller decise di dedicarsi ad un film sul rock and roll chiamato provvisoriamente \"Roxanne\". Miller contatt\u00f2 per scrivere la sceneggiatura Terry Hayes, con cui aveva gi\u00e0 lavorato al romanzamento di \"Interceptor\", ma il progetto non port\u00f2 a nulla di fatto. Miller allora accarezz\u00f2 sempre di pi\u00f9 l'idea di realizzare un seguito di \"Interceptor\", in cui avrebbe potuto pensare pi\u00f9 in grande, visto il potenziale alto budget a disposizione.\"\nIspirato da \"The Hero with a Thousand Faces\" di Joseph Campbell e dalle opere di Carl Jung, Miller ingaggi\u00f2 Hayes come produttore e co-sceneggiatore. Anche Brian Hannant entr\u00f2 nel progetto come co-sceneggiatore e regista di seconda unit\u00e0. Miller dichiar\u00f2 di essere stato ispirato dalle opere di Akira Kurosawa.\nRiprese.\nLa lavorazione dur\u00f2 dodici settimane ed ebbe luogo durante l'inverno del 1981 nei pressi di Broken Hill, in Australia. Le scene ambientate nell'accampamento dei sopravvissuti furono girate a Pinnacles. La scena della distruzione dell'Interceptor fu girata a Menindee Road, sulle Mundi Mundi Plains (Broken Hill).\nIl film annovera spettacolari scene di azione che all'epoca impressionarono perfino Steven Spielberg, che decise di arruolare Miller per la sua seguente produzione, ovvero il film antologico \"Ai confini della realt\u00e0 (Twilight Zone - The Movie)\". Ne \"Il guerriero della strada\" Miller accentu\u00f2 la violenza gi\u00e0 espressa nel primo \"Interceptor\" e, per renderne il realismo, fu ingaggiato un nutrito team di stuntman. Non tutto and\u00f2 secondo i piani e alcune sequenze, che sono state comunque inserite nel film, registrarono il ferimento degli stuntman. Tra queste, nella sequenza nella quale Max sta portando la motrice nel forte della Trib\u00f9 del Nord, il Capitano Gyro lancia un serpente contro uno dei Bad Cop che colpisce il proprio pilota per errore e fa un volo di una cinquantina di metri. Il coordinatore stuntman, il quale esegu\u00ec in prima persona la realizzazione di quel salto, arriv\u00f2 troppo velocemente (circa 100\u00a0km/h), volando pi\u00f9 del dovuto e con un impatto molto duro, che gli caus\u00f2 diverse fratture e un ricovero in ospedale. Un'altra, nella scena finale d'inseguimento, un sidecar compie un balzo nel vuoto a velocit\u00e0 elevata. Lo stuntman, in questo caso, non si lasci\u00f2 andare in tempo dalla moto, e fu scaraventato via a causa della forza d'impatto atterrando molto violentemente contro le protezioni di sicurezza.\nVeicoli.\nNel corso del film vengono distrutti molti pi\u00f9 veicoli che nel precedente capitolo. Si calcola che intorno alla quarantina di mezzi finirono dallo sfasciacarrozze di Broken Hill (location del film) al termine delle riprese. Tra questi anche la seconda Ford Falcon costruita per il film, che viene distrutta dagli Humungus. Nel film compaiono anche veicoli alquanto bizzarri, solitamente auto di serie modificate, alcune addirittura diventate famose, come la Ford Landau Coup\u00e9 che si ribalta nella sequenza iniziale. Tra gli altri modelli vi sono diverse Ford Falcon (l'auto rossa che Max distrugge con la motrice), Ford F100 (il principale pick up inseguitore), VH Valliant (protagonista dello stunt non riuscito), VH Valliant Charger, Holden Monaro, Holden Stateman e altre macchine australiane che vengono addirittura riproposte in repliche dai fan pi\u00f9 accaniti. La motrice \u00e8 invece un Mack Truck R600 Coolpower, databile tra i primi settanta e il 1978 come modello, e con una potenza di circa 325 cavalli. Nel film questo mezzo occupa un ruolo persino predominante rispetto alla V8 Interceptor, apparendo dall'inizio alla fine numerose volte oltre che negli inseguimenti, e questo gli \u00e8 valso un nugolo ben nutrito di estimatori che lo ricordano proprio per la sua apparizione nel film.\nColonna sonora.\nLa colonna sonora de \"Il guerriero della strada\" fu composta e realizzata da Brian May, che aveva gi\u00e0 curato la colonna sonora del primo \"Interceptor\". L'album venne distribuito nel 1982 da Var\u00e8se Sarabande.\nDistribuzione.\nIl film venne distribuito in Australia a partire dal 24 dicembre 1981, ad opera della Warner Bros., mentre in Italia usc\u00ec il 18 agosto 1982.\nAdattamento.\nQuando \"Interceptor\" venne distribuito nelle sale statunitensi del 1980, non ricevette una vera e propria distribuzione da parte dell'allora detentrice dei diritti, l'American International Pictures, poich\u00e9 questa stava ancora sistemando delle questioni economiche interne, dopo essere stata acquistata dalla Filmways, Inc. un anno prima. I problemi dell'AIP penalizzarono la distribuzione del film negli Stati Uniti ed i suoi incassi (che per\u00f2 aumentarono esponenzialmente quando il film venne distribuito anche all'estero).\nPerci\u00f2, la Warner Bros., che si occup\u00f2 della distribuzione de \"Il guerriero della strada\" nel Nord America, decise di pubblicizzare il film come una pellicola a s\u00e9 stante chiamata semplicemente \"The Road Warrior\", senza mai menzionare nei trailer, nelle locandine o negli spot televisivi il personaggio di Max o il fatto che si trattasse di un sequel di \"Interceptor\".\nDivieti e censura.\nLa versione originale del film era maggiormente violenta e sanguinosa e fu pesantemente censurata dai distributori australiani. Intere scene e sequenze furono totalmente tagliate o pesantemente modificate per ricevere solamente un divieto ai minori di 18 anni. Quando venne distribuito negli Stati Uniti, la MPAA accorci\u00f2 due ulteriori scene (Wez che si strappava una freccia conficcata nel braccio ed una ripresa ravvicinata di Wez che toglieva il boomerang metallico di Kid dalla ferita nella testa del suo compagno). Nonostante la versione senza le modifiche della MPAA sia ancora esistente, la versione del film non censurata in Australia \u00e8 andata perduta.\nAccoglienza.\nIncassi.\nIl film fu un buon successo commerciale in patria, incassando 3.7 milioni di dollari. Distribuito in Nord America come \"The Road Warrior\", domin\u00f2 il botteghino locale, guadagnando quasi 35 milioni di dollari, tanto che Vestron Video cavalc\u00f2 l'onda del successo e distribu\u00ec in home video \"Interceptor\", presentandolo come \"l'adrenalinico predecessore di \"The Road Warrior\".\" Il successo commerciale di quest'ultima operazione diede definitiva popolarit\u00e0 alla saga negli Stati Uniti e, quattro anni dopo, Warner Bros. distribu\u00ec \"Mad Max - Oltre la sfera del tuono\", senza modificarne titolo o contenuto per il pubblico statunitense.\nCritica.\nAl contrario del suo predecessore, \"Il guerriero della strada\" fu immediatamente acclamato dalla critica e venne considerato uno dei migliori film del 1981.\nLa pellicola detiene sull'aggregatore di recensioni online Rotten Tomatoes un 98% di giudizi positivi, basato su 42 recensioni. Il critico cinematografico Roger Ebert del \"Chicago Sun-Times\" assegn\u00f2 al film un punteggio di tre stelle e mezzo su quattro, lodandone la regia e definendolo \"azione pura, energia cinetica [...] uno dei pi\u00f9 movimentati ed aggressivi film mai realizzati\". Nonostante Ebert trovasse che il film sviluppasse la \"descrizione di un mondo futuro e violento [...] pi\u00f9 attraverso i personaggi che i dialoghi\", e che usasse \"solo le pi\u00f9 semplici e sparute scelte di trama possibili\", ne apprezz\u00f2 comunque le sequenze d'azione, definendo l'inseguimento finale \"incredibilmente ottimo da guardare [...] con effetti speciali e \"stunts\" spettacolari\", che creavano un effetto \"spaventoso, a volte disgustoso, e (se bisogna dire la verit\u00e0) alquanto esilarante\".\nL\"'Enciclopedia della Fantascienza\" definisce \"Il guerriero della strada\": \"cinema d'exploitation alla sua massima inventiva.\"\nInfluenza culturale.\nLa descrizione che il film d\u00e0 di un futuro post-apocalittico, un ritorno al medioevo barbarico con mezzi tecnologici quali automobili ed armi da fuoco, \u00e8 stata ripresa e emulata innumerevoli volte negli anni successivi sia nei film che in altri media. In campo cinematografico, ha ispirato pellicole come \"\" e \"Terminator\", mentre, in campo videoludico, le serie \"Fallout\", \"Rage\", \"Red Faction\" e \"Borderlands\". Anche il famoso manga e anime giapponese \"Ken il guerriero\" trae ispirazione proprio da questa pellicola, specialmente per quanto riguarda il design dei personaggi, dei nemici e soprattutto le ambientazioni e il costume di Kenshiro.\nIl film \"The Hitcher - La lunga strada della paura\" di Robert Harmon, riprende da \"Il guerriero della strada\" l'idea della strada che sembra portare da nessuna parte e le macchine che si trasformano in vere e proprie armi, slegate dal ruolo canonico di mezzi di trasporto. In particolare, una scena \u00e8 ripresa dal film di Miller: mentre il protagonista sta fuggendo con un'auto della polizia, i poliziotti lo fiancheggiano ai lati pronti a far fuoco. Il ragazzo frena d'improvviso e questi si sparano a vicenda uccidendosi. La sequenza \u00e8 identica a quella iniziale de \"Il guerriero della strada\". Nel film \"Fast and Furious\" (\"The Fast and the Furious\", 2001), la scena d'inseguimento nella quale i protagonisti tentano di derubare il camion, \u00e8 apertamente ripresa da quella finale de \"Il guerriero della strada\", con l'autista del camion che usa un fucile a canne mozze (come Max) e una delle auto gli finisce sotto le ruote. In molti altri capitoli della stessa serie \u00e8 possibile vedere citazioni relative a questa pellicola.\nNel 2008, \"Il guerriero della strada\" \u00e8 stato inserito dalla rivista \"Empire\" al 280\u00ba posto nella classifica dei migliori 500 film della storia del cinema. Similmente, il \"New York Times\" lo ha inserito nella sua lista dei \"Best 1000 Movies Ever\". \"Entertainment Weekly\" lo ha posizionato 93\u00ba nella sua lista dei migliori 100 film di sempre nel 1999, 41\u00b0 nella classifica aggiornata nel 2013, e ha consegnato al personaggio di Mad Max l'undicesimo posto nella classifica \"The All Time Coolest Heroes in Pop Culture\".\nA Silverton, 25 kilometri da Broken Hill, luogo delle riprese del film, esiste un museo dedicato a \"Il guerriero della strada\" inaugurato nel 2010 dai coniugi Adrian e Linda Bennett, che custodisce immagini ed oggetti di scena utilizzati nella produzione."}
{"id": "317571", "revid": "22828", "url": "https://it.wikipedia.org/wiki?curid=317571", "title": "Algoritmo tie-breaker", "text": ""}
{"id": "317574", "revid": "1590006", "url": "https://it.wikipedia.org/wiki?curid=317574", "title": "Alemanno", "text": ""}
{"id": "317576", "revid": "125329882", "url": "https://it.wikipedia.org/wiki?curid=317576", "title": "William Thomas", "text": "Fu a capo della scuola di Chicago fino al 1918, anno in cui fu arrestato e costretto a dimettersi per lasciare il posto a Robert Park. Si occup\u00f2 molto della condizione degli immigrati in America. Scrisse \"gli immigrati e l'America\", ma la sua opera pi\u00f9 importante rimane \"Il contadino polacco in Europa e in America\" scritta con Florian Znaniecki ed edito nel 1920. Nel 1928 scrisse, con Dorothy Swaine (che avrebbe sposato nel 1935), \"The Child in America\", in cui compare la celebre \"definizione della situazione\". \nDefinizione della situazione.\nLa \"definizione della situazione\", chiamata anche \"Teorema di Thomas\", \u00e8 il suo enunciato, coniato nel 1928:\nQuesta affermazione di Thomas \u00e8 stata considerata una delle \"leggi\" pi\u00f9 importanti delle scienze sociali, e il suo successo \u00e8 dato anche dalla sua longevit\u00e0. Sembra infatti che questa regola sia cos\u00ec generale ed astratta da poter essere applicata a diversi contesti sociali e in diversi periodi. La situazione sociale \u00e8 il risultato di un processo graduale tramite cui i soggetti coinvolti in un'interazione \"costruiscono\" la propria comprensione dell'interazione stessa e del suo contesto.\nUn buon esempio di situazioni che gli uomini \"definiscono reali\" viene riportato dallo stesso William Thomas. In un Paese \u00e8 in corso una guerra civile tra due etnie che si contendono il potere politico. La stessa guerra si riflette su una piccola isola di questo Stato. \nUn giorno la guerra finisce, ma non \u00e8 possibile comunicare in tempi brevi la notizia alla piccola isola, dove dunque gli abitanti delle due etnie, ignorando la pace avvenuta, continueranno a combattersi tra di loro. In questo esempio gli uomini hanno \"definito una situazione come reale\", cio\u00e8 si sono comportati come se la guerra non fosse ancora finita, ignorando la notizia, e di fatto hanno agito di conseguenza, cio\u00e8 hanno continuato a combattere.\nIn questo assioma di Thomas sembra ripresentarsi la differenza che pone Immanuel Kant tra il noumeno e il fenomeno, dove per noumeno ci si riferisce all'oggetto in s\u00e9, \"in quanto tale\", mentre con il fenomeno si designa l'oggetto \"in quanto passibile di essere percepito\".\nMa sembra ci sia una differenza importante al riguardo: mentre nelle scienze fisiche classiche \u00e8 quasi pacifica la differenza tra l'oggetto in s\u00e9 e l'oggetto come percepito, nelle scienze sociali non \u00e8 affatto detto che esista un mondo sociale oggettivo e un mondo sociale percepito. \nAd esempio, leggi come il teorema di Thomas hanno avuto un grande successo nelle scienze sociali anche perch\u00e9 si attribuisce grande importanza a ci\u00f2 che viene rappresentato, che costituisce il dato pi\u00f9 importante per capire molti fenomeni sociali.\nMolti contributi importanti alla sociologia della conoscenza sono inseriti in linea con questa \"premessa\" di William Thomas, come ad esempio il fondamentale testo La realt\u00e0 come costruzione sociale pubblicato nel 1966 ad opera di Peter L. Berger e Thomas Luckmann.\nSulla linea del teorema di Thomas, Robert K. Merton ha elaborato la profezia che si autoadempie (o profezia che si autoavvera) \u2013 la profezia riferita ad una situazione sociale tramite l'agire sociale si trasforma in fatto sociale, adempiendo alla profezia."}
{"id": "317578", "revid": "1522738", "url": "https://it.wikipedia.org/wiki?curid=317578", "title": "Disco Stu", "text": ""}
{"id": "317584", "revid": "33689", "url": "https://it.wikipedia.org/wiki?curid=317584", "title": "Tempura", "text": "Il tempura (anche al femminile: \"la tempura\"; pronuncia italiana \"temp\u00f9ra\"; dal giapponese , pronuncia ) \u00e8 un piatto della cucina giapponese a base di verdure e/o pesce, impastellati separatamente e fritti.\nStoria.\nPer tradizione si fa risalire il piatto al secolo XVI, con i primi contatti tra i giapponesi e i marinai portoghesi e con i missionari cristiani. All'inizio di ogni stagione, i cristiani si astenevano dal cibarsi di carne per tre giorni (mercoled\u00ec, venerd\u00ec e sabato), mangiavano solo verdure e pesce e si dedicavano alla preghiera. Questi quattro periodi erano chiamati in latino \"Quattro tempora\". Da qui il nome tempura, che i giapponesi utilizzano ancora oggi per questo piatto.\nSecondo altre fonti l'origine del nome risale al portoghese \"tempero\", traducibile con \"condimento\", \"spezia\"."}
{"id": "317588", "revid": "610351", "url": "https://it.wikipedia.org/wiki?curid=317588", "title": "Lista di euroregioni", "text": "Lista di euroregioni. Da notare la differenza di nome anche della stessa regione nei paesi che vi partecipano."}
