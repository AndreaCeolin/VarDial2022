{"id": "303714", "revid": "599013", "url": "https://it.wikipedia.org/wiki?curid=303714", "title": "Cartello", "text": "Un cartello (in lingua inglese \"trust\"), in economia, \u00e8 un accordo tra pi\u00f9 produttori, siano essi legali o illegali, indipendenti di un bene per porre in essere delle misure che tendono a limitare la concorrenza sul proprio mercato, impegnandosi a fissarne alcuni parametri quali le condizioni di vendita, il livello dei prezzi, l'entit\u00e0 della produzione, le zone di distribuzione, ecc.\nStoria.\nI primi cartelli industriali appaiono alla fine del XIX secolo negli Stati Uniti: il mercato interno statunitense \u00e8 amplificato dall'introduzione della ferrovia, con una crescita del commercio interno. I primi cartelli coinvolgono i produttori di carbone, acciaio e petrolio.\nLe prime normative antimonopolio, emanate da alcuni stati USA a partire dal 1887, vengono poi riunite nel 1890 nello Sherman Act che imporr\u00e0 il divieto di cartelli e monopoli a livello federale.\nNell'Europa di fine Ottocento, ugualmente, si sviluppano cartelli a livello nazionale, soprattutto in Francia, Gran Bretagna e Germania (nella zona dello Zollverein). I cartelli non vengono tuttavia limitati, a causa della competizione imperialista tra stati anche a livello economico. La 'cartellizzazione' viene incoraggiata in quanto permette di indirizzare meglio la produzione economica, fissata a livello politico (autarchia).\nNel 1926 nasce la Comunit\u00e0 dell'Acciaio: un cartello tra imprese private di differenti stati che intendono regolamentare (limitare) la concorrenza. Ad essa partecipavano anche imprese inglesi ed americane; l'accordo coprir\u00e0 il 90% della produzione mondiale. Negli anni a seguire la Francia proporr\u00e0 la creazione di un'unione doganale frutto di accordi privati, abolendo le dogane e le restrizioni sulle esportazioni, ma la proposta sar\u00e0 respinta.\nAl termine della seconda guerra mondiale, per evitare nuovi fenomeni di cartellizzazione, si avvia un processo di cooperazione internazionale che sfocia nel trattato della Comunit\u00e0 Europea del Carbone e dell'Acciaio (1952); gli stati aderenti accettano di attribuire parte della loro sovranit\u00e0 a questa organizzazione.\nIl Trattato di Roma del 1957 che sancisce la nascita della Comunit\u00e0 economica europea, infine, include delle normative anti-monopolio direttamente applicabili negli stati membri.\nDescrizione.\nSi tratta generalmente di accordi temporanei, in quanto la convenienza economica di ciascuno dei partecipanti, che restano entit\u00e0 giuridicamente indipendenti, \u00e8 continuamente soggetta a revisione, e persiste un forte incentivo alla 'rottura' del cartello soprattutto da parte delle aziende pi\u00f9 efficienti sul mercato. D'altra parte, la teoria microeconomica sembrerebbe mostrare un interesse a colludere, poich\u00e9 le imprese che si accordano sul prezzo ottengono tutte un profitto maggiore di quello che avrebbero facendosi concorrenza.\nQuesto pone un problema di etica manageriale; le pratiche anticoncorrenziali garantiscono un profitto maggiore per gli azionisti-soci, ma dei danni dei consumatori finali, che si trovano a pagare prezzi pi\u00f9 alti rispetto al rapporto qualit\u00e0/prezzo che avrebbero in situazione di concorrenza.\nI cartelli hanno svolto una funzione negativa ed una positiva: quella positiva portava all'individuazione di un equilibrio, in assenza di un sistema internazionale; la negativa comporta la presenza di restrizioni al commercio.\nDisciplina legislativa.\nA causa degli effetti distorsivi della libera concorrenza, i cartelli sono generalmente vietati dalle leggi anti-monopolio nazionali ed internazionali; esistono tuttavia alcuni cartelli riconosciuti e legali che regolano il prezzo di alcuni beni, ad esempio l'OPEC, che \u00e8 costituita direttamente dagli Stati produttori di petrolio e come tale non \u00e8 soggetta alla disciplina anti-monopolio."}
{"id": "303716", "revid": "767487", "url": "https://it.wikipedia.org/wiki?curid=303716", "title": "Ali (film 1927)", "text": "\"Ali (Wings)\" \u00e8 un film di guerra del 1927 diretto da William A. Wellman\n\u00c8 il primo film ad aver vinto l'Oscar al miglior film nel 1929. \u00c8 inoltre l'unico film muto ad aver vinto questo premio, oltre che l'unico in assoluto a vincere l'Oscar ai migliori effetti tecnici.\nTrama.\nNel 1917, in una piccola citt\u00e0 di provincia americana, il giovane Jack Powell armeggia con la sua automobile ma, in realt\u00e0, sogna di poter un giorno volare. \nMary, la ragazza della porta accanto, \u00e8 innamorata di lui ma Jack corteggia invece la bella Sylvia, una sofisticata signorina di citt\u00e0, che lui invita a salire in auto. Lei accetta, anche se il suo cuore batte per David, il rampollo di una ricca famiglia locale. Quando scoppia la guerra, sia Jack che David partono arruolati: Sylvia mette una sua foto in un medaglione che vorrebbe dare a David ma Jack crede che sia per lui e lei non ha il coraggio di dirgli la verit\u00e0. David ci resta male, ma lei lo rassicura: anche se ha dato il medaglione a Jack, il suo cuore appartiene a lui. Al momento della partenza, Jack quasi si scorda di salutare Mary, ma poi torna indietro e le affida la sua auto, che lei aveva aiutato a decorare con una stella dipinta sulla portiera. David, invece, porta con s\u00e9, come portafortuna, un vecchio giocattolo, un orsacchiotto di peluche.\nAl campo base, dove Jack e David si ritrovano per il corso di formazione, tra i due - che si sentono rivali - all'inizio non corre buon sangue. Poi, per\u00f2, dopo un incontro di pugilato, i ragazzi diventano amici. Conoscono un altro giovane aviatore, molto esperto, il cadetto White che, vedendo l'orsetto di David, dichiara che molti aviatori si affidano a qualche portafortuna ma che \"quando il tuo tempo arriva, non puoi far altro che accettarlo\". White lascia i due nuovi amici per un'esercitazione, ma il suo aereo ha un incidente e lui resta ucciso.\nIn Francia, Jack dipinge il suo aereo con il disegno di una stella, come aveva gi\u00e0 fatto con la sua automobile. \nNel corso del loro primo combattimento aereo, si trovano a combattere con il capitano Kellermann, un famoso asso dell'aviazione tedesca che \u00e8 alla testa della sua squadriglia denominata \"Flying Circus\". Kellermann, cavallerescamente, risparmia la vita a David, al quale si \u00e8 inceppata da mitragliatrice. Jack, che si \u00e8 separato dalla sua formazione, \u00e8 attaccato da due Fokker ma riesce ad atterrare in un campo, dove per\u00f2, per salvarsi, \u00e8 costretto ad abbandonare l'aereo. Nel frattempo, Mary - che ha imparato a guidare la Shooting Star, l'auto lasciatale da Jack - si \u00e8 arruolata volontaria nei corpi motorizzati femminili e viene inviata anche lei in Francia dove guida le ambulanze. Il villaggio dove si trova viene attaccato da un Gotha, il pi\u00f9 potente dei bombardieri tedeschi, ma in soccorso arrivano gli aviatori americani che abbattono il Gotha e due aerei di scorta. Mentre la squadriglia alleata vola via, Mary vede la stella su uno degli aerei e si rende conto che a bordo c'\u00e8 Jack.\nFesteggiati come eroi, agli aviatori viene concessa una licenza a Parigi. Jack, sconvolto dagli orrori della guerra, si d\u00e0 alla pazza gioia e, alle Folies Berg\u00e8re, Mary lo rintraccia completamente ubriaco. La ragazza vorrebbe dirgli che il congedo \u00e8 stato soppresso e che lui deve presentarsi quanto prima al comando, in vista di un attacco generale. Ma Jack, che neanche la riconosce, vede solo una soldatessa che lo importuna e la manda via. La ragazza si rifugia nelle toilette delle signore, dove si sfoga piangendo. Un'assistente la consiglia di usare \"lo zucchero\" al posto dell'\"aceto\"... Lei, seguendo il suggerimento, si toglie gli abiti militari e indossa un seducente costume dello spettacolo: riesce cos\u00ec ad attirare l'attenzione di Jack che la segue in camera dove per\u00f2 si mette a dormire. Prima di potersi cambiare di nuovo, Mary \u00e8 sorpresa dalla polizia militare che la prende per una prostituta. Arrestata, viene rimandata in patria con disonore mentre Jack, che non ricorda niente della notte di baldoria, ritorna alla sua unit\u00e0.\nAl campo, Jack legge sul giornale del rimpatrio di Mary e se ne meraviglia. Uno degli altri aviatori, il tenente Cameron, insinua che la ragazza si sia comportata in maniera licenziosa ma il suo commento suscita la reazione irata sia di Jack che di David. Quest'ultimo, vedendo il calore con il quale Jack difende Mary, spera che l'amico abbia dimenticato Sylvia. Ma Jack gli mostra il medaglione che lui crede destinato a lui: mentre lo apre, la foto della ragazza cade a terra e, nel retro, David legge la dedica che era stata indirizzata a lui e che Jack non ha mai letto. Per non ferirlo, non vuole fargliela vedere: la disputa tra i due amici viene interrotta dall'ordine che ricevono di salire immediatamente a bordo dei loro aerei. Nessuno dei due porta con s\u00e9 il proprio portafortuna: n\u00e9 Jack, che non ha pi\u00f9 il medaglione di Sylvia, n\u00e9 David, al quale cade di tasca il suo orsetto.\nIl compito della squadriglia area \u00e8 quello di proteggere i soldati a terra dagli attacchi nemici. Durante l'azione, David finisce oltre le linee nemiche, perdendo l'aereo. Riesce per\u00f2 ad eludere la cattura e, dopo una notte passata nascondendosi, all'alba riesce a rubare un Fokker da un campo d'aviazione con il quale vuole tornare alla base. Jack, credendo che l'amico sia morto, giura di vendicarlo. La mattina, impegnato con la squadriglia a difendere le truppe di soldati impegnati sul terreno, vede arrivare un Fokker nemico ma non si rende conto che a pilotarlo \u00e8 David. Questi cerca di farsi riconoscere, ma senza risultato e, per sfuggire agli attacchi di Jack, il Fokker va a schiantarsi contro il muro di una chiesa. Finalmente Jack si rende conto di aver colpito l'amico: scende a terra e raccoglie le ultime parole di David che, prima di morire, lo perdona.\nIl dolore e la vergogna per aver ucciso l'amico accompagnano Jack quando questi torna a casa, accolto come un eroe, con parate e festeggiamenti. Ora il suo dovere \u00e8 quello di recarsi dai genitori dell'amico, per chiedere il loro perdono. A loro consegna la medaglia di David e il suo orsetto. La madre di David consola Jack, dicendogli che in realt\u00e0 David \u00e9 morto per colpa della guerra.\nPi\u00f9 tardi, Mary viene a sedersi vicino a lui in macchina e i due parlano per ore. Scende la sera e, nel cielo compare una stella cadente, come la \"shooting star\", il disegno che gli ha portato fortuna. Jack, allora, si rende conto di essere innamorato da sempre di Mary.\nProduzione.\nIl film venne girato muto e in seguito sonorizzato con il sistema Western Electric Sound System utilizzato per la colonna sonora e per gli effetti sonori.\nFu la seconda scenografia (anche se non accreditata) di Hans Dreier negli Stati Uniti. Lo scenografo, trasferitosi a Hollywood, arrivava dalla Germania, dove era molto conosciuto: nel 1924, il suo primo film USA era stato \"La zarina\" di Ernst Lubitsch.\nIl film fu prodotto dalla Paramount Famous Lasky Corporation (A Lucien Hubbard Production) con un budget di due milioni di dollari.\nLa maggiore innovazione del film riguarda il posizionamento delle macchine da presa sulle ali degli aeroplani, stratagemma grazie al quale fu possibile ottenere delle inquadrature di grande effetto. Tuttavia durante le riprese, un pilota militare rimase ucciso in un incidente di volo.\nSi tratta del primo film di guerra in cui viene mostrato l'uso del congegno esplosivo chiamato siluro Bangalore.\nDistribuzione.\nIl film fu proiettato in anteprima a San Antonio nella primavera 1927 in una versione muta che, secondo \"Variety\", era di quattordici rulli e che, in seguito, fu ridotta a 139 minuti, in due parti divise da un intervallo che fu posizionato dopo 65 minuti di proiezione del film. Il 12 agosto 1927, si tenne un'anteprima a New York che fu seguita qualche mese dopo da un'altra a Los Angeles (15 gennaio 1928), presentando sempre la versione muta.\nIl copyright del film venne registrato solo il 5 gennaio 1929, dopo che alla pellicola vennero aggiunti gli effetti sonori e la colonna musicale per la sua distribuzione nazionale affidata alla Paramount Pictures.\nDal 2018 \u00e8 disponibile un dvd prodotto da DNA Srl, dal titolo \"ALI - WINGS\". Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme.\nTitoli.\nCopia della pellicola viene conservata a Parigi negli archivi della Cin\u00e9math\u00e8que Fran\u00e7aise. Un positivo a 16\u00a0mm si trova presso il Mary Pickford Institute for Film Education.\nRiconoscimenti.\n\u00c8 il primo film a vincere il Premio Oscar come miglior produzione e migliori effetti tecnici, nel 1997 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "303720", "revid": "109010710", "url": "https://it.wikipedia.org/wiki?curid=303720", "title": "Downing Street", "text": "Downing Street \u00e8 una famosa via del centro di Londra in cui si trovano gli edifici che sono, da oltre due secoli, le residenze ufficiali di due fra pi\u00f9 importanti ministri del Regno Unito, il Primo Lord della Tesoreria (un incarico tenuto dal Primo Ministro del Regno Unito) ed il Secondo Lord della Tesoreria (retto dal Cancelliere dello Scacchiere).\nL'indirizzo pi\u00f9 importante di Downing Street \u00e8 il numero 10, residenza ufficiale del Primo Lord della Tesoreria e, quindi, del Primo Ministro, dal momento che - al giorno d'oggi - le due cariche sono rivestite dalla stessa persona. Di conseguenza, le espressioni \"Downing Street\" o \"Numero 10\" sono spesso usate per indicare il Primo Ministro o la sede del suo ufficio. Analogamente, \"Numero 11\" indica il Cancelliere dello Scacchiere o la sua sede.\nDowning Street \u00e8 situata lungo la Whitehall, nel centro di Londra, non molto lontano dal palazzo di Westminster, dove ha sede il Parlamento e da Trafalgar Square. Confina con la Horse Guards Parade e St. James's Park. \nDowning Street \u00e8 intitolata a Sir George Downing, un soldato e diplomatico che prest\u00f2 servizio sotto il governo di Oliver Cromwell e sotto il regno di Carlo II d'Inghilterra.\nIl Primo Ministro, il Cancelliere dello Scacchiere e il Capo Whip vivono in case tutte su un solo lato della via.\nLe case sull'altro lato della strada, durante il XIX secolo, sono state rimpiazzate dalla imponente struttura che ospita il Foreign Office, il ministero degli esteri del Regno Unito.\nChi vive e dove.\nLe varie residenze di Downing Street non sono sempre state occupate dai detentori della stessa carica. I vari ministri hanno spesso utilizzato gli appartamenti che ritenevano pi\u00f9 adatti a soddisfare le loro esigenze, senza dare eccessiva importanza alla sede formale.\nQualche volta l'appartamento al numero 11 non \u00e8 stato occupato dal Cancelliere dello Scacchiere, ma dal Vice Primo Ministro; altre volte i ministri hanno usato i loro appartamenti di Downing Street solo per le occasioni formali.\nDopo le elezioni generali del 1997 che hanno portato al governo il Partito Laburista, il Primo Ministro, Tony Blair, e il Cancelliere dello Scacchiere, Gordon Brown, si sono scambiati appartamento.\nIl Primo Ministro, sposato e con tre figli, si \u00e8 trasferito dall'appartamento al numero 10 a quello pi\u00f9 grande al numero 11 di Downing Street occupato dal Cancelliere dello Scacchiere che, non essendo sposato all'epoca, non aveva particolari esigenze di spazio.\nCancelli di Downing Street.\nNel 1989 agli ingressi di Downing Street sono stati eretti grandi cancelli d'acciaio per difendere il Primo Ministro, all'epoca Margaret Thatcher, dagli attacchi terroristici, in particolare da parte dell'IRA.\nPrima chiunque poteva entrare in Downing Street che, molto spesso, era utilizzata dai passanti come scorciatoia per il vicino St. James's Park.\nNel 2003, infine, i cancelli sono stati sottoposti a lavori per rafforzarne le fondazioni."}
{"id": "303722", "revid": "6923", "url": "https://it.wikipedia.org/wiki?curid=303722", "title": "Walter Houser Brattain", "text": "Vinse il Premio Nobel per la fisica nel 1956 assieme a John Bardeen e William Shockley per gli studi che portarono alla realizzazione del transistor.\nBiografia.\nWalter Brattain nacque a Amoy (Xiamen), Fujian, Cina, da genitori americani, Ross R. Brattain e Ottilie Houser Brattain. Ross R. Brattain fu un docente al Ting-Wen Institute, scuola privata per giovani cinesi; Ottilie Houser Brattain fu una matematica. Entrambi diplomati al Whitman College. Ottilie e il piccolo Walter ritornarono negli USA nel 1903, e Ross li segu\u00ec subito dopo. Si stabilirono per anni a Spokane (Washington), poi si trasferirono creando un cattle ranch vicino Tonasket, Washington nel 1911.\nBrattain frequent\u00f2 le scuole superiori a Washington, un anno alla Queen Anne High School di Seattle, due anni alla Tonasket High School, e un altro anno alla Moran School for Boys di Bainbridge Island, Washington. Brattain prosegu\u00ec gli studi poi al Whitman College a Walla Walla, Washington, assieme a Benjamin H. Brown (fisica) e Walter A. Bratton (matematica). Consegu\u00ec un bachelor's degree alla Whitman nel 1924, con un double major in fisica e matematica. Brattain e i suoi compagni Walker Bleakney, Vladimir Rojansky e E. John Workman seguirono vie diverse nel rampo della fisica e chiamati \"the four horsemen of physics\". Il fratello di Walter, Robert Brattain, divenne a sua volta un fisico.\nBrattain consegu\u00ec un Master of Arts alla University of Oregon a Eugene (Oregon) nel 1926, e un Ph.D. alla University of Minnesota nel 1929. A Minnesota, Brattain studi\u00f2 meccanica quantistica con John Hasbrouck van Vleck. La tesi, con la supervisione di John T. Tate, fu \"Efficiency of Excitation by Electron Impact and Anomalous Scattering in Mercury Vapor.\"\nWalter Brattain si spos\u00f2 due volte. La prima moglie fu la chimica Keren Gilmore, sposata nel 1935, con un figlio, William G. Brattain, nato nel 1943. Keren Gilmore Brattain mor\u00ec il 10 aprile 1957. Spos\u00f2 poi Emma Jane (Kirsch) Miller, madre di tre bambini.\nSi spost\u00f2 a Seattle negli anni '70 e l\u00ec visse fino alla morte per malattia di Alzheimer. \u00c8 sepolto al City Cemetery di Pomeroy (Washington).\nOnorificenze.\nWalter Brattain fu onorato con i seguenti riconoscimenti."}
{"id": "303725", "revid": "131358", "url": "https://it.wikipedia.org/wiki?curid=303725", "title": "Kakha Kaladze", "text": ""}
{"id": "303728", "revid": "124954053", "url": "https://it.wikipedia.org/wiki?curid=303728", "title": "Mappa di Piri Reis", "text": "La mappa di Piri Re'is \u00e8 un documento cartografico realizzato dall'ammiraglio turco Piri Re\u00ecs il 7 aprile 1513.\nDescrizione.\nLa mappa pergamenacea \u00e8 conservata nella Biblioteca del Palazzo di Topkap\u0131 di Istanbul, dove fu rinvenuta nel 1929 durante i lavori di rifacimento per trasformarlo in museo: \u00e8 una parte di un documento pi\u00f9 ampio, di cui rappresenta circa un terzo (o forse la met\u00e0) dell'estensione originaria. Rappresenta una porzione dell'Oceano Atlantico oltre alle coste dell'Europa, dell'Africa e del versante orientale dell'America meridionale.\nReca una scritta che dice:\nLa mappa venne realizzata da Piri Re'\u00ecs per essere offerta al Sultano ottomano Solimano il Magnifico nel 1517. Probabilmente, sub\u00ec alcuni ritocchi minori, successivi al 1519. Essa fu redatta sulla scorta di diverse informazioni, ricavate da carte nautiche e da mappamondi precedenti, rendendo il tutto coerente. Oltre a quattro portolani portoghesi, P\u012br\u012b Re\u02be\u012bs si avvalse anche della cosiddetta \"mappa di Colombo\" (usata cio\u00e8 dal grande navigatore italiano, come attesta lo stesso Piri Re'is nella scritta autografa sulla sua Mappa), che era stata razziata dopo la cattura di sette navi spagnole al largo di Valencia. Nella nota pi\u00f9 lunga, leggibile al centro, Piri Reis racconta molti dettagli sulle esplorazioni di Colombo, definito \u201cgrande astronomo\u201d e in particolare afferma che \u201ci litorali e le coste che figurano su questa carta sono presi dalla carta di Colombo\u201d.\nAlcuni scrittori hanno avanzato ipotesi alternative per spiegare una loro differente interpretazione, secondo cui alcune linee di costa rappresenterebbero invece l'Antartide con un livello di dettaglio difficilmente raggiungibile nel XVI secolo. Tuttavia altri storici sostengono che non vi sia alcuna correlazione tra la forma del continente antartico attuale (n\u00e9 passato) con le linee indicate sulla mappa.\nLa mappa poi si ispira chiaramente (anche se in maniera imprecisa e distorta) ad altre mappe coeve, come quella di Martin Waldseem\u00fcller, e, pi\u00f9 probabilmente, a mappe portoghesi che non ci sono pervenute, ma di cui abbiamo alcune descrizioni. In particolare, l'ammiraglio potrebbe essere riuscito a mettere le mani sulle mappe realizzate nella spedizione del capitano portoghese Pedro Alvarez Cabral, che nel 1500 raggiunse il Sudamerica partendo dalla Guinea; oppure su quelle realizzate tra il 1501 e il 1504 da Vespucci, quando, al servizio del capitano portoghese Gonzalo Coelho, discese di molto le coste sudamericane, arrivando in Patagonia.\nDopo la scoperta, le numerose note sulla mappa vennero tradotte nel 1935 - per esplicita volont\u00e0 di Atat\u00fcrk - da Bay Hasan Fehmi e Yusuf Akcura, per conto della \"Societ\u00e0 storica turca\" (\"Turk tarihi kurumu\"). I due curatori allegarono l'integrale trascrizione delle legende della Carta di Piri Re'is (\"Piri Reis Haritasi\"), presenti in margine all'originale, in lingua turca moderna, tedesco, francese, inglese e italiano. La Carta \u00e8 stata nuovamente riprodotta nel 1966, anche in seguito all'approfondito studio di Ay\u015fe Afetinan che, nel 1954, parl\u00f2 dell'opera nel lavoro \"The oldest map of America\".\nIl riferimento a Colombo.\nParticolarmente illuminante appare una sua frase, riportata in margine al foglio e redatta in lingua turca ottomana (con caratteri quindi derivati dall'arabo). In un passaggio in cui si parla del continente americano letteralmente si pu\u00f2 leggere:\nNel contesto delle polemiche storiografiche sull'origine del navigatore, queste scarne righe sono state spesso portate come duplice prova a favore della genovesit\u00e0, dato che - a parte il riferimento esplicito ai cittadini di Genova, \"Cinevizden\" - la parola turca usata pi\u00f9 volte nella mappa \u00e8 \"Qol\u014dnb\u014d\", e non \"Qol\u014dn\", come invece sarebbe avvenuto qualora il nome del navigatore \"infedele\" fosse stato Col\u00f3n, secondo la grafia e la dizione castigliana. Ci\u00f2 contribuisce a rafforzare la tesi secondo cui le origini di Cristoforo Colombo fossero genovesi e non spagnole.\nInterpretazioni pseudoarcheologiche.\nIl frammento della mappa del mondo di Piri Re\u00ecs \u00e8 stato utilizzato in varie pubblicazioni pseudoarcheologiche per sostenere, senza alcuna documentazione scientificamente credibile, che la conoscenza della geografia mondiale mostrata nella mappa, e, in particolare, quella delle coste dell'America, sarebbe stata pi\u00f9 approfondita di quella che viene in genere attribuita all'epoca anche precedente alla scoperta delle Americhe da parte di Colombo."}
{"id": "303743", "revid": "2221902", "url": "https://it.wikipedia.org/wiki?curid=303743", "title": "Unit\u00e0 di memoria di massa", "text": "Una unit\u00e0 di memoria di massa (in lingua inglese drive pronuncia , abbreviazione di \"disk drive\", traducibile come \"guida disco\") in informatica \u00e8 un tipo di unit\u00e0 periferica destinato alla lettura e/o scrittura di un supporto di memoria di massa.\nTipologie.\nIl drive pu\u00f2 utilizzare un supporto di memoria removibile o non removibile. Esempi di drive per supporti di memoria removibili sono il floppy disk drive e il masterizzatore di dischi ottici (il supporto di memoria removibile \u00e8 rispettivamente il floppy disk e il disco ottico). Esempi di drive per supporti di memoria non removibili sono invece l'hard disk drive e il drive a stato solido, ad esempio un hard disk drive pu\u00f2 essere installato all'interno del case del computer in modo fisso oppure essere removibile. Nel secondo caso l'hard disk drive viene fissato ad un apposito cassettino che ne permette l'alloggiamento in un vano per drive con apertura nel case e, all'occorrenza, l'estrazione da esso. Altro esempio di drive removibile \u00e8 la pendrive cos\u00ec come scheda di memoria SD.\nInfine un drive pu\u00f2 anche essere una periferica esterna, cio\u00e8 un dispositivo che fa parte del computer ma che non \u00e8 installato nel case principale del computer. In tal caso il drive \u00e8 collegato al case principale del computer normalmente attraverso un collegamento via cavo ma eventualmente anche attraverso un collegamento via radio.\nGestione nei sistemi operativi.\nIn Unix e in sistemi operativi derivati da Unix (Linux, FreeBSD e simili) generalmente i drive si trovano nella cartella /dev, anche se si pu\u00f2 scegliere la cartella dove allocarli.\nNei sistemi operativi DOS e Windows i drive vengono indicati con una lettera maiuscola. In genere il floppy disk drive primario viene indicato con \"A\", quello secondario con \"B\", l'hard disk con \"C\". I lettori CD e DVD, quando non sono presenti partizioni o altri hard disk, vengono indicati con \"D\" e \"E\". La lettera F in genere viene utilizzata per i drive removibili.\nAl contrario di Unix e derivati, i sistemi operativi DOS e Windows non distinguono una partizione da un drive quindi pu\u00f2 succedere di confondere una partizione per un drive o viceversa.\nDrive virtuale.\nUn drive virtuale \u00e8 un dispositivo che \u00e8 riconosciuto dai sistemi operativi come un drive fisico ordinario, che attraverso l'uso di software definiti \u201cemulatori di cd\u201d legge dall'hardware delle immagini disco anzich\u00e9 dei veri e propri dischi ottici fisici.\nUn drive virtuale pu\u00f2 emulare ogni tipo di drive fisico, ad esempio fra i tanti un hard disk drive (disco fisso), un lettore di nastri magnetici, una chiave USB, floppy disk drive (lettore floppy), CD/DVD/BD/HD DVD o una risorsa condivisa."}
{"id": "303752", "revid": "767487", "url": "https://it.wikipedia.org/wiki?curid=303752", "title": "Alfred Marie-Jeanne", "text": "Biografia.\nIl 1\u00ba luglio 1978 ha fondato il Movimento Indipendentista Martinicano.\n\u00c8 stato sindaco di Rivi\u00e8re-Pilote ininterrottamente dal 1971 al 2000.\n\u00c8 stato inoltre consigliere regionale della Martinica dal 1990 al 2010, venendo eletto dal 1998 al 2010 anche come Presidente del Consiglio regionale della Martinica.\nNel 1997 viene eletto per la prima volta deputato all'Assemblea Nazionale francese, venendo riconfermato alle successive elezioni del 2002, 2007 e 2012."}
{"id": "303754", "revid": "599013", "url": "https://it.wikipedia.org/wiki?curid=303754", "title": "Karl Brunner", "text": "Biografia.\nAppartenente al gruppo sportivo dell'Arma dei Carabinieri, ha primeggiato a livello internazionale sia nel singolo che nel doppio.\nLe prime soddisfazioni le ha colte ai campionati mondiali, conquistando la medaglia d'oro nel singolo a Valdaora 1971. Sempre a livello iridato ha conquistato altre due medaglie, entrambe d'argento, una nel singolo ed una nel doppio.\nIn carriera ha preso parte a tre edizioni dei Giochi olimpici invernali: il suo esordio \u00e8 stato a dove ha colto la nona piazza nel singolo; si \u00e8 ripresentato ad giungendo undicesimo nel singolo ed ha partecipato per l'ultima volta a , nella gara del singolo non ha concluso la prova mentre nel doppio ha conquistato la medaglia d'argento in coppia con Peter Gschnitzer.\nHa debuttato nella gara inaugurale della Coppa del Mondo del 4 dicembre 1977 a Sch\u00f6nau am K\u00f6nigssee ottenendo subito la prima vittoria nel doppio. In classifica generale si \u00e8 classificato al secondo posto nel singolo nel 1979/80 e per due volte, nel 1977/78 e nel 1978/79 ha vinto il trofeo di doppio, sempre in coppia con Gschnitzer.\nA livello continentale ha vinto tre medaglie, tra le quali una d'oro ai campionati europei.\nNella stagione 2006/07 \u00e8 stato responsabile della nazionale italiana juniores di slittino."}
{"id": "303760", "revid": "116646763", "url": "https://it.wikipedia.org/wiki?curid=303760", "title": "PalmOne Treo 600", "text": "Il PalmOne Treo 600 \u00e8 uno smartphone in standard GPRS quadribanda (850/900\u00a0MHz e 1800/1900\u00a0MHz), basato sul palmOS 5.2.1.\nDotato di 24 Megabyte di RAM utilizzabili dall'utente, ha un touch screen da 2,5 pollici di risoluzione di 160x160. Compatibile con lettori software MP3, il Treo 600 \u00e8 dotato di una fotocamera digitale da 0.3 megapixel (640x480).\nIl 24 ottobre 2004, PalmOne ha presentato ufficialmente il successore di Treo 600, il Treo 650.\nDesign.\nIl Treo 600 \u00e8 un dispositivo piuttosto grande per gli standard dei telefoni cellulari, ma compatto per un PDA.\nIl 600 \u00e8 leggermente pi\u00f9 ampio e profondo rispetto al suo predecessore ed \u00e8 quasi mezzo pollice pi\u00f9 sottile, conferendogli un aspetto pi\u00f9 simile al cellulare.\nIl nuovo fattore di forma \u00e8 stato associato ad una saponetta. Il design \u00e8 un esempio di forma che segue la funzione, la parte anteriore del telefono \u00e8 composta da una tastiera QWERTY completa nella parte inferiore, con menu e pulsanti home in basso a destra.\nSopra la tastiera ci sono i 4 pulsanti per avviare le applicazioni ed un navigatore \"a cinque vie\".\nOgni pulsante dell'applicazione pu\u00f2 essere associato a due applicazioni, ad eccezione dell'ultimo pulsante che ha una delle sue funzioni mappata permanentemente sull'accensione / spegnimento.\nSopra i pulsanti e il navigatore c'\u00e8 un piccolo logo Treo e il grande schermo tattile a colori 160x160.\nLa parte superiore del telefono \u00e8 occupata dall'auricolare, antenna, slot SDIO / MMC; davanti allo slot c'\u00e8 la porta a infrarossi, con il pulsante di accensione che pu\u00f2 essere utilizzato per spegnere lo schermo o, se tenuto premuto per qualche secondo, pu\u00f2 disattivare le funzioni della radio.\nDi fronte alla porta IR \u00e8 presente un interruttore che, per impostazione predefinita, serve per passare tra la normale suoneria e la modalit\u00e0 silenziosa con vibrazione. La parte posteriore di Treo \u00e8 abbastanza semplice con un logo Palm nella parte inferiore con un foro del pin di reset spostato a destra.\nSul retro del telefono verso l'alto c'\u00e8 un adesivo con vari numeri di serie e una griglia a forma di altoparlante triangolare spostata a sinistra. Sopra la griglia dell'altoparlante si trova l'obiettivo della fotocamera VGA e la parte superiore dello stilo \u00e8 visibile sopra e alla sinistra dell'obiettivo. La parte inferiore di Treo ospita il jack da 2,5 mm che pu\u00f2 emettere audio stereo e accettare un adattatore per jack standard da 3,5 mm. Accanto al jack audio, nel centro del telefono, risiede un connettore utilizzato per il trasferimento e la ricarica dei dati. Il lato in alto a sinistra del telefono contiene 2 tasti del volume; il lato destro \u00e8 un'immagine speculare di sinistra senza i tasti del volume."}
{"id": "303761", "revid": "174925", "url": "https://it.wikipedia.org/wiki?curid=303761", "title": "Crisotemide", "text": ""}
{"id": "303762", "revid": "2082216", "url": "https://it.wikipedia.org/wiki?curid=303762", "title": "Mumia Abu Jamal", "text": ""}
{"id": "303763", "revid": "1543377", "url": "https://it.wikipedia.org/wiki?curid=303763", "title": "Cynar", "text": "Il Cynar \u00e8 un liquore a base di carciofo creato nel 1948 dall\u2019imprenditore veneziano Angelo Dalle Molle e prodotto inizialmente dall'azienda G.B. Pezziol di Padova. Divenne popolare con i caroselli televisivi degli anni sessanta.\nCaratteristiche.\nIl liquore \u00e8 a base di essenza di foglie di carciofo e infuso di tredici erbe e piante, ha un sapore dolce-amaro e un colore ambrato scuro. La sua gradazione alcolica \u00e8 di 16,5 gradi. Nasce come aperitivo e come digestivo \u2013 dal momento che contiene cinarina, sostanza estratta dal carciofo che favorisce la digestione. Inizialmente, la ricetta originaria del Cynar includeva la vitamina B1, poi eliminata dalla formula. Generalmente viene bevuto con ghiaccio o usato come base per cocktail, mescolato con seltz e una fetta di limone o d'arancia, oppure viene consumato con cola, acqua tonica o soda amara al limone. In alcune zone d'Italia \u00e8 utilizzato per arricchire il vino bianco o come ingrediente aggiuntivo per lo \"spritz\".\nStoria.\nNel 1948, l'azienda G.B. Pezziol di Padova di propriet\u00e0 di Amedeo, Angelo e Mario Dalle Molle - gi\u00e0 produttori del VOV - crea un liquore aperitivo-digestivo chiamato CaB1. Alla fine del 1949, dopo una lunga fase di sperimentazione il liquore prende nome di \"Cynar\" dal nome di un suo componente, la \"cynara scolymus\", e nel 1952 viene commercializzato con l'etichetta che lo render\u00e0 famoso. Un sondaggio Doxa lo annovera nel 1955 fra i pi\u00f9 apprezzati aperitivi italiani, secondo solo al Campari Soda e al Bitter Campari; i fratelli Dalle Molle decidono di spostare la sede legale dell'Azienda a Milano , nonostante la produzione rimanga a Padova. La progressiva espansione delle vendite dal 1957 al 1976 avviene parallelamente al potenziamento pubblicitario, soprattutto grazie al carosello trasmesso dalla Rai.\nIl liquore diviene popolare con i caroselli nei primi anni sessanta del XX secolo, grazie alla fortunata serie di filmati pubblicitari televisivi interpretati prima da Ferruccio De Ceresa e poi, dal 1966, da Ernesto Calindri. In uno degli sketch pubblicitari pi\u00f9 noti al grande pubblico, un imperturbabile Calindri sorseggia un bicchiere di Cynar seduto a un tavolino nel bel mezzo di una rotatoria, nel caos del traffico cittadino e poi recita lo slogan entrato a far parte dell'immaginario collettivo: \"Cynar contro il logorio della vita moderna\". Il sodalizio tra l'attore e il marchio durer\u00e0 fino al 1984; verso la fine degli anni settanta il Carosello cambia ambientazione e, dalla citt\u00e0 trafficata, passa a un campo di carciofi. Negli anni novanta ci sono altri testimonial come l'attore Alberto Lionello e la \"showgirl\" Natalia Estrada e nuovi spot musicati di Enzo Jannacci. \nDal 1995 Cynar entra a far parte del Gruppo Campari.\nDal settembre 2007 Cynar ripropone il famoso slogan degli anni sessanta in chiave ironica, grazie alla partecipazione del gruppo Elio e le Storie Tese i quali, come nuovi testimonial, si trovano al centro di un trafficato incrocio stradale dal quale fuggono grazie a una bottiglia di Cynar che si trasforma in una navicella spaziale a forma di carciofo. In tale spot, quando il gruppo beve il Cynar in mezzo alla strada, sulla pagina di un giornale appare la foto di Calindri con il noto slogan.\nI mercati maggiori sono Brasile, Italia e Svizzera.\nImpatto culturale.\nNel film di Maurizio Nichetti \"Ladri di saponette\", il protagonista di un film neorealista finisce nella pubblicit\u00e0 che intermezza la prima rappresentazione televisiva del film stesso e un motorino travolge il tavolino di Calindri.\nAnche nel film \"Un ufficiale non si arrende mai, nemmeno di fronte all'evidenza. Firmato Colonnello Buttiglione\" si ripropone la scena del tavolino in mezzo al traffico, travolto da un militare motociclista senza freni (caporale De Martino), il quale lascia il sig. Calindri stupito e disorientato."}
{"id": "303767", "revid": "14894", "url": "https://it.wikipedia.org/wiki?curid=303767", "title": "Claude Nicolas Ledoux", "text": ""}
{"id": "303768", "revid": "62004", "url": "https://it.wikipedia.org/wiki?curid=303768", "title": "Meisterschaft von Z\u00fcrich 1979", "text": "Il Meisterschaft von Z\u00fcrich 1979, sessantaseiesima edizione della corsa, si svolse il 6 maggio 1979 su un percorso di 265,5 km. Venne vinto dall'italiano Giuseppe Saronni che termin\u00f2 in 6h32'59\"."}
{"id": "303769", "revid": "30610", "url": "https://it.wikipedia.org/wiki?curid=303769", "title": "CCCP", "text": ""}
{"id": "303770", "revid": "1782831", "url": "https://it.wikipedia.org/wiki?curid=303770", "title": "Consiglio della Provincia autonoma di Bolzano", "text": "Il Consiglio della Provincia autonoma di Bolzano (in tedesco: \"S\u00fcdtiroler Landtag\", in ladino: \"Cuns\u00ebi dla Provinzia autonoma de Bulsan\") \u00e8 il consiglio provinciale di Bolzano. Il Consiglio esercita la funzione legislativa e ha la funzione di controllo nei confronti della giunta provinciale nell'esercizio della sua competenza.\nCompetenze.\nGrazie alle competenze speciali che lo Statuto d'autonomia ha conferito alla provincia, il Consiglio esercita numerose competenze su molte materie, che sono in numero maggiore rispetto a qualsiasi provincia italiana ed anche rispetto alle altre regioni d'Italia. Di fatto il potere nelle varie materie del Consiglio della Provincia Autonoma di Bolzano \u00e8 pari o superiore a quello di una normale regione a statuto ordinario o provincia di una regione autonoma.\nIl Consiglio \u00e8 composto da 35 seggi, i consiglieri provinciali vengono eletti ogni 5 anni in occasione delle elezioni del consiglio provinciale. I consiglieri sono allo stesso tempo membri del Consiglio regionale del Trentino-Alto Adige, che esercita un numero minore di competenze rispetto alle due assemblee provinciali. Il Consiglio provinciale ha inoltre il compito di eleggere il presidente della Provincia, poich\u00e9 in Alto Adige non \u00e8 prevista l'elezione diretta del capo dell'esecutivo.\nElezione.\nIl Consiglio provinciale viene eletto ogni 5 anni in occasione delle elezioni provinciali. Gli elettori sono chiamati a votare le liste di partito, scegliendo quattro candidati al loro interno, per scegliere i consiglieri. Non era prevista l'elezione del Presidente della Provincia, la cui nomina \u00e8 di competenza dell'assise rappresentativa. La normativa vigente non si discosta sostanzialmente da quella in vigore nel XX secolo per l'elezione del Consiglio Regionale, essendosi arenata ogni proposta di riforma davanti alla necessit\u00e0 di tutelare il delicato equilibrio etnico della Provincia.\nLa ripartizione dei seggi fra le liste avviene sulla base di un sistema elettorale proporzionale puro, con metodo del quoziente \"Imperiali\" e dei pi\u00f9 alti resti. I candidati consiglieri sono dichiarati eletti nell'ordine delle preferenze riportate. La legge impone la presenza nel Consiglio di almeno un membro di lingua ladina: qualora ci\u00f2 non accada naturalmente, il candidato ladino pi\u00f9 votato, all'interno delle liste che abbiano ottenuto almeno un seggio, ottiene comunque uno scranno sottraendolo al collega di lista il meno votato fra coloro che avrebbero dovuto risultare eletti.\nAttuale composizione politica.\nAttualmente nella XVI Legislatura, in base alle elezioni provinciali del 2018, il Consiglio della Provincia Autonoma di Bolzano \u00e8 cos\u00ec composto:\nPresidenti e vicepresidenti del consiglio.\nLa presidenza del consiglio della Provincia autonoma di Bolzano va per la prima met\u00e0 di ogni legislatura ad un consigliere di madrelingua tedesca, mentre per la seconda met\u00e0 ad uno di lingua italiana. Pu\u00f2 essere eletto anche un consigliere ladino, previo assenso della maggioranza degli eletti del gruppo linguistico in luogo del quale assume la carica. Vengono poi eletti uno o due vicepresidenti, di gruppo linguistico diverso da quello del presidente (quello ladino, viene eletto solo se \u00e8 presente in consiglio un secondo consigliere ladino oltre a quello che necessariamente entrer\u00e0 a far parte della Giunta)."}
{"id": "303777", "revid": "767487", "url": "https://it.wikipedia.org/wiki?curid=303777", "title": "Meisterschaft von Z\u00fcrich 1978", "text": "Il Meisterschaft von Z\u00fcrich 1978, sessantacinquesima edizione della corsa, si svolse il 30 aprile 1978 su un percorso di 265,5 km. Venne vinto dal tedesco Dietrich Thurau che termin\u00f2 in 6h42'20\"."}
{"id": "303781", "revid": "767487", "url": "https://it.wikipedia.org/wiki?curid=303781", "title": "Meisterschaft von Z\u00fcrich 1977", "text": "Il Meisterschaft von Z\u00fcrich 1977, sessantaquattresima edizione della corsa, si svolse l'8 maggio 1977 su un percorso di 250 km. Venne vinto dall'italiano Francesco Moser che termin\u00f2 in 6h36'42\"."}
{"id": "303783", "revid": "767487", "url": "https://it.wikipedia.org/wiki?curid=303783", "title": "Meisterschaft von Z\u00fcrich 1976", "text": "Il Meisterschaft von Z\u00fcrich 1978, sessantatreesima edizione della corsa, si svolse il 2 maggio 1976 su un percorso di 254 km. Venne vinto dal belga Freddy Maertens che termin\u00f2 in 6h26'02\"."}
{"id": "303785", "revid": "767487", "url": "https://it.wikipedia.org/wiki?curid=303785", "title": "Meisterschaft von Z\u00fcrich 1975", "text": "Il Meisterschaft von Z\u00fcrich 1975, sessantaduesima edizione della corsa, si svolse il 4 maggio 1975 su un percorso di 254 km. Venne vinto dal belga Roger De Vlaeminck che termin\u00f2 in 6h56'20\"."}
{"id": "303786", "revid": "1343317", "url": "https://it.wikipedia.org/wiki?curid=303786", "title": "Asparago verde di Altedo", "text": "Asparago verde di Altedo \u00e8 un prodotto ortofrutticolo italiano a indicazione geografica protetta.\nL'asparago verde di Altedo IGP pu\u00f2 esser coltivato esclusivamente in 30 comuni della citt\u00e0 metropolitana di Bologna e 26 della provincia di Ferrara perch\u00e9 le qualit\u00e0 dell'asparago dipendono dall'origine geografica, e la coltivazione avviene in una area geografica determinata.\nIl marchio europeo e la qualit\u00e0 del prodotto sono garantito dal Consorzio di Tutela dell'Asparago Verde di Altedo IGP.\n\u00c8 conosciuto per la delicatezza del gusto e per l'assenza di fibre che li rende particolarmente teneri.\nL'unica lavorazione ammessa \u00e8 il lavaggio e refrigerazione con acqua fredda.\nL'asparago \u00e8 l'ortaggio pi\u00f9 ricco di fibre e contiene limitate quantit\u00e0 di grassi, proteine e zuccheri, mentre \u00e8 ricco di elementi minerali come calcio, fosforo, magnesio e potassio.\nQuesto ortaggio ha anche un contenuto di antiossidanti, di vitamina A, vitamina B6 e vitamina C ed \u00e8 un'eccellente fonte di acido folico.\nLa sua propriet\u00e0 pi\u00f9 significativa \u00e8 quella diuretica, che facilita l'eliminazione dall'organismo dei liquidi in eccesso e delle scorie prodotte dal metabolismo, ma ha inoltre un effetto rimineralizzante, aumenta la fluidit\u00e0 del sangue e pu\u00f2 stimolare l'intestino pigro."}
{"id": "303787", "revid": "13618", "url": "https://it.wikipedia.org/wiki?curid=303787", "title": "Regione della Ruhr", "text": "La regione della Ruhr (o bacino della Ruhr, in tedesco: \"Ruhrgebiet\", colloquialmente anche \"Ruhrpott\") \u00e8 una regione storica tedesca nella Renania Settentrionale-Vestfalia che prende nome dall'omonimo fiume Ruhr che la attraversa. La Ruhr con i suoi 5,3 milioni di abitanti \u00e8 una delle pi\u00f9 grandi aree urbane europee che si estende su una superficie di 4.535 km\u00b2.\nDescrizione.\nTuttavia la conurbazione si pu\u00f2 ritenere pi\u00f9 estesa comprendendo anche gli agglomerati di Colonia, Bonn, D\u00fcsseldorf e Leverkusen posti pi\u00f9 a sud, quest'area prende il nome di Rhein-Ruhr e forma uno tra i pi\u00f9 grandi agglomerati urbani dell'Unione europea con quasi 12 milioni di abitanti equiparando regioni metropolitane come quelle di Parigi e Londra. Fanno parte della Ruhr 53 citt\u00e0 tra cui Bochum, Bottrop, Dortmund, Duisburg, Essen, Gelsenkirchen, Hagen, Hamm, Herne, M\u00fclheim an der Ruhr e Oberhausen e molte altre, tutte interconnesse da una fitta rete autostradale e ferroviaria. Sono abitate da circa 5,3 milioni di abitanti, con una densit\u00e0 che sfiora i 1.200 ab./km\u00b2.\nRicca di carbone e di ferro ha avuto, a partire dall'inizio del XIX secolo un notevole sviluppo nei settori estrattivo e metallurgico. In seguito a ci\u00f2 la regione ha avuto un notevole incremento della sua ricchezza e della sua densit\u00e0 di abitanti giungendo a 800 ab/km\u00b2.\nStoria.\nAntica regione occupata dai Celti Raurici fin dal VI secolo a.C., \u00e8 proprio da questo popolo che prende il nome la regione tedesca della Ruhr. Durante la rivoluzione industriale fu una regione fortemente sviluppata grazie ai bacini minerari, sotto il regno di Prussia.\nNel 1921, dopo la sconfitta tedesca nella prima guerra mondiale, fu creata la \"zona demilitarizzata della Ruhr\". Nel 1923 venne invasa dalle truppe francesi e belghe a seguito del ritardo del pagamento del debito di guerra da parte della Germania. Questa regione fu un \"pegno\" di quanto il governo tedesco doveva restituire alla Francia. La Germania proclam\u00f2 la resistenza passiva nella regione: i lavoratori delle miniere misero in atto scioperi e sabotaggi, provocando un alto numero di morti e feriti. La produzione si ferm\u00f2, causando ingenti danni all'economia tedesca che gi\u00e0 aveva difficolt\u00e0 a riprendersi dopo i danni subiti dalla guerra. Nel 1925 le truppe franco-belghe si ritirarono.\nDurante la seconda guerra mondiale fu sottoposta a pesanti bombardamenti. Nel 1949 gli Alleati ne fecero un'area smilitarizzata sotto controllo internazionale, e nel 1951 ritorn\u00f2 alla Germania.\nLa chiusura delle miniere di carbone segn\u00f2 negli anni '90 l'inizio del declino industriale e la diffusione di ampie fasce di povert\u00e0 e di disoccupazione, che per l'area di Dortmund-Irving arriv\u00f2 a toccare l'11% nel 2013, a fronte di una media nazionale pari al 6%."}
{"id": "303789", "revid": "62004", "url": "https://it.wikipedia.org/wiki?curid=303789", "title": "Meisterschaft von Z\u00fcrich 1974", "text": "Il Meisterschaft von Z\u00fcrich 1974, sessantunesima edizione della corsa, si svolse il 5 maggio 1974 su un percorso di 254 km. Venne vinto dal belga Walter Godefroot che termin\u00f2 in 6h54'45\"."}
{"id": "303791", "revid": "62004", "url": "https://it.wikipedia.org/wiki?curid=303791", "title": "Meisterschaft von Z\u00fcrich 1973", "text": "Il Meisterschaft von Z\u00fcrich 1973, sessantesima edizione della corsa, si svolse il 6 maggio 1973 su un percorso di 254 km. Venne vinto dal belga Andre Dierickx che termin\u00f2 in 6h47'20\"."}
{"id": "303792", "revid": "1343317", "url": "https://it.wikipedia.org/wiki?curid=303792", "title": "Carciofo di Paestum", "text": "Carciofo di Paestum \u00e8 un prodotto ortofrutticolo italiano a Indicazione geografica protetta.\nDescrizione.\nL'Indicazione geografica protetta \u201cCarciofo di Paestum\u201d designa i capolini dei biotipi riferibili al tipo \u201cRomanesco\u201d, anche detto \u201cTondo di Paestum\u201d.\nIl prodotto deve avere i seguenti requisiti:\nZona geografica.\nLa zona di produzione del \u201cCarciofo di Paestum\u201d comprende parte del territorio dei seguenti comuni:\nLa zona \u00e8 delimitata dettagliatamente nel disciplinare di produzione.\nOrigine.\nLa diffusione del carciofo nella valle del Sele risale alla fine degli anni \u201820 del secolo scorso grazie alle vaste opere di bonifica e di profonda trasformazione agraria apportata dalla riforma fondiaria.\nTracce della presenza del carciofo nella piana del Sele sono segnalate gi\u00e0 nel 1811 dalle statistiche del Regno di Napoli (Leopoldo Cassese, \"La \u00abstatistica\u00bb del Regno di Napoli del 1811. Relazioni sulla Provincia di Salerno\", 1955) e nel 1949 dalle memorie di geografia economica di Elio Migliorini. La descrizione pi\u00f9 approfondita della diffusione, dell'importanza e potenzialit\u00e0 della coltivazione del carciofo nella Piana del Sele \u00e8 stata fatta dal Bruni nel 1960, che fa riferimento al \u201cCarciofo di Castellammare di Stabia\u201d come variet\u00e0 coltivata, citata in seguito da altri autori come sinonimo della nuova denominazione \u201cCarciofo tondo di Paestum\u201d. I primi coltivatori di questa specie furono agricoltori del napoletano che, trasferitisi nella zona, impiantarono i carducci (talee di carciofo) proprio nei campi adiacenti ai famosi templi di Paestum.\nIn Campania, nel 1929, la superficie coltivata a carciofo era di 818 ha, per una produzione di 80.566 quintali con una media di 9.850\u00a0kg/ha.\nSuccessivamente, dopo la seconda guerra mondiale, si \u00e8 avuto un notevole incremento di questa coltura tanto che, nel quinquennio 1962\u20131966, la superficie media interessata a carciofo pass\u00f2 a 2.782 ha proprio grazie all'incremento di superficie nell'area del \u201cCarciofo di Paestum\u201d.\nJannacone nel 1997 evidenziava: \u201c\u00c8 da notare che in Campania il carciofo \u00e8 quasi completamente scomparso dalle aziende delle tradizionali aree agricole per trasferirsi in altre, soprattutto nella pianura del Sele. Attualmente la superficie investita a carciofo si attesta su 2.300 ha di cui l'80 % nella piana del Sele.\u201d\nOggi il prodotto rappresenta una produzione di punta nell'area considerata anche grazie alla notoriet\u00e0 acquisita. Pertanto, per evitare imitazioni ed usurpazioni della denominazione verr\u00e0 garantita la rintracciabilit\u00e0 del prodotto, grazie ad un elenco dei terreni coltivati dei produttori e delle produzioni che saranno controllati da un apposito organismo di controllo.\nMetodo di ottenimento.\nLa coltivazione del carciofo inizia con le operazioni di impianto consistenti in una accurata preparazione del terreno che prevede una aratura profonda, un interramento dei concimi di fondo e/o sostanza organica, una o due erpicature ed un definitivo livellamento della superficie.\nSuccessivamente avviene il trapianto, tra il 15 luglio e il 31 agosto utilizzando piantine con pane di terra allevate in alveoli, provenienti da vivai propri o specializzati, oppure tra il 1\u00ba settembre e il 30 settembre utilizzando carducci prelevati direttamente dalle piante madri.\nLa carciofaia deve essere mantenuta in coltivazione per non pi\u00f9 di tre anni.\nLe forme di coltivazione devono essere quelle in uso generalizzato nella zona, con un sesto di impianto di 110\u2014120 cm tra le file e di 80\u201490 cm sulla fila per un investimento massimo di 10\u00a0000 piante per ettaro.\nLa raccolta va effettuata nel periodo compreso tra il 1\u00ba febbraio ed il 20 maggio.\nLa produzione unitaria massima di \u201cCarciofo di Paestum\u201d \u00e8 fissata fino ad un massimo di 50\u00a0000 capolini ad ettaro.\nLe operazioni di cernita, di calibratura e di lavaggio, secondo le tecniche gi\u00e0 acquisite localmente, devono essere effettuate in stabilimenti situati nell'ambito dell'intero territorio dei comuni ricadenti nella zona di produzione del \u201cCarciofo di Paestum\u201d.\nAi fini dell'ammissione al consumo, per dilazionarne la vendita, il prodotto pu\u00f2 essere conservato in locali idonei ed eventualmente a temperatura controllata, non superiore a 4 gradi centigradi, per un tempo massimo di 72 ore.\nLegame.\nLe condizioni pedo\u2013climatiche dell'area, caratterizzate da un clima tipicamente mediterraneo caratterizzato da inverni miti e piovosi ed estati caldo\u2013asciutte e terreni profondi e fertili creati dai depositi alluvionali del fiume Sele, hanno favorito la coltivazione del carciofo da tempi immemorabili. In tempi pi\u00f9 recenti il carciofo ha assunto importanza di coltura da reddito, cosa che ha favorito un notevole incremento delle superfici coltivate e una notevole specializzazione in materia da parte dei produttori locali.\nIl \u201cCarciofo di Paestum\u201d si distingue rispetto ad altre produzioni carcioficole per le sue innumerevoli qualit\u00e0 e caratteristiche tipiche (pezzatura grossa, forma sub\u2013sferica, sapore gradevole), frutto di una accurata tecnica di coltivazione messa a punto dagli agricoltori della Piana del Sele. \u00c8 un tipo locale proveniente dal gruppo dei carciofi di tipo \u201cRomanesco\u201d. Da questi si distingue per una serie di caratteristiche peculiari conferitegli dall'ambiente di coltivazione. Innanzitutto la precocit\u00e0 che consente al \u201cCarciofo di Paestum\u201d di essere presente sul mercato gi\u00e0 dal mese di febbraio prima di ogni altro tipo di carciofo del tipo \u201cRomanesco\u201d. Inoltre, la precocit\u00e0, in riferimento al periodo di produzione (febbraio\u2013maggio) caratterizzato da un clima fresco e piovoso, conferisce maggiore tenerezza e delicatezza ai capolini in particolare alla parte basale delle brattee ed al ricettacolo pi\u00f9 carnoso e pi\u00f9 gustoso, caratteristiche importanti per le svariate destinazioni culinarie. Le caratteristiche del carciofo restano pressoch\u00e9 invariate nelle corso dei cicli produttivi, in quanto gli agricoltori hanno messo a punto diversi accorgimenti colturali per porre rimedio a variazioni climatiche che si possono verificare tra diverse annate agrarie.\nEtichettatura.\nL'immissione al consumo del \u201cCarciofo di Paestum\u201d deve avvenire secondo le seguenti modalit\u00e0:\nI caratteri di cui al secondo sottopunto devono essere di dimensioni inferiori a quelli del primo sottopunto;\nI prodotti per la cui elaborazione \u00e8 utilizzata come materia prima il \u201cCarciofo di Paestum\u201d IGP anche a seguito di processi di elaborazione e di trasformazione, possono essere immessi al consumo in confezioni recanti il riferimento a detta denominazione, senza l'apposizione del logo comunitario, a condizione che:\nL'utilizzazione non esclusiva del \u201cCarciofo di Paestum\u201d IGP consente soltanto il suo riferimento, secondo la normativa vigente, tra gli ingredienti del prodotto che lo contiene o in cui \u00e8 trasformato o elaborato.\nAlla Indicazione Geografica Protetta \u00e8 vietata l'aggiunta di qualsiasi qualificazione aggiuntiva diversa da quelle previste dal presente disciplinare, ivi compresi gli aggettivi:\n\u00c8 tuttavia consentito l'uso di indicazioni che facciano riferimento ad aziende, nomi, ragioni sociali, marchi privati, consorzi, non aventi significato laudativo e non idonei a trarre in inganno l'acquirente.\nTali indicazioni potranno essere riportate in etichetta con caratteri di altezza e di larghezza non superiori alla met\u00e0 di quelli utilizzati per indicare l'Indicazione Geografica Protetta.\nLogo.\nCon la creazione del logotipo IGP \u201cCarciofo di Paestum\u201d, ai sensi del regolamento CEE n. 2081/92, si \u00e8 voluto richiamare il legame stretto tra il carciofo e il luogo (area intorno ai templi di Paestum) dove \u00e8 stato per la prima volta coltivato. Il simbolo grafico \u00e8, infatti, composto da una immagine del Tempio di Nettuno sito a Paestum circondato da un cielo di colore (cyan 80 % e Magenta 25 %) e conseguentemente sfumato da nuvole di sottofondo e da piccoli spicchi di vegetazione la cui difformit\u00e0 varia da un composto di: cyan (40 %), magenta (40 %), giallo (70 %) e nero (40 %), con una oscillazione a calare del 30 % di magenta e del 25 % di nero.\nL'immagine del Tempio di Nettuno appare scontornata in una forma ovale e racchiusa esternamente da una bordatura costituita da una doppia linea (interna di colore nero ed esterna di colore Pantone Green CVP). La doppia linea viene interrotta a circa 3/4 dal lato superiore dell'ovale stesso da una dicitura \u201cCarciofo di Paestum\u201d di colore nero e di carattere \u201cTimes\u201d.\nNella parte basso/centrata dell'immagine del tempio \u00e8 incastonato un ovale di colore bianco sul quale poggia l'immagine del carciofo di Paestum il cui gambo si interrompe sulla linea di bordatura esterna di colore Pantone Green CPV.\nEntrambe le immagini (Tempio di Nettuno e Carciofo di Paestum) sono state create attraverso la sovrapposizione di quattro colori chiamata \u00abquadricromia\u00bb, la quale \u00e8 costituita dai colori basilari denominati: cyan, magenta, giallo e nero.\nPer la realizzazione del logo i colori sopradescritti sono stati necessariamente stampati su un fondo di colore bianco."}
{"id": "303798", "revid": "62004", "url": "https://it.wikipedia.org/wiki?curid=303798", "title": "Meisterschaft von Z\u00fcrich 1972", "text": "Il Meisterschaft von Z\u00fcrich 1972, cinquantanovesima edizione della corsa, si svolse il 7 maggio 1972 su un percorso di 254 km. Venne vinto dal belga Willy Vanneste che termin\u00f2 in 6h34'47\"."}
{"id": "303802", "revid": "1718925", "url": "https://it.wikipedia.org/wiki?curid=303802", "title": "Gruppo musicale", "text": "Un gruppo o complesso musicale \u00e8 un sodalizio artistico composto da persone che suonano stabilmente musica insieme. Indica sia l'insieme dei ruoli dei musicisti che il loro concreto raggruppamento, siano questi professionisti o amatori. Nei diversi ambiti e generi musicali in cui si considera un gruppo musicale, esso \u00e8 vario per organico, repertorio e funzione. Inoltre, un complesso strumentale \u00e8 formato da strumentisti, mentre un complesso vocale \u00e8 composto da cantanti.\nSono largamente utilizzati nella letteratura i termini \"gruppo musicale\", \"insieme musicale\", \"complesso musicale\", \"formazione musicale\" e \"formazione musicale d'insieme\". Tali termini possono per\u00f2 anche riferirsi per antonomasia solamente ai gruppi jazz, rock e pop. Stessa ambivalenza hanno le parole \"gruppo\", \"insieme\" e \"complesso\" nel linguaggio comune. Un \"corpo musicale\" \u00e8 invece una banda.\n\u00c8 impiegato anche il termine \"ensemble\", per indicare un insieme di musicisti senza parti predominanti, oppure un insieme musicale folcloristico caratteristico di un paese, con una genericit\u00e0 o specificit\u00e0 nell'accezione del termine differente in diverse lingue.\nCaratteristiche.\nLa formazione di un complesso dipende dal genere di musica che deve eseguire, in quanto ogni genere ha propri organici caratteristici.\nQuando un insieme di persone lavora all'incisione di un brano, d'abitudine nella musica classica, la registrazione avviene direttamente con l'organico completo, mentre in altri generi \u00e8 possibile registrare separatamente le varie tracce (piste) e quindi un solo musicista pu\u00f2 eseguire parti diverse; durante i concerti questo non \u00e8 possibile per cui, se necessario, si ricorre all'aiuto di turnisti che suonano le parti che non vengono eseguite dai componenti principali del complesso.\nSono esempi di complessi musicali, molto differenti fra loro:\nFormazioni tipo.\nRock.\nLa formazione pi\u00f9 semplice nel rock (e sottogeneri come l'hard rock, il punk rock e l'heavy metal) \u00e8 il power trio: batterista, bassista e chitarrista, dove almeno uno dei tre \u00e8 anche cantante, solitamente il chitarrista.\nGeneralmente, la formazione pu\u00f2 essere composta da:\nA volte ci sono pi\u00f9 di due chitarristi, ed uno degli strumentisti pu\u00f2 anche essere una voce aggiuntiva. Spesso ci sono strumenti aggiuntivi, come l'organo, il sintetizzatore e il campionatore, o strumenti a fiato come il sax e la tromba. In ogni caso basso e batteria sono essenziali in ogni tipo di gruppo, perch\u00e9 costituiscono la sezione ritmica del complesso.\nAnche nei generi sotto elencati e nel folk si pu\u00f2 usare una formazione tipica del rock, con l'aggiunta o la sostituzione di altri strumenti se necessario.\nRap.\nIn un gruppo hip hop o rap (dove la band \u00e8 chiamata crew) generalmente non ci sono strumentisti, in quanto la musica viene suonata con sintetizzatori e campionatori, in grado di riprodurre tutte le sonorit\u00e0. Nei concerti a volte si ha l'utilizzo di sintetizzatori o di una batteria.\nJazz e blues.\nNella black music l'organico spesso aumenta, aggiungendo al gruppo come sopra descritto la sezione fiati (da 3 a 5 elementi) e la sezione coristi, oltre che vedere facilmente la compresenza di organo e pianoforte. Nel jazz in particolare, la formazione varia a seconda delle epoche: dalle origini al periodo dello swing (1930-1940) \u00e8 l'era delle big band di fiati, Orchestra jazz con sezione fiati composta da pi\u00f9 di dieci elementi a cui vanno ad aggiungersi chitarrista, contrabbassista, batterista e pianista. Dalla fine della Seconda guerra mondiale, col Be-bop e successivamente negli anni '60 col free jazz invece si affermano ensemble pi\u00f9 ridotti, dai tre ai cinque elementi, contrabbassista, batterista, pianista e uno o due fiati.\nPop.\nNel pop spesso i gruppi sono Boy band o girlband, cio\u00e8 band formate da ragazzi e ragazze (con un numero che varia generalmente da un minimo di 3 a un massimo di 6) che cantano tutti e solitamente non suonano strumenti. Per questo nei concerti e nella registrazione dei brani sono accompagnati da musicisti che, pur non facendo parte del gruppo, sono di solito fissi."}
{"id": "303803", "revid": "59785", "url": "https://it.wikipedia.org/wiki?curid=303803", "title": "Farina di neccio della Garfagnana", "text": "La farina di neccio di Garfagnana \u00e8 la denominazione di una farina ottenuta dalla macinatura di castagne secche prodotte in varie localit\u00e0 della provincia di Lucca, nella regione Toscana.\nIn Garfagnana, \"neccio\" \u00e8 un termine che designa proprio la castagna, e suoi derivati.\nOggi destinata quasi esclusivamente alla produzione dolciaria, la farina di neccio \u2014 che si poteva cucinare in tanti modi \u2014 ha rappresentato nel corso di molti secoli il principale alimento della popolazione rurale della Garfagnana.\nLa farina \u00e8 ottenuta dalle castagne delle variet\u00e0 carpinese, pontecosi, mazzangaia, pelosora, rossola, verdola, nerona e capannaccia.\nIl suo colore varia dal bianco all'avorio scuro. Il suo sapore \u00e8 dolce con un leggero retrogusto amarognolo. Profumo di castagna.\nIn autunno le castagne vengono raccolte ed essiccate per quaranta giorni in un metato dove il fuoco viene alimentato con legno di castagno. Dopo un'accurata selezione manuale, le castagne secche vengono trasformate in farina mediante macine di pietra.\nLa zona di produzione della farina di neccio \u00e8 costituita delle aree dei seguenti Comuni in provincia di Lucca: Castelnuovo di Garfagnana, Castiglione di Garfagnana, Pieve Fosciana, San Romano in Garfagnana, Sillano, Piazza al Serchio, Minucciano, Camporgiano, Careggine, Fosciandora, Giuncugnano, Molazzana, Vergemoli, Vagli Sotto, Villa Collemandina, Gallicano, Borgo a Mozzano, Barga, Coreglia Antelminelli, Fabbriche di Vallico e Bagni di Lucca.\nNella cucina locale, la farina di neccio \u00e8 utilizzata per preparare la polenta dolce, i manafregoli, il castagnaccio o i necci ed altri dolci. Il pane detto della\nGarfagnana prende anche il nome di \"neccio\"."}
{"id": "303804", "revid": "599013", "url": "https://it.wikipedia.org/wiki?curid=303804", "title": "Meisterschaft von Z\u00fcrich 1971", "text": "Il Meisterschaft von Z\u00fcrich 1971, cinquantottesima edizione della corsa, si svolse il 2 maggio 1971 su un percorso di 254 km. Venne vinto dal belga Herman Van Springel che termin\u00f2 in 6h34'18\"."}
{"id": "303805", "revid": "1318658", "url": "https://it.wikipedia.org/wiki?curid=303805", "title": "Spiazzamento", "text": ""}
{"id": "303806", "revid": "585241", "url": "https://it.wikipedia.org/wiki?curid=303806", "title": "Spressa delle Giudicarie", "text": "La Spressa delle Giudicarie (DOP) \u00e8 un formaggio italiano a Denominazione di origine protetta povero di grassi."}
{"id": "303807", "revid": "62004", "url": "https://it.wikipedia.org/wiki?curid=303807", "title": "Meisterschaft von Z\u00fcrich 1970", "text": "Il Meisterschaft von Z\u00fcrich 1970, cinquantasettesima edizione della corsa, si svolse il 4 maggio 1970 su un percorso di 239 km. Venne vinto dal belga Walter Godefroot che termin\u00f2 in 6h09'55\"."}
{"id": "303808", "revid": "438678", "url": "https://it.wikipedia.org/wiki?curid=303808", "title": "Johann Jakob Wilhelm Heinse", "text": ""}
{"id": "303809", "revid": "762947", "url": "https://it.wikipedia.org/wiki?curid=303809", "title": "Jakob Michael Reinhold Lenz", "text": "Biografia.\nNato nell'allora Livonia (nell'odierna Lettonia), la sua prima opera gli frutt\u00f2 gi\u00e0 a quindici anni fama di genio. Nel 1768 intraprese studi di teologia a K\u00f6nigsberg (Prussia), seguendo le orme del padre (parrocco), traducendo intanto Alexander Pope, Plauto e William Shakespeare. La sua vera vocazione per\u00f2 era la letteratura e ben presto abbandon\u00f2 gli studi teologici. \nDiventa Precettore e si interessa particolarmente al Dibattito di quegli anni sull'istruzione. Molto probabilmente \u00e8 questa sua professione ad ispirarlo per il suo dramma \"Il precettore ovvero vantaggi dell'istruzione privata\".\nDurante un viaggio a Strasburgo, nel 1771, conobbe Johann Wolfgang von Goethe, il quale gli avrebbe fatto incontrare in seguito letterati come Johann Gottfried Herder e Johann Kaspar Lavater. Il suo dramma \"Il precettore\" (\"Der Hofmeister, oder Vorteile der Privaterziehung\" 1774) e altre opere, pubblicate nello stesso anno, furono attribuite inizialmente a Goethe, notizia che fece non poco spazientire Lenz. \nIl rapporto tra Lenz e Goethe era un \"odi et amo\" in quanto Lenz ammirava Goethe per la sua bravura letteraria ma, allo stesso tempo, desiderava sovrastarlo o almeno raggiungerlo e stare \"al suo passo\".\nDel 1776 \u00e8 la commedia \"Die Soldaten,\" da cui l'opera \"Die Soldaten\" di Zimmermann, che venne rielaborata nel 1968 da Heinar Kipphardt. Lenz interruppe la dipendenza dal modello vincolante delle tre unit\u00e0 di \"tempo, spazio e azione\", seguito fin dal tempo di Aristotele, anticipando cos\u00ec elementi decisivi del dramma moderno. Nel 1777 fu colpito da una malattia mentale che paralizz\u00f2 la sua creativit\u00e0 e lo costrinse a lunghi soggiorni terapeutici in Svizzera e a Riga.\nRiparato, infine, presso amici a Mosca, vi mor\u00ec completamente povero e abbandonato.\nIl suo tragico destino (e in particolare il suo vagabondaggio sui monti Vosgi durante il declino della sua mente) fu narrato nel famoso racconto \"Lenz\" di Georg B\u00fcchner (1839). Le sue opere furono rielaborate anche da Bertolt Brecht.\nPrincipali opere.\nLetteratura secondaria"}
{"id": "303810", "revid": "339392", "url": "https://it.wikipedia.org/wiki?curid=303810", "title": "Uomo ape", "text": ""}
{"id": "303813", "revid": "92723", "url": "https://it.wikipedia.org/wiki?curid=303813", "title": "Angelo Buccarello", "text": "Biografia.\nDopo le scuole elementari e secondarie, il 17 novembre 1955 entr\u00f2 nell'Ordine come aspirante.\nNel 1960 inizi\u00f2 il noviziato, proseguendo gli studi liceali a Livorno, quindi quelli di Filosofia al Collegio San Crisogono Martire di Roma e quindi di Teologia alla Pontificia Universit\u00e0 Urbaniana.\nIl 28 giugno 1968 fu ordinato sacerdote; l'11 ottobre 1969 part\u00ec in missione a Madagascar.\nIl suo lavoro di missionario consisteva soprattutto nell'accogliere le persone, aiutarle, evangelizzarle, educarle alla fede, con frequenti spostamenti per visitare le circa 50 comunit\u00e0 cristiane fra i Betsimisaraka a Anosibe an'Ala, nella regione centrale, del paese. Nel 1978 fu chiamato a costruire una nuova chiesa dedicata alla Santissima Trinit\u00e0 e dare inizio alla nuova parrocchia, a Moramanga.\nNel 1981 fu chiamato ad Antananarivo per la formazione dei giovani fratelli trinitari malgasci. Nel 1983 fu nominato cappellano cattolico delle carceri di Antananarivo, poi 1993 fu nominato cappellano nazionale delle carceri del Madagascar.\nOpere.\nPadre Angelo \u00e8 stato il presidente fondatore dell'opera sociale della Cappellania Cattolica delle Carceri (in francese \"Aum\u00f4nerie Catholique des Prisons\", ACP) con la quale ha operato fino alla partenza dal Madagascar nel 2001. L'ACP, la cui sede \u00e8 chiamata \"Tonga Soa\", ha reso molti servizi ai detenuti e alle loro famiglie ed \u00e8 riconosciuta dallo Stato malgascio come ONG.\nL'ACP ha la missione di aiutare i detenuti, soprattutto i pi\u00f9 poveri, sia nei loro bisogni vitali e giuridici, sia nel ritrovare la loro dignit\u00e0, la bont\u00e0, la vocazione.\nL'\u00e9quipe dell'ACP fornisce servizi di carattere alimentare, medico, sociale, giuridico, per il reinserimento degli ex detenuti e la produzione di carbone a partire dai rifiuti.\nNel 1987 segu\u00ec da vicino ed aiut\u00f2 i \"4 Mi\", circa 250 fanciulli tra i 4 e i 12 anni raccolti nelle strade di Antananarivo e ammucchiati in un ex mattatoio quasi senza alcuna assistenza. In quella occasione interpell\u00f2 la congregazione delle suore Orsoline perch\u00e9 aprissero il Centro \u00abMarie Ang\u00e8le\u00bb onde raccogliere almeno le ragazze pi\u00f9 giovani. Questo centro esiste ancora oggi.\nIn seguito apr\u00ec dei centri per l'accoglienza dei figli dei detenuti ad Amboditsiry, Andranobevava, Analamahitsy, Fenomanana, Anjiro, nonch\u00e9 ad Androndra per i detenuti pi\u00f9 malnutriti.\nAnche grazie alla tenacia di padre Angelo e del gruppo \"R\u00eave 2000\" che egli aveva costituito, nonch\u00e9 alla buona accoglienza dei Vescovi e del Governo, in occasione del giubileo del 2000 il Madagascar ha liberato circa 3.000 detenuti in segno di clemenza.\nDopo 32 anni passati nell'isola, 20 dei quali ad Antananarivo, nel luglio del 2001 Padre Angelo \u00e8 stato eletto e nominato Consigliere generale dell'Ordine della Santissima Trinit\u00e0. Fu poi nominato Presidente del SIT Solidariet\u00e0 Internazionale Trinitaria, un organismo il cui scopo \u00e8 la liberazione."}
{"id": "303814", "revid": "17351", "url": "https://it.wikipedia.org/wiki?curid=303814", "title": "Reggiane Re. 2001", "text": ""}
{"id": "303817", "revid": "29727", "url": "https://it.wikipedia.org/wiki?curid=303817", "title": "Acetosella", "text": ""}
{"id": "303818", "revid": "765341", "url": "https://it.wikipedia.org/wiki?curid=303818", "title": "Anp", "text": "ANP (peptide natriuretico atriale)"}
{"id": "303821", "revid": "5376", "url": "https://it.wikipedia.org/wiki?curid=303821", "title": "Asci", "text": ""}
{"id": "303822", "revid": "125822722", "url": "https://it.wikipedia.org/wiki?curid=303822", "title": "L'imboscata (album)", "text": "L'imboscata \u00e8 il diciannovesimo album di Franco Battiato, pubblicato nel 1996 dalla PolyGram.\nDell'album usc\u00ec, l'anno successivo, una versione cantata in spagnolo intitolata La emboscada.\nDescrizione.\nSecondo album di Battiato con testi del filosofo Manlio Sgalambro, raggiunse il secondo posto in classifica, risultando uno dei dischi italiani pi\u00f9 venduti dell'anno. Super\u00f2 le copie in quattro mesi, cifra comunque non indicativa delle sue vendite complessive dal momento che rimase in classifica 45 settimane.\nLa copertina dell'album riprende un frammento del quadro \"Napoleone ad Arcole\" di Antoine-Jean Gros in cui si vede il condottiero francese arringare i soldati prima della battaglia delle piramidi.\nIl disco \u00e8 dedicato allo scrittore Gesualdo Bufalino, amico e conterraneo di Battiato, scomparso pochi mesi prima. Venne pubblicato anche in una versione a tiratura limitata con un libretto in allegato, contenente dipinti e commenti alle canzoni redatti da Battiato e Sgalambro.\nNella raccolta del 2015 \"Anthology - Le nostre anime\" sono stati pubblicati nuovi missaggi dei brani \"Strani giorni\" e \"La cura\", con l'obiettivo di evidenziare le componenti rock degli arrangiamenti. Nel 2021 l'ingegnere del suono Pino \"Pinaxa\" Pischetola, che aveva lavorato all'album originale, ha realizzato nuovi missaggi degli altri otto brani in modo da creare una versione alternativa del disco, pubblicata per festeggiarne il venticinquesimo anniversario. In coda al CD sono presenti quattro bonus track. La copertina \u00e8 stata rivisitata da Francesco Messina che ha tolto le ripetizioni del titolo \"L'imboscata\" sullo sfondo e ha cambiato il carattere con cui viene scritto \"Franco Battiato\".\nNella prima tiratura dell'album, sul retro di copertina e nel libretto, \"Segunda-feira\" ed \"Ecco com'\u00e8 che va il mondo\" sono riportate, per errore, in ordine inverso, quindi rispettivamente come traccia #7 e #8. L'edizione per il 25\u00b0 anniversario cambia l'ordine dei brani sul disco per seguire quello riportato in questa prima versione della copertina.\nTracce.\nTesti di Manlio Sgalambro, eccetto dove indicato; musiche di Franco Battiato."}
{"id": "303824", "revid": "73843", "url": "https://it.wikipedia.org/wiki?curid=303824", "title": "AGI", "text": ""}
{"id": "303826", "revid": "5376", "url": "https://it.wikipedia.org/wiki?curid=303826", "title": "Associazione guide italiane", "text": "L'AGI, acronimo di Associazione guide italiane \u00e8 stata un'associazione di guide nata nel 1943, ed \u00e8 confluita nel 1974 - attraverso una fusione con l'Associazione scouts cattolici italiani (ASCI) - nell'Associazione guide e scouts cattolici italiani (AGESCI).\nMotto.\nIl motto dell'AGI era \"Estote Parati\".\nLe Coccinelle avevano il motto \"Eccomi\", e le Scolte \"Servire\".\nStoria.\nLa fondazione avvenne il 28 dicembre 1943 a Roma, alle Catacombe di Priscilla, dove la prima squadriglia di sette guide, formata da Giuliana di Carpegna, nipote del fondatore dell'ASCI Mario di Carpegna, pronunci\u00f2 la loro promessa nelle mani di padre Agostino Ruggi d'Aragona O.P. (\"Arda\") che, essendo stato nella sua giovinezza capo e commissario dell'ASCI, poteva rappresentare idealmente la grande famiglia degli scout e delle guide.\nLa principessa Maria Massimo Lancellotti, che fece la sua promessa il 10 ottobre 1944, fu nominata presidente del Commissariato centrale l'8 dicembre 1944 dalla Santa Sede (che aveva prontamente riconosciuto l'AGI) e mantenne tale carica fino a che, con lo statuto del 1954 fu nominata capo guida. La sua salute, che da anni aveva cominciato a farla soffrire, la costrinse a dimettersi nel dicembre 1955.\nDopo che la branca Guide era gi\u00e0 ripartita nel 1945, al termine del conflitto, in seguito a svariate iniziative locali, nel 1948 furono elaborati i programmi per le branche Coccinelle e Scolte ispirati rispettivamente ai sentieri e alla spiritualit\u00e0 della strada. Si succedettero quindi i campi scuola per le capo riparto, capo fuoco e capo cerchio. Il 5 luglio 1953 a Trento inizi\u00f2 la prima Route Nazionale riservata alle commissarie: il guidismo coglieva l'occasione per fare un esame serio del proprio cammino, che sarebbe sfociato nello statuto del 1954.\nDopo le profonde riflessioni sociali e culturali innescate dall'avvento del 1968 si apr\u00ec un dibattito interno all'AGI come pure nell'ASCI.\nQuesto dibattito port\u00f2 numerose capo a lasciare l'associazione.\nA seguito di questo dibattito il 4 maggio 1974 le due associazioni riunite in assemblea deliberarono di riunirsi nell'AGESCI (Associazione guide e scout cattolici italiani). Se nell'ASCI questa scelta non fu indolore, tutte le delegate dell'AGI (tranne una) votarono a favore della fusione. La nuova associazione, tenendo nel debito conto le esperienze di ASCI ed AGI, introduceva la coeducazione, la possibilit\u00e0 cio\u00e8 di educare insieme i ragazzi e le ragazze prevedendo anche attivit\u00e0 in comune. Per garantire una pari presenza di uomini e donne, fu introdotta la \"diarchia\", la pratica cio\u00e8 di avere due persone (un uomo ed una donna) e non una sola, in ogni posizione, dal capo unit\u00e0 fino ai presidenti dell'associazione. Anche la rielaborazione dei sentieri delle branche Esploratori e Guide, compiuta nel 1979, fu fatta mediando il sentiero dell'ASCI (articolato su 5 livelli) e quello dell'AGI (che aveva tre momenti), arrivando ad un sentiero unico articolato su quattro tappe.\nAlcune delle capo che erano uscite dall'AGI prima della fusione (ed in misura minore alcune capo uscite dopo di questa) scelsero di aderire ad altre associazioni, soprattutto l'FSE (Associazione italiana guide e scouts d'Europa cattolici), conosciuta anche come \"Scouts d'Europa\". La FSE si caratterizza per un metodo educativo fondato sull'intereducazione."}
{"id": "303828", "revid": "767487", "url": "https://it.wikipedia.org/wiki?curid=303828", "title": "Il riccio nella nebbia", "text": "Il riccio nella nebbia () \u00e8 un film d'animazione sovietico del 1975.\nOpera poetica del maestro d'animazione Jurij Nor\u0161tejn, questo film anticipa alcune delle visioni oniriche e misteriose che costituiranno l'anima del pi\u00f9 celebre dei film del regista, \"Il racconto dei racconti\".\nTrama.\n\u00c8 la storia di un piccolo riccio e del suo amico orso che per consuetudine amano riunirsi ogni sera per bere del t\u00e8 con confettura di lampone e contemplare il cielo contando le stelle. Un giorno il riccio, per raggiungere il suo amico, si perde nella nebbia e si trova immerso in un mondo sconosciuto di creature strane (il gufo e il pipistrello), ma anche benevole e pacifiche (il cane, il cavallo e il pesce), un mondo di oscurit\u00e0, pieno di silenzio, di erba alta e di stelle. Tutto quanto lo circonda sembra un sogno.\nI personaggi del riccio e dell'orso sono molto sensibili e riflessivi, al contrario del gufo che, pragmatico ed osservatore, \u00e8 come impotente nel considerare la bellezza del mondo che lo circonda. Durante l'escursione nella nebbia ad un certo punto il riccio rischia di annegare, ma viene salvato da un pesce misterioso. Ritrovato, infine, il suo amico orso, il riccio non smette tuttavia mai di pensare al cavallo bianco che per primo aveva visto quando era perso nella nebbia."}
{"id": "303829", "revid": "438678", "url": "https://it.wikipedia.org/wiki?curid=303829", "title": "Associazione scouts cattolici italiani", "text": "L'ASCI, Associazione scautistica cattolica italiana - Esploratori d'Italia, dal 1966 Associazione scouts cattolici italiani fu un'associazione scout cattolica italiana, fondata a Roma nel 1916 dal conte Mario di Carpegna. Nel 1974 attraverso una fusione con l'Associazione guide italiane (AGI) conflu\u00ec nell'Associazione guide e scouts cattolici italiani (AGESCI).\nStoria.\nLa fondazione ed i primi anni.\nL\"'Associazione scautistica cattolica italiana - Esploratori d'Italia\" (ASCI) fu costituita il 16 gennaio del 1916 per opera del conte Mario di Carpegna, guardia nobile del Papa. L'associazione ebbe ben presto l'approvazione pontificia ed il primo commissario generale fu lo stesso Mario di Carpegna. Uno dei punti fondamentali della nuova associazione scout cattolica fu la catechesi. Qualche mese pi\u00f9 tardi, il 28 maggio 1916, nel palazzo dei Principi Doria a Fassolo (Genova), alla presenza del commissario generale, avviene la festa del rinnovo della promessa scout delle Gioiose Liguri dei RECI di Mario Mazza che di fatto si unirono all'ASCI.\nAlla fondazione, l'ASCI adott\u00f2 una bandiera bianca con giglio verde per distinguersi dal CNGEI che aveva bandiera verde con giglio giallo o bianco. Al verde considerato indizio di influenze massoniche (ma era verde anche la bandiera dello scautismo inglese) l'ASCI volle contrapporre il bianco, colore del Papa. Inoltre, l'ASCI adott\u00f2 il giglio genovese di Mario Mazza che era stato il simbolo prima dei Ragazzi esploratori italiani (REI) e quindi del Corpo nazionale giovani esploratori italiani (CNGEI) con la sola differenza della scritta, \"Estote Parati\", nel cartiglio.\nLo scioglimento e la clandestinit\u00e0.\nIl regime fascista fece sciogliere l'ASCI insieme a tutte le altre associazioni scout presenti per far confluire tutti i ragazzi nei Balilla. L'ordine venne fatto eseguire in due momenti: nel 1927 furono sciolti i riparti presenti nelle localit\u00e0 al di sotto dei ventimila abitanti non capoluoghi di provincia, nel 1928 in tutti i restanti centri.\nDopo lo scioglimento alcuni gruppi di ragazzi continuarono a riunirsi e fare attivit\u00e0 in segreto. Il pi\u00f9 famoso di questi gruppi fu quello delle Aquile randagie, a Milano e a Monza. Alcuni di questi scout clandestini presero parte alla Resistenza.\nLa ricostituzione.\nL'ASCI riprese le attivit\u00e0 subito dopo la liberazione del 25 aprile 1945.\nLo scautismo cattolico di fronte ai mutamenti sociali del '68.\nDopo le profonde riflessioni sociali e culturali innescate dall'avvento del 1968 si apr\u00ec un dibattito interno all'ASCI come pure nell'AGI.\nIl dibattito port\u00f2 a numerose novit\u00e0 nell'ASCI (nuovo \"sentiero\", smitizzazione del capo, istituzione delle comunit\u00e0 capi, passaggio all'uniforme grigia). Questa evoluzione dell'ASCI non fu indolore. Quello che la maggior parte dell'associazione ritenne un utile progresso caus\u00f2 comunque forti controversie, e molti capi uscirono dall'ASCI.\nLa fusione dell'ASCI con l'AGI e la nascita dell'AGESCI.\nLa svolta definitiva si ebbe il 4 maggio 1974, l'ASCI e l'AGI, riunite in Consiglio generale congiunto, deliberarono di riunirsi nell'AGESCI (Associazione Guide e Scouts Cattolici Italiani). Questa nuova associazione, oltre a far proprie le novit\u00e0 recenti dell'ASCI, per tener conto delle evoluzioni educative e pedagogiche del tempo introdusse la coeducazione, la possibilit\u00e0 cio\u00e8 di educare insieme i ragazzi e le ragazze prevedendo anche attivit\u00e0 in comune. Il cammino dell'ASCI, con i suoi 58 anni di storia, prosegue dunque oggi nell'AGESCI.\nNegli anni successivi alla fusione, molti altri capi e talvolta interi gruppi ASCI scelsero di non aderire all'AGESCI o ne uscirono dopo poco. Fra questi dissidenti dell'ASCI/AGESCI nacquero numerose associazioni non riconosciute dall'Organizzazione mondiale del movimento scout (l'organismo voluto da Robert Baden-Powell, fondatore dello scautismo, per coordinare il movimento).\nQuesti contestavano all'AGESCI soprattutto questi punti:\nLa principale associazione che raccolse questi dissidenti fu l'Associazione italiana guide e scouts d'Europa cattolici, conosciuta anche come \"Scouts d'Europa\" o \"FSE\".\nL'AGESCI comunque mantenne a livello di branca Esploratori e per vari anni dalla sua fondazione sia l'uniforme grigia dell'ASCI sia il suo \"sentiero\" (basato su cinque livelli), per poi modificarli nel 1979 con l'emanazione di nuovi regolamenti di branca. Questi sostituirono sia le \"Norme Direttive ASCI 1971\" che le equivalenti norme AGI (il cui Sentiero prevedeva tre momenti), introducendo un sentiero articolato su quattro tappe che mediava fra le due tradizioni precedenti.\nOnorificenze.\n8 maggio 1964\nMedaglia di bronzo al valore civile per recupero delle salme, assistenza al censimento e seppellimento delle vittime, assistenza presso i luoghi di ricovero dei superstiti nel disastro del Vajont.\nNella Motivazione si legge:\n\u00abIn nobile gara di slanci, partecipava efficacemente, con gruppi di Rover Scout alle operazioni organizzate in occasione del disastro del Vajont, confermando le nobili tradizioni di umana solidariet\u00e0 e di altruismo\u00bb."}
{"id": "303830", "revid": "113641268", "url": "https://it.wikipedia.org/wiki?curid=303830", "title": "Diafonia", "text": " \nLa diafonia (anche detta crosstalk o cross-talk), in telecomunicazioni ed elettronica, indica il rumore o interferenza elettromagnetica che si pu\u00f2 generare tra due cavi vicini di un circuito o di un apparato elettronico.\nCausa e descrizione.\nLa causa \u00e8 il campo elettromagnetico tempo-variabile che si genera attorno a un cavo in cui passa corrente non costante (segnale) generando uno scambio di energia da una linea all'altra, all'interno dello stesso conduttore, creando un disturbo indesiderato (la diafonia appunto). Questo campo magnetico variabile pu\u00f2 indurre, in un cavo vicino, una differenza di potenziale e quindi una corrente indotta spuria. In particolare quando si ha un circuito \"sorgente\" alimentato da una tensione e corrente, esso produce un campo elettromagnetico, in cui \u00e8 immerso il circuito \"ricevitore\". Nel secondo circuito si indurr\u00e0 una corrente (e quindi una tensione).\nSi intuisce, anche da questa descrizione semplicistica, che il fenomeno della diafonia appartiene al sistema stesso e quindi non \u00e8 un problema di emissioni condotte o irradiate.\nQuesto fenomeno \u00e8 particolarmente indesiderato nel campo delle \"comunicazioni\" quando si usano cavi elettrici per trasportare dati o segnali (voce, video etc). Se i cavi non sono opportunamente schermati, si possono generare dei disturbi sui livelli di tensione che possono generare errori nell'apparato ricevente, con conseguente perdita di dati, o peggioramento della qualit\u00e0 della comunicazione sia in termini di rapporto segnale/rumore sia in termini di velocit\u00e0 di trasmissione. Queste problematiche sono invece assenti con l'utilizzo della fibra ottica e delle relative comunicazioni ottiche.\nUn altro campo in cui questo effetto ha rilevanza \u00e8 nella progettazione e fabbricazione dei \"circuiti integrati\" in tecnologie submicrometriche (es. 65 nm). A causa della grande densit\u00e0 di componenti elettronici che si raggiunge in questi dispositivi, e alle distanze ridottissime, gli effetti di \"crosstalk\" sono da tenere in attenta considerazione durante la progettazione.\nEsempi.\nElettronica.\nIn modo analogo, questo parametro \u00e8 impiegato in elettronica prevalentemente quando si lavora con deboli segnali, specie nell'amplificazione audio e in genere nel trattamento del suono. Uno dei parametri indicatori della qualit\u00e0 di un'apparecchiatura stereofonica, sia un amplificatore, un lettore CD, una testina fonografica o un mixer multicanale, \u00e8 costituito dalla diafonia, un dato espresso in decibel. Minore \u00e8 questo valore, migliore risulta la separazione dei canali: in altre parole, in un circuito amplificatore avente l'alimentazione in comune, inevitabilmente una piccola porzione del segnale in transito si riversa nel canale adiacente. Questo fenomeno si pu\u00f2 ridurre ma non eliminare completamente e in genere non comporta grossi problemi, tuttavia, nel settore dell'alta fedelt\u00e0 di classe elevata, per soddisfare gli audiofili pi\u00f9 esigenti, i costruttori propongono sistemi audio costituiti da apparecchiature monofoniche, ovverosia un amplificatore dedicato al canale sinistro e un amplificatore dedicato al canale destro: questa soluzione, decisamente pi\u00f9 costosa, \u00e8 adottata anche per altre ragioni e migliora comunque la diafonia di un impianto audio.\nTelefonia.\nIl fenomeno si manifesta quando pi\u00f9 circuiti sono vicini, ad esempio quando pi\u00f9 coppie di conduttori (doppini) sono contenute in un unico cavo.\nLa diafonia viene distinta in paradiafonia e telediafonia.\nA \u2015\u2015\u2015\u2015\u2192 B (1)\nC \u2015\u2015\u2015\u2015\u2192 D (2)\nSi ha paradiafonia quando il telefono A del circuito (1) genera un disturbo ricevuto dal telefono C del circuito (2).\nSi ha telediafonia quando il telefono A del circuito (1) genera un disturbo ricevuto dal telefono D del circuito (2)\nIl circuito (1) si definisce \"disturbante\", il circuito (2) si definisce \"disturbato\"."}
{"id": "303850", "revid": "1343317", "url": "https://it.wikipedia.org/wiki?curid=303850", "title": "Carciofo romanesco del Lazio", "text": "Il carciofo romanesco del Lazio \u00e8 la denominazione di una cultivar di carciofo derivante dalle cultivar \"castellammare\" e \"campagnano\", prodotto nel Lazio.\nDal novembre 2002, a livello europeo, la denominazione \"Carciofo romanesco del Lazio\" \u00e8 stata riconosciuta indicazione geografica protetta (IGP) .\nStoria.\nIl carciofo \u00e8 originario del Medio Oriente. Il carciofo selvatico era utilizzato tanto come medicinale quanto come alimento gi\u00e0 dagli egizi e greci antichi. Gli arabi ne iniziano la coltivazione nel IV sec. a.C., veniva chiamato Karshuf, da cui il nome attuale. \nAnche gli antichi romani utilizzavano il carciofo in ambito culinario e medico, lo scrive in alcuni suoi testi lo scrittore latino di agronomia e agricoltura, Lucio Giunio Moderato Columella, il quale decanta le propriet\u00e0 del \"cynara\". Da allora, ma probabilmente gi\u00e0 gli etruschi raccoglievano questo prodotto, nell'Agro Romano, oggi Agro Pontino, e nelle altre campagne laziali, viene coltivato il carciofo romanesco, oggi seguendo un preciso disciplinare, deve essere rigorosamente della cultivar \"Castellammare\" e relativi cloni, che ne stabilisce il metodo di produzione ed in quali aree geografiche.\nCucina.\nIl Carciofo Romanesco del Lazio IGP \u00e8 stato il primo prodotto italiano ad essere tutelato a livello europeo dal marchio IGP. Si distingue dalle altre variet\u00e0 per le dimensioni maggiori, i capolini sono violacei e contiene sodio, potassio, fosforo, calcio e le vitamine C e K. Il periodo migliore per la raccolta va da inizio marzo a fine aprile. Nella cucina tipica romana, e laziale, sono numerosissime le ricette, le preparazioni tradizionali sono \"alla Giudia\" e \"alla Romana\", ma vengono utilizzati per numerosi primi, secondi e contorni, ad esempio in brodetto, fritti e ripieni.\nZona geografica.\nComprende i territori dei seguenti comuni delle province di Viterbo, di Roma e di Latina: Montalto di Castro, Canino, Tarquinia, Allumiere, Tolfa, Civitavecchia, Santa Marinella, Campagnano, Cerveteri, Ladispoli, Fiumicino, Roma, Lariano, Sezze, Priverno, Sermoneta, Pontinia.\nSagra.\nIstituita nel 1950, la sagra del carciofo romanesco si svolge ogni anno a Ladispoli. Oltre un ricco programma per i festeggiamenti di Re carciofo, la manifestazione coinvolge anche i migliori ristoranti locali, i quali propongono men\u00f9 speciali a prezzo fisso, con piatti tipici a base rigorosamente di carciofo come il brodetto di carciofi, i carciofi alla Giudia, i carciofi alla romana, i carciofi fritti, i carciofi ripieni.\nQuesta Sagra si svolge anche a Sezze (borgo collinare in provincia di Latina, nel Lazio).\nNote.\nhttp://www.setino.it/sagra%20del%20carciofo.htm"}
{"id": "303864", "revid": "123526185", "url": "https://it.wikipedia.org/wiki?curid=303864", "title": "Kiwi Latina", "text": "Kiwi Latina \u00e8 un prodotto ortofrutticolo italiano a Indicazione geografica protetta. Appartiene alla specie Actinidia deliciosa, cultivar Hayward. Il frutto \u00e8 una bacca ovoidale con una buccia sottile ricoperta da una fine peluria, la polpa \u00e8 verde intenso.\nIl frutto \u00e8 stato introdotto nell'Agro Pontino negli anni settanta.\nIl consorzio Igp Kiwi Latina tutela siano rispettate le caratteristiche, in primis la raccolta deve avvenire non prima di fine ottobre, per non alterare le propriet\u00e0 del prodotto."}
{"id": "303867", "revid": "767487", "url": "https://it.wikipedia.org/wiki?curid=303867", "title": "Marrone di San Zeno", "text": "Marrone di San Zeno (DOP) \u00e8 un prodotto ortofrutticolo italiano a Denominazione di origine protetta.\nIl prodotto.\nIl marrone di San Zeno (San Zeno di Montagna) si presenta di forma ellissoidale con apice poco rilevato e facce laterali in prevalenza convesse. Il pericarpo \u00e8 sottile, lucido e di colore marrone chiaro con striature pi\u00f9 scure. La colorazione del seme tende al giallo paglierino, \u00e8 lievemente corrugato, pastoso e di gusto dolce. La pezzatura \u00e8 variabile.\nCaratteristiche del prodotto e peculiarit\u00e0 distintive.\nIl frutto appartiene alla specie \"Castanea Sativa Mill\", riconducibile alla variet\u00e0 \"marrone\".\nI frutti devono presentare le seguenti caratteristiche:\nAl momento dell'immissione al consumo i frutti, oltre a presentare le caratteristiche di forma ed aspetto sopra specificate, devono essere interi, sani, puliti ed asciutti.\nIl marrone, ricco di amido, buon apportatore di calorie e di proteine, sali minerali e vitamine, \u00e8 estremamente nutriente ed energetico, sano e facilmente digeribile\nSia la digeribilit\u00e0 che l'apporto calorico variano a seconda dello stato e del tipo di cottura. A \"crudo\" la digeribilit\u00e0 \u00e8 piuttosto scarsa mentre l'apporto calorico si assesta intorno alle 150 calorie per etto. La bollitura ne aumenta la digeribilit\u00e0 e riduce l'apporto calorico a circa 150 calorie per etto, mentre l'arrostitura lo riporta intorno alle 200 calorie per etto.\nZona di produzione.\nLa zona di produzione e trasformazione del Marrone di San Zeno \u00e8 situata nel territorio del Monte Baldo, compreso tra il Lago di Garda e la Vallagarina. Include parti dei seguenti comuni: Brentino Belluno, Brenzone, Caprino Veronese, Costermano, Ferrara di Monte Baldo e San Zeno di Montagna, tutti compresi nella zona omogenea dell'unione montana del Baldo-Garda.\nI frutti che possono utilizzare la DOP Marrone di San Zeno provengono solo dalla tradizionale variet\u00e0 locale \"Marrone\" che si \u00e8 selezionata nella zona di origine da castagni appartenenti ad ecotipi autoctoni ed \u00e8 stata propagata nel tempo dai produttori locali per via agamica.\nLa zona geografica di produzione, influenzata dall'ambiente benacense, \u00e8 caratterizzata da clima temperato-umido, con terreni acidi, tendenzialmente sciolti, non superficiali sui quali il prodotto esprime le proprie peculiari caratteristiche."}
{"id": "303869", "revid": "729019", "url": "https://it.wikipedia.org/wiki?curid=303869", "title": "Medicina nucleare", "text": "La medicina nucleare \u00e8 quella branca della medicina che utilizza sostanze radioattive (radiofarmaci) a scopo diagnostico, terapeutico e di ricerca biomedica. Le metodiche diagnostiche consistono nello studio della fissazione di un radionuclide legato a una molecola \"carrier\" (vettore), che \"mima\" l'attivit\u00e0 metabolica di un tessuto o si fissa a quest'ultimo mediante l'interazione con opportuni recettori, come ad esempio l'utilizzo di un anticorpo monoclonale che lega ad esso un radionuclide.\nLa terapia radiometabolica si effettua impiegando sostanze che, legandosi ai tessuti patologici con meccanismi simili ai farmaci usati in campo diagnostico, consentono di colpirli in maniera selettiva e con un'alta dose di radiazioni ad alto LET (come le particelle \u03b2\u2212 o \u03b1) risparmiando in larga misura i tessuti sani.\nPer approfondire gli aspetti fisici, biologici e radioprotezionistici che riguardano le interazioni della radiazioni con la materia si raccomanda la lettura delle voci radiazioni ionizzanti, radiobiologia e radioprotezione.\nNegli ultimi anni si parla sempre di pi\u00f9 di radiomica, definita una \"nuova scienza in oncologia\" e legata all'integrazione delle informazioni provenienti dall\"'imaging\" radiologico e le conoscenze del medico nucleare, sottolineando la necessit\u00e0 di parametrare i biomarcatori tumorali fra loro per meglio integrare le notizie forniteci (per es., volume della neoplasia, neo-angiogenesi, la cellularit\u00e0...).\nRadionuclidi.\nIl radionuclide pi\u00f9 utilizzato \u00e8 il tecnezio-99m, che emette radiazioni gamma con energia di 140 keV (ottimali per la gamma camera) ed ha un'emivita di circa 6 ore, compatibile con la durata degli esami ma comunque abbastanza breve da consentire una limitata irradiazione del paziente e della popolazione. Il 99mTc viene prodotto tramite un generatore 99Mo-99mTc che ne garantisce un'ottima disponibilit\u00e0.\nAltri radionuclidi di comune utilizzo sono:\nI radiofarmaci \u03b2+ emittenti, per lo studio con la metodica PET, sono in gran parte legati al fluoro-18. Per produrre questo radioisotopo \u00e8 necessario utilizzare una macchina molto costosa chiamata ciclotrone, che solo poche strutture industriali, ospedaliere o universitarie possono permettersi di mantenere. Per tale ragione gli altri radioisotopi emittenti positroni ottenibili tramite questa macchina sono molto meno utilizzati nella pratica clinica. Il carbonio-11, l'ossigeno-15 e l'azoto-13 infatti hanno emivite brevissime (pochi minuti o secondi) incompatibili con il trasporto dal sito di produzione a quello di utilizzo se queste due strutture sono distanti.\n\u00c8 anche possibile ottenere radioisotopi emittenti positroni usando generatori simili a quelli esistenti per il tecnezio. I generatori di questo tipo pi\u00f9 conosciuti sono quello che da come prodotto il rubidio-82 (utilizzabile per lo studio PET di perfusione cardiaca) e soprattutto il generatore germanio-68/gallio-68 che consente di ottenere gallio-68 utile alla marcatura di molti radiofarmaci fra cui gli analoghi della somatostatina,\nLe apparecchiature.\nLe apparecchiature utilizzate per la produzione di immagini (gamma camera e tomografo PET) utilizzano dei cristalli a scintillazione che consentono la visualizzazione delle zone di fissazione del radionuclide all'interno dell'organismo. Tali cristalli emettono luce quando vengono colpiti dalla radiazione gamma, emessa direttamente dal radiofarmaco che viene iniettato al paziente o generata per annichilazione dei positroni emessi dai radiofarmaci per la PET (in quest'ultimo caso vengono ricercati gli \"eventi di coincidenza, \"per maggiori dettagli consultare la relativa voce). La luce cos\u00ec rilevata \u00e8 poi convertita in un segnale elettrico-digitale per l'analisi computerizzata. La fissazione del radiofarmaco a livello di determinate zone del corpo pu\u00f2 essere misurata anche mediante opportune sonde in grado di contare il numero di radiazioni con cui interagiscono.\nMediante acquisizioni tomografiche \u00e8 inoltre possibile lo studio tridimensionale dell'organo (PET e SPECT).\nDiagnostica Medico-Nucleare.\nQui sotto sono elencate le principali indagini scintigrafiche. \nLe indagini PET sono illustrate nella relativa voce e, pi\u00f9 in dettaglio, nelle seguenti sottovoci:\nTerapia radiometabolica.\nLa terapia radiometabolica (anche \"terapia con radionuclidi\", \"radioterapia metabolica\") \u00e8 quella branca della medicina nucleare che si occupa di trattare alcune patologie sfruttando particolari caratteristiche o degli isotopi radioattivi nativi o di alcuni farmaci, che vengono poi marcati con isotopi appropriati (di norma beta-emettitori puri, ma talvolta emettitori alfa o di elettroni Auger).\nSpesso i radiofarmaci utilizzati per gli studi diagnostici sono essi stessi emettitori di particelle cariche (131I) oppure possiedono delle controparti con emissione gamma (difosfonati, ligandi dei recettori della somatostatina, ecc.), pertanto una terapia radiometabolica pu\u00f2 essere guidata e monitorata mediante le immagini medico-nucleari ottenute durante il trattamento o prima di esso (approccio teranostico).\nGli impieghi principali sono:"}
{"id": "303870", "revid": "1343317", "url": "https://it.wikipedia.org/wiki?curid=303870", "title": "Pomodoro di Pachino", "text": " \nPomodoro di Pachino (IGP) \u00e8 un prodotto ortofrutticolo italiano (specie botanica \"Solanum lycopersicum, L. 1753\") a Indicazione geografica protetta proveniente da parte delle province di Siracusa e Ragusa.\nL'ortaggio non appartiene all'agricoltura tradizionale dell'isola, essendo una variet\u00e0 introdotta nel 1989 dalla multinazionale sementiera israeliana HaZera Genetics, che l'aveva ottenuta attraverso selezione assistita da marcatori. In certe aree d'Italia l'ortaggio \u00e8 noto anche con il nome di \"pendolino\".\nZona di produzione.\nIl disciplinare IGP prevede, per la produzione del \"Pomodoro di Pachino\", una zona di coltivazione che comprende l'intero territorio comunale di Pachino e Portopalo di Capo Passero, oltre a parte dei territori comunali di Noto (SR), Rosolini (SR) ed Ispica (RG), ricadenti nella parte sud orientale della Sicilia.\nCultivar.\nIl disciplinare del Pomodoro di Pachino IGP classifica e tutela ben quattro variet\u00e0 di pomodoro, tutte con peculiarit\u00e0 diverse e destinate a diversi segmenti di mercato. Sono tipologie accomunate da un elevato grado brix, da una straordinaria resistenza post raccolta e da un colore brillante e attraente. \nSemi.\nI semi del pomodoro di Pachino sono ibridi F1, il che vale a dire che i caratteri desiderati della pianta non si trasmettono alle generazioni successive (F2, F3, ecc.). Non \u00e8 conveniente, quindi, la produzione del seme da parte degli stessi agricoltori, i quali, pertanto, devono riacquistare le sementi ogni anno dalle case produttrici, o, in alternativa, procurarsi direttamente le piantine dai vivai.\nOrigine.\nNella zona di Pachino (in particolare le varianti note come \"ciliegino\" e quella \"a grappolo\"): le coltivazioni di pomodori risalgono al 1925, ma si trattava di normali pomodori da insalata dalle dimensioni ordinarie e variabili.\nNegli anni '50 le coltivazioni iniziarono a usare delle tecniche di forzatura e di difesa della coltura allo stato primordiale. Agli inizi degli anni '60 si assistette alla nascita delle prime serre realizzate con capanne di canna comune e ricoperte con film di polietilene. In quegli anni si coltivavano prevalentemente pomodori a frutto grosso.\n\u00c8 nel 1989 che un'azienda israeliana produttrice di sementi, la HaZera Genetics, agendo tramite la societ\u00e0 controllata \"Cois 94 spa\" produsse in quell'area della Sicilia due nuove variet\u00e0 dette \"Noemi\" e \"Rita\", quest'ultima \"a grappolo\". I semi sono ibridi F1, come tanti altri semi frutto della ricerca scientifica delle aziende sementiere sviluppati negli ultimi decenni.\nLa prima accoglienza della nuova variante fu di diffidenza, ma poco a poco essa si afferm\u00f2 ed ebbe un notevole successo. Poich\u00e9 il territorio agricolo di Pachino e dintorni \u00e8 particolarmente adatto alla coltivazione di questa variante, essa ha assunto il nome commerciale di \"pomodoro di Pachino\". \nDa tenere presente che il primo seme denominato \"Noemi\" non \u00e8 pi\u00f9 in produzione da tempo, soppiantato da altre varianti che nel frattempo sono state da esso derivate.\n\u00c8 importante osservare che le varianti \"Noemi\" e \"Rita\", e le successive varianti migliorative, oggi coltivate a Pachino e dintorni, sono state ottenute con la cosiddetta tecnica selettiva MAS (MAS \u00e8 l'acronimo di \"Marker Assisted Selection\", cio\u00e8 selezione assistita da un marcatore). Essa parte dal classico incrocio tra piante con caratteristiche diverse al fine di produrre gli effetti sperati sulla generazione successiva: la verifica dei risultati desiderati, tuttavia, viene fatta con un'analisi genetica sulle piante figlie, senza dover attendere la crescita delle piante e la maturazione dei frutti; questo permette una notevole velocizzazione del processo di selezione artificiale).\nLa registrazione IGP del \"pomodoro di Pachino\" garantisce il consumatore che con tale nome sia possibile commercializzare solo quel tipo di pomodori, coltivati nella zona geografica indicata dall'IGP, e con particolari tecniche e modalit\u00e0 di coltivazione.\nConsorzio.\nIl consorzio di tutela, ente riconosciuto dal ministero della politiche agricole, tutela sui mercati il prodotto e lo difende dagli innumerevoli tentativi di contraffazione commerciale."}
{"id": "303871", "revid": "767487", "url": "https://it.wikipedia.org/wiki?curid=303871", "title": "Uva da tavola di Mazzarrone", "text": " \nUva da tavola di Mazzarrone \u00e8 un prodotto ortofrutticolo italiano a Indicazione geografica protetta.\nSi indica l'uva prodotta nell'area compresa tra i territori comunali di Mazzarrone, Caltagirone, Licodia Eubea (in provincia di Catania) e Acate, Chiaramonte Gulfi e Comiso (in provincia di Ragusa).\nL'uva \u00e8 prodotta nelle tipologie bianca, rossa e nera, e per ciascuna, il Disciplinare di produzione ne fissa le caratteristiche qualitative che deve possedere: grappolo, acino, colore, maturazione, quantit\u00e0 per ettaro.\nIl Consorzio di tutela ha sede a Mazzarrone."}
{"id": "303880", "revid": "256896", "url": "https://it.wikipedia.org/wiki?curid=303880", "title": "Cngei", "text": ""}
{"id": "303882", "revid": "539155", "url": "https://it.wikipedia.org/wiki?curid=303882", "title": "Animalismo", "text": "Animalismo \u00e8 un termine con cui si definisce la posizione \u2013 e la corrispondente attivit\u00e0 \u2013 di chi ritiene che vada accresciuta la tutela giuridica ed etica nei confronti delle specie animali differenti dall'uomo.\nAnimalismo e diritti animali.\nIl termine \u00e8 di recente conio: prima degli anni ottanta, nei vocabolari di lingua italiana, alla voce \"animalista\" si leggeva soltanto \u00abchi dipinge e scolpisce soggetti animali\u00bb. Ma gi\u00e0 dagli anni settanta il termine aveva assunto un significato pi\u00f9 rivolto al rapporto uomo/animali.\nIl significato attuale, ancorch\u00e9 non completamente definito, \u00e8 quello di un generale atteggiamento e comportamento a difesa degli animali e dei loro diritti rispetto ai comportamenti umani diretti e indiretti (caccia, sperimentazione animale, uccisione per ricavarne la pelliccia, impiego nei circhi, ecc.; ma anche il generale intervento sull'ambiente e sull'ecosistema che pu\u00f2 provocare danni agli animali).\nAntispecismo.\nI movimenti animalisti pi\u00f9 radicali richiedono l'adesione ad un insieme di teorie ed atteggiamenti volti ad ottenere il riconoscimento degli obblighi morali di ogni essere umano nei confronti degli animali ed il superamento dello specismo (cio\u00e8 della convinzione che le regole etiche si applichino solo all'uomo e non alle altre specie).\nIl libro \"Liberazione animale\" fu la pietra miliare dell'animalismo anti-specista, rappresentando una denuncia al \u00abrazzismo di specie\u00bb ed un appello contro le sofferenze patite dagli animali nelle industrie cosmetiche, farmaceutiche ed alimentari, da cui il vegetarianismo inteso come \u00abil passo pi\u00f9 concreto ed efficace che si pu\u00f2 compiere per porre fine tanto all'inflizione di sofferenze agli animali non umani, quanto alla loro uccisione\u00bb.\nSecondo la visione antispecista-nonviolenta (per alcuni \"biocentrica\" o \"gaiana\"), sarebbe richiesto, oltre all'attivit\u00e0 individuale, un impegno concreto e profondo in ambiti collettivi per contrastare sistematicamente le attivit\u00e0 connesse allo sfruttamento animale. Oltre pertanto a proporre un'alimentazione vegetariana (o vegana) e l'uso di capi di abbigliamento che non richiedano l'uccisione di animali, sempre pi\u00f9 spesso questa sensibilit\u00e0 alla sofferenza, alla violenza ed alla sostenibilit\u00e0 viene estesa a tutti i prodotti di consumo attraverso il commercio equo e solidale, investimenti attraverso la finanza etica, all'uso ecologico dei mezzi di trasporto, alla scelta delle vacanze (boicottaggio di regimi o di pratiche violente nei confronti degli animali), e cos\u00ec via, in un'ottica volta ad orientare ogni scelta verso l'alternativa meno violenta per uomini, animali ed ambiente."}
{"id": "303883", "revid": "767487", "url": "https://it.wikipedia.org/wiki?curid=303883", "title": "Granges (Svizzera)", "text": "Granges (toponimo francese, ) \u00e8 un comune svizzero di 867 abitanti del Canton Friburgo, nel distretto della Veveyse.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGranges \u00e8 servito dall'omonima stazione sulla ferrovia Pal\u00e9zieux-Montbovon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "303884", "revid": "176990", "url": "https://it.wikipedia.org/wiki?curid=303884", "title": "L'arte religiosa nel '600", "text": "L'Arte religiosa nel '600. Italia, Francia, Spagna, Fiandra \u00e8 un saggio di \u00c9mile M\u00e2le, pubblicato in Francia nel 1932 (\"L'Art religieux du XVII si\u00e8cle\") e poi tradotto in Italia nel 1984.\nQuesto studio \u00e8 considerato, sin dalla sua prima edizione francese, uno dei testi fondamentali per la comprensione degli sviluppi dell'arte e dell'iconografia europea dalle discussioni del Concilio di Trento (1545-1563) fino alla met\u00e0 del Settecento.\nQuesti gli argomenti dei capitoli:"}
{"id": "303885", "revid": "124228425", "url": "https://it.wikipedia.org/wiki?curid=303885", "title": "Tecnico sanitario di radiologia medica", "text": "Il tecnico sanitario di radiologia medica (Dottore in Tecniche di Radiologia Medica per Immagini e Radioterapia abbreviato in TSRM) \u00e8 il professionista dell'area tecnico-sanitaria che opera in collaborazione con il medico radiologo, radioterapista, medico nucleare, fisico sanitario e con tutte quelle figure mediche e sanitarie nell'ambito d'impiego di radiazioni ionizzanti. Per svolgere questa professione in Italia \u00e8 necessaria la laurea triennale, ottenibile frequentando un corso universitario di primo livello in \"Tecniche di Radiologia Medica, per Immagini e Radioterapia\" (abbreviato in \"TRMIR\"), presso le facolt\u00e0 di medicina e chirurgia. Pu\u00f2 esercitare solo dopo l'iscrizione al rispettivo Ordine provinciale di residenza. Gli Ordini provinciali sono riuniti nella Federazione nazionale Ordini dei Tecnici sanitari di radiologia medica e delle professioni sanitarie tecniche, della riabilitazione e della prevenzione che si articola in 61 Ordini provinciali e interprovinciali. Attualmente sono iscritti agli Albi Professionali italiani 27200 Tecnici Sanitari di Radiologia Medica.\nIl TSRM opera, in qualit\u00e0 di dipendente o di libero professionista, in qualsiasi ambito che prevede l'utilizzo di sorgenti radiologiche sia artificiali che naturali, di energie termiche, ultrasoniche, di risonanza magnetica nucleare, cio\u00e8 nelle strutture ospedaliere ed extraospedaliere del Sistema Sanitario Nazionale e nelle analoghe strutture private ed istituti di ricovero e cura a carattere scientifico; industrie di produzione e agenzie di vendita operanti nel settore della diagnostica per immagini e radioterapia; centri di ricerca universitaria ed extrauniversitaria nel settore biomedico. A questo personale, tenuto a prestare la propria opera nelle \"zone controllate\", viene corrisposta una indennit\u00e0 professionale specifica.\nL'accesso alla professione nel settore pubblico avviene tramite concorso.\nSi rivolge al paziente malato (diagnosi, terapia e interventistica) o sano (prevenzione) per lo svolgimento, su prescrizione medica, degli esami radiologici standard o di quelli che richiedono l'impiego di apparecchiature pi\u00f9 sofisticate, per l'esecuzione delle terapie radianti e in tutte quelle attivit\u00e0 legate all'impiego di sorgenti radioattive, a risonanza magnetica nucleare e delle apparecchiature ad esse connesse, nel rispetto delle norme di radioprotezione previste dall'Unione Europea.\nCompetenze.\nIn ambito diagnostico il TSRM conduce le procedure per la formazione dell'immagine nella radiologia tradizionale (radiografia, fluoroscopia, mammografia, ecc.), nella tomografia computerizzata (\"TC\" o \"CT\"), nell'imaging a risonanza magnetica (\"MRI\" o \"RMN\"), in angiografia e nella medicina nucleare. Prepara il paziente per lo svolgimento dell'esame spiegandogli, (quando possibile), la procedura , applicando inoltre, nel caso di pazienti in et\u00e0 fertile o donne in stato di gravidanza, le opportune e necessarie protezioni piombate.\nIn medicina nucleare il TSRM prepara, per ogni paziente, anche la dose di radiofarmaco da iniettare per lo svolgimento della scintigrafia o della tomografia ad emissione di positroni (\"PET\"), che per\u00f2 somministrer\u00e0 e gestir\u00e0 il professionista Infermiere. Il TSRM si occupa, inoltre, delle attivit\u00e0 correlate al laboratorio chimico chiamato \"camera calda\".\nNell'ambito terapeutico, il TSRM conduce le procedure per la terapia radiante, preparando il paziente per lo svolgimento della stessa, spiegandogli la procedura e posizionandolo adeguatamente. Prepara, inoltre, per ogni paziente, dispositivi personalizzati necessari per un corretto trattamento (schermi, maschere, ecc.).\nNella radiologia interventistica, in questo caso in stretta collaborazione con il medico radiologo, il TSRM si occupa di tutte le procedure invasive o mini-invasive diagnostiche o terapeutiche effettuate mediante la guida ed il controllo delle metodiche radiologiche, quali fluoroscopia, TAC, ecc.\nInoltre ha un ruolo essenziale durante gli interventi chirurgici, specialmente di tipo ortopedico, vascolare e neurochirurgico, fornendo al chirurgo immagini fluoroscopiche o radiografiche.\nIl TSRM in fisica sanitaria, collabora con i responsabili dei servizi per la risoluzione di alcuni problemi nell'impiego di sorgenti di radiazione per la diagnostica, la terapia e la ricerca e per la protezione del paziente dalle radiazioni ionizzanti che possono nuocere alla salute, se assorbite con intensit\u00e0 superiore al dovuto o senza le necessarie precauzioni.\nRecentemente il TSRM ha trovato nuova collocazione anche nella gestione dei sistemi informativi dedicati alla radiologia, come ad esempio amministratore di sistemi RIS-PACS.\nQuesta nuova competenza inoltre ha comportato l'introduzione in molti atenei italiani di Master universitari specifici per il ruolo.\nCarriera.\nLa carriera \u00e8 regolata da percorsi specialistici quali Master (I e II livello) e/o Laurea Magistrale (di II livello).\nAlcuni dei percorsi di crescita che possono intraprendere i laureati in Tecniche di Radiologia Medica per Immagini e Radioterapia sono:\nIl Professionista Tecnico Sanitario pu\u00f2 anche ricoprire funzione di System Administrator aziendale.\nLa Laurea in Tecniche di Radiologia Medica per Immagini e Radioterapia d\u00e0 accesso ai corsi Master di primo livello e alla Laurea Magistrale, e con essa anche ai master di secondo livello ed ai Dottorati di Ricerca.\nStoria e percorso legislativo.\nTra 1939-1940 a cura della Croce Rossa Italiana, si d\u00e0 avvio al primo corso di Assistenti Tecnici di Laboratorio Radiologico, aperto a 20 posti di infermiere.\nNel 1950 nasce l\u2019Unione Nazionale Tecnici Radiologi UNTR (Unione e professionalit\u00e0)\nNel 1954 il 1\u00ba corso triennale per tecnico impianti radiologici\nNel 1960 il 1\u00b0 manuale del tecnico di radiologia (INAIL)\nNel 1964 nasce ANTIR (Associazione Nazionale del Tecnici Italiani di Radiologia), che motiver\u00e0 il legislatore ad emanare la prima legge che regolamenta l\u2019esercizio dell\u2019arte ausiliaria di radiologia medica: L. 1103, 4 agosto 1965 (Gazzetta Ufficiale 1 ottobre 1965, n. 247), dove all\u2019art.14, l\u2019effettivo esercizio dell'arte ausiliaria sanitaria di tecnico di radiologia medica viene subordinato all\u2018iscrizione all'albo provinciale di cui all\u2019articolo 14.\nTre anni dopo, con Decreto del Presidente della Repubblica 6 marzo n. 680 (in Gazz. Uff., 4 giugno 1968 n. 141), viene regolamentato il percorso formativo di questa figura professionale.\nNel 1983 vene emanata la legge 31 gennaio 1983, n. 25 (Gazz. Uff. n. 38 - 9 febbraio 1983) che modifica ed integra la legge 4 agosto 1965, n. 1103 nonch\u00e9 il decreto del presidente della Repubblica 6 marzo 1968, n. 680, sulla regolamentazione del Tecnico di radiologia.\nNel 1994 esce il Decreto Ministeriale 26 settembre 1994, n. 746 (in Gazz. Uff., 9 gennaio, n. 6), per l\u2019individuazione del Profilo Professionale del Tecnico Sanitario di Radiologia Medica.\nCinque anni pi\u00f9 tardi viene emanata la L.42/99: scompare il mansionario e si da avvio alle professioni sanitarie (non pi\u00f9 ausiliarie).\nNel 2000 la L 251 Disciplina delle professioni sanitarie infermieristiche, tecniche, della riabilitazione, della prevenzione nonch\u00e9 della professione ostetrica (Pubblicata nella Gazzetta Ufficiale n. 208 del 6 settembre 2000)\nIl 1 febbraio 2006 la Legge n. 43 \"Disposizioni in materia di professioni sanitarie infermieristiche, ostetrica, riabilitative, tecnico-sanitarie e della prevenzione e delega al Governo per l'istituzione dei relativi ordini professionali\" (pubblicata nella Gazzetta Ufficiale n. 40 del 17 febbraio 2006)."}
{"id": "303886", "revid": "5695", "url": "https://it.wikipedia.org/wiki?curid=303886", "title": "30 St Mary Axe", "text": "Il 30 St Mary Axe \u00e8 un edificio di Londra, situato nella City. Informalmente \u00e8 conosciuto come \u00abThe Gherkin\u00bb (\"il cetriolino\") oppure, facendo riferimento al proprietario (il gruppo assicurativo Swiss Re) come Swiss Re Building. Alto 180\u00a0m, \u00e8 famoso per la sua audace architettura, opera di Norman Foster e del suo ex socio, Ken Shuttleworth.\nStoria.\nLa costruzione sorge sul luogo dove si trovava l'edificio del Baltic Exchange, una societ\u00e0 che gestisce il maggiore mercato mondiale di noli marittimi e vendite di navi. Il 10 aprile 1992 l'IRA fece esplodere una bomba vicino allo storico edificio dell'Exchange, che fu gravemente danneggiato, assieme alle costruzioni vicine.\nL'English Heritage (l'ente governativo che si occupa di preservare il patrimonio storico dell'Inghilterra) e la Corporation of London (la municipalit\u00e0 della City) premevano affinch\u00e9 ogni progetto di riedificazione contemplasse il restauro della vecchia facciata su St Mary Axe.\nLa Baltic Exchange, che non era in grado di affrontare gli esborsi necessari vendette nel 1995 l'area alla Trafalgar House. Gran parte delle strutture rimaste furono abbattute, mentre l'Exchange Hall e la facciata furono conservate e messe al riparo dagli elementi atmosferici.\nL'English Heritage pi\u00f9 tardi scopr\u00ec che i danni erano pi\u00f9 gravi di quanto si era inizialmente stimato e smise di insistere per un restauro integrale.\nOrigine del nomignolo \u00abGherkin\u00bb.\nNel 1996 la Trafalgar House rese pubblico il progetto per un edificio alto 1200 piedi (370 metri) con oltre 90\u00a0000\u00a0m2 di spazio per uffici e una piattaforma panoramica all'altezza di 1000 piedi (305 metri). Il progetto risaltava per la sua forma inusuale, che per qualcuno faceva assomigliare la costruzione ad un cetriolino. Il quotidiano \"The Guardian\" ribattezz\u00f2 l'edificio \"erotic gherkin\" (cio\u00e8 \"cetriolino erotico\").\nLa progettazione.\nIl 23 agosto 2000, John Prescott, vice primo ministro del Regno Unito concesse il permesso di costruire un edificio molto pi\u00f9 grande del vecchio \"Exchange\".\nIl percorso di pianificazione fu assolutamente cruciale per come l'edificio fu completato nella parte alta.\nIl sito per la nuova costruzione presentava una serie di caratteristiche particolari; necessitava di essere ricostruito, non era sulle \"linee visuali\" (le linee guida richiedono che i nuovi edifici non ostruiscano o sottraggano la vista della Cattedrale di St Paul da un certo numero di luoghi di Londra), e aveva ospitato il Baltic exchange. L'interno era straordinariamente bello, dando ai progettisti ulteriori motivazioni.\nIl piano originale per il sito era quello di ricostruire il Baltic Exchange. GMW Architects proponendo di realizzare un nuovo edificio rettangolare che circondava il nucleo restaurato dell'Exchange; la forma squadrata avrebbe avuto gli ampi piani che servivano alle banche, ma questa proposta non trov\u00f2 favore.\nAlla fine i progettisti capirono che l'Exchange non era recuperabile, per cui furono costretti a rendere meno vincolanti le loro richieste: inoltre pensarono che un edificio \"architettonicamente significante\" sarebbe stato meglio accetto alle autorit\u00e0 cittadine. Questa mossa permise agli architetti di progettare liberamente, eliminando la richiesta eccessiva di un grande, efficiente edificio d'affari che si adattasse alle richieste del cliente.\nUn altro importante fattore fu il successo dell'area di sviluppo chiamata Canary Wharf. All'epoca, le banche e le istituzioni commerciali si stavano spostando in massa verso Canary Wharf, perch\u00e9 l'area consentiva di costruire edifici con spazi ampi e moderni. Gli spazi della City di Londra non potevano competere, obbligando le compagnie a disperdere il loro staff in molti posti. Quando le autorit\u00e0 cittadine capirono che le loro regole pressanti stavano causando una defezione di massa, ridussero i vincoli alla costruzione di grattacieli.\nIl piano inferiore del Swiss Re si adatta al desiderio delle autorit\u00e0 di Londra di mantenere lo \"stile\" cittadino, con strade piuttosto strette. La massa dell'edificio non era troppo imponente. Come per molti edifici della zona, \u00e8 molto difficile accorgersi dell'esistenza della torre se ci si trova nei paraggi ma non direttamente sotto di essa. Questa pianificazione di regole e obiettivi serve a creare un'identit\u00e0 visuale comune per la citt\u00e0: ad esempio, le regole edilizie di New York hanno avuto un notevole impatto sull'aspetto della citt\u00e0 rispetto ad altre con regole pi\u00f9 conservative come Londra e Parigi.\nL'edificio.\nGli architetti, dello studio Foster and Partners, crearono una caratteristica forma a cono per ridurre le turbolenze intorno al Gherkin. Il grattacielo fu completato nel 2004 e aperto il 28 aprile dello stesso anno. Il suo design vinse il prestigioso RIBA Stirling Prize come miglior nuovo edificio di un architetto della RIBA nel 2004. Per la prima volta la giuria vot\u00f2 all'unanimit\u00e0 nella sua decisione.\nL'edificio usa metodi di risparmio energetico che gli consentono di usare la met\u00e0 dell'energia normalmente necessaria per un edificio simile.\nIntercapedini in ogni piano con sei condotte servono come sistema di ventilazione naturale per l'intero edificio (anche se sono richiesti dei tagliafuoco ogni sei piani che interrompono i \"camini\"). I condotti creano un gigantesco effetto di doppio vetro: l'aria \u00e8 incanalata attraverso due strati di cristalli e isolano lo spazio degli uffici all'interno.\nLe condotte estraggono l'aria calda dall'edificio durante l'estate raffreddandolo, e riscaldano l'edificio d'inverno usando un sistema di riscaldamento solare passivo. Inoltre, permettono alla luce solare di passare attraverso l'edificio, rendendo l'ambiente di lavoro pi\u00f9 piacevole, e mantenendo bassi i costi dell'illuminazione.\nNella maggior parte degli edifici alti la stabilit\u00e0 laterale \u00e8 assicurata da un pilone centrale o da una struttura perimetrale, o da una combinazione delle due. Normalmente ci\u00f2 significa che sono progettati per resistere ai venti forti, ma sono troppo flessibili per garantire il comfort degli occupanti. Il metodo principale per controllare le deviazioni del vento e per rendere la struttura pi\u00f9 stabile \u00e8 aumentarne il peso con delle zavorre attive. Con l'aiuto degli ingegneri strutturali della Arup, per lo Swiss Re \u00e8 stato sviluppato un perimetro di strutture triangolari che rendono l'edificio sufficientemente solido anche senza rinforzi extra e contrappesi.\nNonostante la forma curvilinea, c'\u00e8 solo un pezzo di vetro curvato sull'edificio: una copertura a lente sulla sommit\u00e0.\nIl principale occupante dell'edificio \u00e8 la societ\u00e0 di assicuratori Swiss Re, che ha commissionato l'edificio come quartier generale per la filiale londinese. Come proprietari, hanno imposto il nome della compagnia all'edificio che viene chiamato \u00abSwiss Re Building\u00bb, sebbene questo non sia il nome ufficiale.\nSulla cima dell'edificio, al 40\u00ba piano, c'\u00e8 un bar per gli affittuari e per i loro ospiti, dove si pu\u00f2 avere una vista a 360\u00b0 di Londra. Un ristorante esclusivo \u00e8 aperto al 39\u00ba piano, e vi sono delle sale da pranzo private al 38\u00b0.\nAnche se la maggior parte degli edifici ha alla sommit\u00e0 le ingombranti attrezzature degli ascensori, non era possibile usare questa soluzione per il Gherkin poich\u00e9 al 40\u00ba piano doveva trovarsi il bar. Gli architetti risolsero il problema facendo raggiungere dall'ascensore principale solo il 34\u00ba piano, e poi inserendo un elevatore a sollevamento dal basso verso il 39\u00ba piano. Una scalinata in marmo e un ascensore per disabili permette l'accesso al bar della cupola.\nEventi recenti.\nNel settembre 2004, durante l'Open House Day di Londra in cui molti edifici che sono normalmente chiusi al pubblico sono stati aperti per il fine settimana, il Gherkin ha avuto lunghe code di persone che volevano visitare il palazzo. Alcuni visitatori hanno aspettato fino a 5 ore per poter salire al 40\u00ba piano. Questo \u00e8 stato il record per il maggior numero di visite durante un Open House Day.\nIl 25 aprile 2005, la stampa ha riportato la notizia che un pannello di cristallo a circa due terzi dell'altezza si \u00e8 staccato cadendo sulla piazza. La piazza venne chiusa, ma il palazzo rimase aperto. Una passeggiata coperta temporanea fu allestita per proteggere i visitatori e gli ingegneri poterono esaminare gli altri 744 pannelli del palazzo.\nNel dicembre 2005, lo Swiss Re \u00e8 stato eletto come \"edificio pi\u00f9 ammirato del mondo\", in un sondaggio sulle pi\u00f9 grandi societ\u00e0 di architettura, pubblicato sul \"2006 BD World Architecture 200\".\nInquilini.\nA partire da gennaio 2015, gli attuali occupanti dell'edificio includono:\nInoltre, rivenditori e ristoranti operano dal sito, come The Sterling e Bridge's Newsagent."}
{"id": "303888", "revid": "174925", "url": "https://it.wikipedia.org/wiki?curid=303888", "title": "Miniera", "text": "Una miniera \u00e8 un luogo dove avviene l'estrazione di rocce e minerali o combustibili solidi carbone, lignite di interesse economico, grazie a lavorazioni eseguite principalmente in ambienti sotterranei o sottomarini. Il termine indica anche il complesso industriale collegato all'attivit\u00e0 di estrazione che \u00e8 parte dell'industria mineraria.\nNorme legislative e amministrative in Italia.\nUna miniera, ai sensi del regio decreto 29 luglio 1927 n\u00ba 1443, \u00e8 un'attivit\u00e0 di estrazione mineraria che sfrutta un giacimento di minerale classificato come \"materiale da miniera\".\nI materiali definiti \"da miniera\" in questo decreto sono i seguenti:\nSecondo quanto previsto dal R.D. 1443, l'attivit\u00e0 di miniera \u00e8 sottoposta a concessione statale; il proprietario del fondo quindi non \u00e8 considerato proprietario del giacimento, il quale \u00e8 propriet\u00e0 dello Stato.\nLo sfruttamento (\"coltivazione\") del giacimento minerario pu\u00f2 avvenire con due metodologie principali:\nLe norme relative alla polizia per miniere e cave, sono regolate dal DPR 9 aprile 1959 n\u00ba 128.\nOrganizzazione e servizi generali.\nLa variet\u00e0 dei materiali estratti, assieme alle caratteristiche topografiche rende profondamente diverso ogni complesso di estrazione. \u00c8 possibile tuttavia individuare caratteri comuni nell'ambito delle miniere tradizionali: il flusso di lavorazione pu\u00f2 essere descritto sinteticamente come \"abbattimento del materiale utile\", seguito dal suo \"trasporto\" all'esterno, che comporter\u00e0 un'evoluzione della miniera. Altro ambito comune \u00e8 l'ambiente sotterraneo di lavorazione.\nProprio grazie a quest'ultimo, il peso predominante per quanto riguarda i costi iniziali di avviamento di una miniera \u00e8 dato dalla creazione di pozzi e galleria, dalla loro messa in sicurezza e dall'installazione dei macchinari fissi, che comunque possono variare notevolmente a seconda del minerale coltivato.\nL'organizzazione dell'impresa deve provvedere al coordinamento tra l'abbattimento ed il trasporto del materiale, e garantire i servizi essenziali al processo, come distribuzione dell'energia, ventilazione ed illuminazione dei tunnel. Normalmente, la metodologia di scavo prevede di frantumare il materiale componente il giacimento con esplosivi o macchine da scavo, per poi asportarlo ed avviarlo alle successive lavorazioni.\nTipi di energia impiegati.\nL'energia maggiormente impiegata nelle miniere \u00e8 energia di tipo elettrico, usata sia come alimentazioni per motori, che per produrre aria compressa, altra fonte di energia secondaria molto utilizzata in miniera. La corrente elettrica sta sostituendo gradualmente l'aria compressa, grazie a vantaggi quali costi di manutenzione ridotti, continuit\u00e0 di servizio e possibilit\u00e0 di azionamento a distanza; per contro problemi quali il costo notevole di elettrificazione, i vari problemi di sicurezza correlati e la difficolt\u00e0 di adattamento per macchine alternative costituisce talvolta un problema per impianti gi\u00e0 avviati.\nLe corrente elettrica comunemente impiegata \u00e8 di tipo alternato, eccetto che per impianti di trasporto su rotaia e motori per argani di estrazione ad elevata potenza, dove viene preferita la corrente continua. La tensione varia mediamente dai 5000 ai 6000 V: particolare attenzione va data alla progettazione del materiale elettrico di miniera, infatti esso dovr\u00e0 sopportare in maniera adeguata urti e usura, essere incombustibile e protetto da fonti che possono causare malfunzionamenti, come acqua o polveri, o esplosioni; in modo tale da essere compatibile con le opportune norme di sicurezza. L'aria compressa \u00e8 prodotta da compressori volumetrici, ed \u00e8 utilizzata a pressioni che vanno dai 6 ai 7 bar, ed \u00e8 soprattutto usata con macchine operatrici a movimento alternativo (organi &amp; martelli pneumatici), o rotativi (trapani, generatori elettro pneumatici).\nViene sfruttata, in misura comunque minore, energia di tipo termico, principalmente utilizzata per generatori elettrici di emergenza e per servizi esterni, come riscaldamento di vari ambienti.\nTrasporti.\nI trasporti sotterranei del materiale estratto possono essere divisi in \"trasporti di cantiere\" e \"trasporti principali\": i primi trasportano il materiale dal fronte di abbattimento ad un punto di raccolta, e sono caratterizzati da postazioni provvisorie, che possono essere rimosse o spostate con grande facilit\u00e0, mentre i secondi portano il materiale nel punto dove poi saranno indirizzati verso l'esterno, e sono generalmente impianti pi\u00f9 stabili con \"rendimento\" maggiore, i quali possono essere discontinui (ad esempio vagoni montati su rotaie) o continui (tipicamente nastri trasportatori).\nI \"nastri trasportatori\" sono usati specialmente per miniera con una produzione non particolarmente dispersa, infatti il nastro trasportatore lavora con continuit\u00e0 e il trasporto risulta fortemente automatizzabile; i nastri possono essere lunghi alcuni chilometri. I \"trasporti su via ferrata\", che hanno accompagnato l'evoluzione delle miniere sin dalle origini, comportano un'organizzazione pi\u00f9 complessa del trasporto del materiale: i vagoncini hanno una capacit\u00e0 che varia dai pi\u00f9 piccoli, spinti a mano, contenenti sui 500 litri di materiale, fino ai pi\u00f9 grossi, utilizzati nei grandi impianti, che ne contengono fino a 12000 litri. Lo scarico del materiale pu\u00f2 avvenire tramite l'apertura di una parete laterale oppure mediante il rovesciamento completo del carrello, costruito appositamente.\nEstrazione.\nRappresenta l'ultima fase dello scavo, in cui il materiale viene portato al di fuori della miniera mediante dei contenitori che viaggiano mediante delle guide in pozzi verticali comunicanti con l'esterno (ad esempio delle gabbie che contengono i vagoncini su cui era stato caricato il minerale): tali contenitori sono movimentati da funi collegate ad un motore. Pi\u00f9 raramente l'estrazione \u00e8 effettuata idraulicamente o su nastri trasportatori.\nIl motore per il sollevamento dovr\u00e0 essere in grado di operare a diversi regimi di velocit\u00e0: con massimi di 24 m/s per il trasporto di materiale, 8 m/s per il trasporto del personale, e 0,5 m/s in caso di verifica delle installazione nel pozzo. I motori possono essere sia in corrente continua che alternata, questi ultimi asincroni trifase.\nProblemi di sicurezza.\nNelle miniere, ai possibili incidenti generali che si possono verificare nelle comuni attivit\u00e0 di lavoro, vanno aggiunti quelli legati alla particolarit\u00e0 dell'ambiente di lavoro. Nonostante la grande risonanza mediatica delle sciagure minerarie, va tuttavia specificato che l'industria mineraria non figura ai primi posti per numero di infortuni e morti sul lavoro: ci\u00f2 \u00e8 principalmente dovuto alle condizioni di soggezione per l'ambiente di lavoro e la variet\u00e0 di operazioni compiute dai minatori, che comporta una notevole attenzione sul posto di lavoro.\nPresenza di gas.\nLa presenza di gas pu\u00f2 essere nociva per pi\u00f9 motivi, che vanno dalla possibile asfissia dei lavoratori, fino alla causa di terribili esplosioni. Tra i principali gas pericolosi per le miniere si pu\u00f2 citare il gris\u00f9, un gas composto per gran parte di metano, che miscelato con l'aria in particolari percentuali, pu\u00f2 dare luogo ad esplosioni; il gris\u00f9 \u00e8 comune nelle miniere di carbone. L'ossido di carbonio si pu\u00f2 sviluppare in seguito ad esplosioni ed incendi, oltre che per causa dei motori diesel eventualmente presenti in miniera; pu\u00f2 causare morte per asfissia in pochi minuti anche in bassissimi tenori, a cui si aggiunge la sua caratteristica inodore. L'idrogeno solforato, presente nelle miniere di zolfo e di solfuri, \u00e8 molto velenoso.\nVentilazione.\nNelle miniere sotterranee la ventilazione ha per principali finalit\u00e0 le seguenti funzioni.\nEduzione.\nPer eduzione s'intende l'evacuazione dell'acqua che altrimenti allagherebbe la miniera. Le prime macchine ideate da Thomas Newcomen erano destinate a questa funzione.\nFine vita.\nOgni miniera ha un ciclo di vita che dipende dalla quantit\u00e0 di riserve, dalla velocit\u00e0 di estrazione e dalla sostenibilit\u00e0 nel tempo della convenienza economica all'estrazione. Al termine del ciclo di vita della miniera si pone il problema della preservazione dell'ambiente naturale e della sua ricostituzione, nei limiti del possibile, nelle condizioni quanto pi\u00f9 simili alla situazione originaria. Tali condizioni sono generalmente fissate al momento dell'inizio dello sfruttamento e seguono un programma che il concessionario deve seguire a partire dall'ottenimento della concessione estrattiva."}
{"id": "303889", "revid": "1442080", "url": "https://it.wikipedia.org/wiki?curid=303889", "title": "Patsy Kensit", "text": "Biografia.\nNata a Londra, nel quartiere di Lambeth, a sud del Tamigi, da James Henry Kensit e Margaret Rose Doohan, originaria dell'Irlanda, Patsy Kensit ha un fratello maggiore, Jamie. La madre era pubblicista e il padre un gangster affiliato ai famigerati gemelli Kray di Londra. Soprannominato \"Jimmy the Dip\", era anche vicino alla banda rivale, quella dei Richardsons, per conto dei quali reggeva un'azienda con fini fraudolenti. Aveva trascorso un periodo in carcere prima della nascita della figlia; quest'ultima credeva che il padre fosse un commerciante di antiquariato. Il nonno paterno di Patsy era un rapinatore e un falsario e Reggie Kray era il padrino del fratello.\nLa sua prima prova di recitazione risale al 1972 quando partecipa a uno spot televisivo. Il primo film a cui prende parte in un ruolo secondario fu \"Il grande Gatsby\" (1974). Nel 1979 interpreta la parte di Oscar da bambina nel film \"Lady Oscar\". Nel 1985 diviene la voce del gruppo Eighth Wonder, band che entra per tre volte nella classifica dei Top 40 con i brani \"Stay with Me\", \"Cross My Heart\" e \"I'm Not Scared\", quest'ultima scritta e prodotta dai Pet Shop Boys. Il gruppo realizza solo un album (\"Fearless\"), un EP (\"Brilliant Dreams\") e una raccolta di successi, dopodich\u00e9 si scioglie.\nNel 1986 \u00e8 protagonista del film-musical \"Absolute Beginners\", di Julien Temple: bizzarro omaggio agli anni Sessanta della \"Swinging London\" e alle tensioni sociali che si agitavano dietro all'apparente allegria, il film \u00e8 un flop ai botteghini, nonostante la presenza nel cast di David Bowie e una colonna sonora interessante (tra gli altri, Gil Evans, Sade, Paul Weller, Miles Davis, lo stesso Bowie). Nel 1987 duetta con Eros Ramazzotti nel brano \"La luce buona delle stelle\", inserito nell'album \"In certi momenti\" del cantante romano.\nNel 1988, al fianco del protagonista Ben Gazzara, interpreta un ruolo non marginale nel film \"Don Bosco\" (sceneggiato da Ennio De Concini), realizzato nell'anno del centenario della morte del santo piemontese fondatore dei Salesiani. Dopo i successi con gli Eighth Wonder lascia definitivamente la musica nel 1989 per dedicarsi completamente al cinema. Nello stesso anno, interpreta un ruolo da co-protagonista nel film \"Arma letale 2\", al fianco di Mel Gibson.\nNel 1991 interpreta quello che molti considerano il suo miglior ruolo nel film \"Twenty-One\", che ottiene per\u00f2 scarso successo. Nel 1992 ottiene una candidatura agli Independent Spirit Awards come miglior attrice protagonista in \"Bella e accessibile\". Sempre nel 1992 recita nella pellicola britannica \"Blame it on the Bellboy\" e nel 1995 \u00e8 tra i protagonisti di \"Angeli e insetti\", insieme a Kristin Scott Thomas e Mark Rylance, che riscuote un buon successo. Lo stesso anno partecipa a un'audizione per la parte del Capitano Kathryn Janeway in \"\", ruolo che va invece a Kate Mulgrew. Nel 2000 interpreta Anna nel film \"Best\", storia del calciatore nordirlandese George Best. L'ultima sua interpretazione cinematografica di rilievo risale al 2002, con il film \"The One and Only\", che per\u00f2 non arriva alla distribuzione nelle sale.\nDopo un periodo di relativo silenzio, nel 2004 la Kensit torna al grande successo di pubblico partecipando a popolari serie televisive britanniche, la \"soap opera\" \"Emmerdale\", e le commedie \"Bo Selecta\" e \"A Bear's Tail\" (2005). Sempre nel 2004 la sua voce viene campionata per incidere il singolo \"Subtravel\" da parte di Alex Farolfi. Successivamente partecipa a vari spettacoli televisivi ed eventi che ne consacrano nuovamente la popolarit\u00e0; nel settembre 2006 lascia la serie \"Emmerdale\", poich\u00e9 i trasferimenti nello Yorkshire (dove viene girata la \"soap opera\") e il tempo che passa lontano dai figli sono diventati troppo pressanti. In seguito \u00e8 fra i protagonisti di \"Holby City\", una pluripremiata serie televisiva britannica di ambientazione medica.\nNel 2010 partecipa all'edizione inglese di \"Strictly Come Dancing\", e viene poi eliminata durante il corso della 9 settimana, arrivando settima. Nel 2015 partecipa all'edizione inglese del \"Big Brother\", venendo poi eliminata durante la terza settimana. Dal 2016 conduce un programma su Magic Radio.\nVita privata.\nPatsy Kensit si \u00e8 sposata quattro volte, sempre con musicisti. Nel 1988 con Dan Donovan, tastierista del gruppo musicale Big Audio Dynamite. Nel 1992 con Jim Kerr, voce dei Simple Minds, da cui ha il primo figlio, James, nato il 4 settembre 1992. Nel 1997 si sposa con Liam Gallagher, uno dei due fratelli del gruppo Oasis, da cui ha un figlio, Lennon Frances, nato il 13 settembre 1999 e cos\u00ec chiamato in onore di John Lennon. Divorzia da Gallagher nel 2000. Dopo altre relazioni, il 29 novembre 2007 sposa Jeremy Healy, noto DJ inglese, da cui divorzia il 31 marzo 2008.\nPatsy Kensit tifa per il Tottenham."}
{"id": "303890", "revid": "28930", "url": "https://it.wikipedia.org/wiki?curid=303890", "title": "Elaborazione batch", "text": ""}
{"id": "303891", "revid": "671029", "url": "https://it.wikipedia.org/wiki?curid=303891", "title": "Cane (araldica)", "text": "In araldica il cane \u00e8 simbolo di \"fedelt\u00e0\", \"vigilanza\", \"amicizia\" e \"attaccamento\". Per testimoniare in modo pi\u00f9 chiaro la fedelt\u00e0 al Sovrano, o ad altro Capo, il cane \u00e8 rappresentato con collare e catena. Sono riconosciute tre variet\u00e0 principali:\nPossono comparire anche altre razze, ma con minore frequenza."}
{"id": "303892", "revid": "767487", "url": "https://it.wikipedia.org/wiki?curid=303892", "title": "Distretto di Monthey", "text": "Il distretto di Monthey \u00e8 un distretto del Canton Vallese, in Svizzera. Confina con il distretto di Saint-Maurice a sud-est, con la Francia (dipartimento dell'Alta Savoia nel Rodano-Alpi) a ovest e con il Canton Vaud (distretti di Vevey a nord e di Aigle a est). Il capoluogo \u00e8 Monthey. Comprende una parte del lago di Ginevra.\nComuni.\nAmministrativamente \u00e8 diviso in 9 comuni:"}
{"id": "303894", "revid": "1632387", "url": "https://it.wikipedia.org/wiki?curid=303894", "title": "Ace of Base", "text": "Gli Ace of Base sono stati un gruppo musicale svedese di musica europop e eurodance. La formazione originaria era formata da tre fratelli e sorelle (Jonas, Malin e Jenny Berggren) ed un Dj (Ulf Ekberg). Malin e Jenny non fanno pi\u00f9 parte del gruppo e sono state sostituite da Clara Hagman e Julia Williamson. Tra il 1993 e il 2002 il gruppo vendette oltre 21 milioni di copie dei loro album.\nStoria.\nGli esordi.\nLa loro musica \u00e8 stata definita come \"pop reggae\" ed \u00e8 spesso paragonata a quella degli ABBA e degli Aqua. \"Wheel of Fortune\", il singolo di debutto, risale al 1992 e ottiene un buon successo in Svezia, successo che si ripete con maggiore fortuna qualche mese dopo con l'uscita di \"All That She Wants\". Dopo il successo di questi due pezzi in terra natale, gli Ace of Base decidono di lanciarsi a livello europeo con il secondo singolo che diventa una \"smash-hit\" ovunque, anche fuori dall'Europa, rimanendo per molte settimane in testa alla classifica statunitense \"Billboard\".\nDopo questo successo, in alcuni paesi, tra cui l'Italia, viene pubblicato \"Wheel of Fortune\", il loro primo singolo svedese; il singolo non ha lo stesso successo del precedente, ma l'album \"Happy Nation\" \u00e8 tra pi\u00f9 venduti. Nell'autunno del 1993 il cd viene ristampato per il mercato americano con l'aggiunta di quattro nuove tracce dove spicca il singolo \"The Sign\" che ottiene un ottimo riscontro ovunque; a questo seguono altri due brani della ristampa: la cover \"Don't Turn Around\" e \"Living in Danger\", che viene anche remixato da grandi DJ di successo tra cui David Morales.\nDopo i primi successi.\nNel 1995 quello che era un raggae-dance-pop viene trasformato in un pop puro con l'album \"The Bridge\"; la band, pur mantenendo il suo stile in alcuni pezzi come \"Beautiful Life\" e \"Never Gonna Say I'm Sorry\" (secondo e terzo singolo estratti dall'album), si esprime in nuove sonorit\u00e0 col singolo di lancio del secondo album \"Lucky Love\" e alcune ballate come \"Experience Pearls\" e \"Ravine\".\nL'album \"The Bridge\" si rivela un flop se paragonato al precedente, ma lo zoccolo duro dei fan lo ritiene uno dei migliori. A fine 1997 la band comincia a lavorare al terzo album con una svolta nel gruppo; la mora Jenny diventa voce principale, mentre la bionda Linn perde notevolmente importanza pur rimanendo nel gruppo. Pi\u00f9 tardi si scopr\u00ec che la causa era dovuta allo stato di depressione ed agli attacchi di panico di cui Linn soffr\u00ec in seguito ad un'aggressione a mano armata subita dalla madre nella propria residenza.\nRitorno al successo.\nL'album \"Flowers\" esce nell'estate 1998 preceduto dal singolo di successo \"Life Is a Flower\" a cui segue \"Cruel Summer\", cover di un brano delle Bananarama, proposto in diverse versioni che ne fanno un successo di quell'estate. Con questi due singoli tornano a scalare le classifiche europee, ma non quelle americane, probabilmente a causa del fatto che in America \u00e8 stata pubblicata un'altra versione di \"Life Is a Flower\", intitolata \"Whenever You're Near Me\", con un diverso arrangiamento e un testo completamente stravolto poich\u00e9, secondo la band, il tema floreale non si conf\u00e0 alle tradizioni americane. In Inghilterra anche i singoli \"Always Have, Always Will\" e \"Everytime It Rains,\" dove torna come voce principale Linn, ottengono un ottimo riscontro, mentre \"Travel to Romantis\" passa quasi inosservato.\nNel nuovo millennio.\nDopo un Greatest Hits nel 1999, gli Ace of Base tornano nel 2002 col nuovo album \"Da Capo\", che segna un ritorno allo stile e alle sonorit\u00e0 che li avevano caratterizzati al loro esordio. Malgrado ci\u00f2 l'album viene pubblicato in pochi stati e risulta essere un insuccesso di vendite. Anche i singoli estratti, \"Beautiful Morning\", \"The Juvenile\" e \"Unspeakable\", passano quasi inosservati, tanto che in alcuni Paesi dove in passato il gruppo aveva ottenuto ottimi successi, come l'Italia, non vengono neanche pubblicati.\nNel 2007, dopo quasi 5 anni di silenzio, gli Ace of Base tornano con una tourn\u00e9e dal vivo che tocca la Russia, l'Europa orientale e la Danimarca. Nel frattempo rimangono solo in tre, perch\u00e9 Linn decide di abbandonare definitivamente il gruppo. Nel 2008 tornano con \"Remix Album\", una nuova raccolta contenente i remix delle loro hit e i videoclip. Nel 2010 esce dal gruppo anche Jenny per dedicarsi alla carriera solista, infatti nell'ottobre 2010 pubblica un album dal titolo \"My Story\": nella nuova formazione entrano cos\u00ec Julia Williamson e Clara Hagman, quest'ultima concorrente del talent show Idol 2009, di cui Ulf era giudice. Nello stesso anno viene pubblicato il nuovo album di inediti intitolato \"The Golden Ratio\"."}
{"id": "303895", "revid": "330019", "url": "https://it.wikipedia.org/wiki?curid=303895", "title": "Oscar di Brema", "text": "Biografia.\nNato ad Amiens in Piccardia, entr\u00f2 come monaco nell'abbazia di Corbie dove venne educato: venne poi inviato a Corvey come direttore della scuola dell'omonima abbazia, fondata dagli abati Adalardo e Wala. Fu proprio l'abate Wala che lo invi\u00f2 nell'826 ad evangelizzare la Danimarca, ma ebbe scarsi risultati; acquist\u00f2 poi notoriet\u00e0 per aver cristianizzato la Scandinavia, in particolare la Svezia. Nominato vescovo di Amburgo da papa Gregorio IV, divenne legato pontificio per la Svezia e la Danimarca. Pass\u00f2 gli ultimi anni della sua vita a Brema, dove mor\u00ec.\nNella cattedrale di Brema sono conservati alcuni frammenti di un libro illustrato che presenta scene della vita di Ges\u00f9: si tratta di una \"Biblia pauperum\", un tipo di testo che potrebbe essere stato inventato dallo stesso Sant'Oscar.\nSecondo il calendario della Chiesa cattolica, sant'Oscar si festeggia il 3 febbraio.\nReliquie.\nLe reliquie si trovano ad Amburgo in due chiese: Cattedrale di Santa Maria (Germ.: \"Domkirche St. Marien\") e Chiesa parrocchiale di San Oscar e San Bernardo (Germ:. \"Pfarrkirche St. Ansgar und St. Bernhard\")."}
{"id": "303896", "revid": "1776051", "url": "https://it.wikipedia.org/wiki?curid=303896", "title": "Corseaux", "text": "Corseaux (toponimo francese) \u00e8 un comune svizzero di 2\u00a0220 abitanti del Canton Vaud, nel distretto della Riviera-Pays-d'Enhaut.\nGeografia fisica.\nCorseaux \u00e8 affacciato sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCorseaux \u00e8 servito dall'omonima stazione sulla funicolare Vevey-Mont-P\u00e8lerin.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "303898", "revid": "1543377", "url": "https://it.wikipedia.org/wiki?curid=303898", "title": "Campionati mondiali di biathlon 1988", "text": "I Campionati mondiali di biathlon 1988 si svolsero a Chamonix, in Francia, e contemplarono esclusivamente gare femminili. In quell'anno, per via dei XV Giochi olimpici invernali di , i campionati maschili non si svolsero. "}
{"id": "303903", "revid": "1776051", "url": "https://it.wikipedia.org/wiki?curid=303903", "title": "La Tour-de-Peilz", "text": "La Tour-de-Peilz (toponimo francese; in tedesco \"Vivis zum Thurn\", desueto) \u00e8 un comune svizzero di 11\u00a0652 abitanti del Canton Vaud, nel distretto della Riviera-Pays-d'Enhaut; ha lo status di citt\u00e0.\nGeografia fisica.\nLa Tour-de-Peilz \u00e8 affacciato sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa Tour-de-Peilz \u00e8 servito dall'omonima stazione sulla ferrovia Losanna-Briga.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "303915", "revid": "1889177", "url": "https://it.wikipedia.org/wiki?curid=303915", "title": "Osservatorio del Monte Bianco", "text": "L'osservatorio del Monte Bianco fu un osservatorio astronomico e meteorologico costruito alla fine del XIX secolo sulla vetta del Monte Bianco a quota 4.807 m s.l.m. A tutt'oggi rimane imbattuto il record di quota stabilito con questa costruzione nel campo degli osservatori astronomici. L'idea della sua costruzione venne al fisico ed astronomo francese Pierre Janssen spinto dalle sue esperienze con la spettroscopia durante le quali si accorse del disturbo causato dalle righe di assorbimento dell'atmosfera terrestre nell'osservazione degli astri. A quasi 5.000 m di quota, rimane solo met\u00e0 dello spessore dell'atmosfera a disturbare le osservazioni e quindi un osservatorio sulla vetta avrebbe consentito osservazioni pi\u00f9 accurate.\nDai progetti all'inaugurazione.\nIl 13 ottobre 1888 Janssen sal\u00ec ai 3050 m s.l.m. dei Grands Mulets per iniziare le esplorazioni. Il 18 agosto 1890 raggiunse la capanna Vallot dove rimase tre giorni per eseguire alcuni esperimenti di spettroscopia per poi salire infine in vetta. Janssen si rivolse all'ingegnere Gustave Eiffel che aveva da poco terminato la costruzione della omonima torre a Parigi, questi avrebbe accettato solo se fosse stato possibile appoggiare la costruzione sulla roccia attraversando al massimo 12\u00a0m di ghiaccio. Nel 1891 fu mandato da Eiffel l'ingegnere svizzero Imfeld sulla vetta che cominci\u00f2 con lo scavare due gallerie di 23\u00a0m a 12\u00a0m dalla vetta ma la roccia era pi\u00f9 in basso quindi Eiffel abbandon\u00f2 il progetto.\nJanssen non rinunci\u00f2 all'impresa e decise di poggiare la struttura direttamente sul ghiaccio, collaud\u00f2 l'idea facendo costruire un'edicola in legno sulla sommit\u00e0. Durante l'inverno effettu\u00f2 dei test sulla resistenza della neve alla compressione a Meudon. L'edificio fu infine realizzato in collaborazione con l'architetto Vaudremer in modo da poter essere suddiviso in parti abbastanza piccole da poter essere trasportato sulla cima, nel 1892 i pezzi furono trasportati a spalle e in slitta in buona parte ai Grands Mulets ed il resto ai Rochers Rouges a quota 4500. L'impresa richiese circa 700 carichi di portatori. Finalmente nel 1893 il tutto fu portato fino alla cima e montato. L'11 settembre Janssen, portato in cima con l'ausilio di slitte e di una scala-poltrona, inaugur\u00f2 il pi\u00f9 alto osservatorio astronomico del mondo con alcune osservazioni spettroscopiche solari.\nGli sviluppi e la fine.\nNel 1895 Janssen fece aggiungere all'osservatorio una stazione meteorologica dotata di anemometro, barometro, igrometro e termometro in grado di registrare, mediante un meccanismo ad orologeria, i dati per otto mesi. Fu anche l'occasione della sua terza ed ultima ascensione alla vetta.\nNel 1896 venne aggiunto un telescopio rifrattore con un obiettivo di 33 cm costruito dai fratelli Henri di Parigi. Il telescopio era fisso e puntato verso il polo nord celeste per permettere all'astronomo di effettuare le osservazioni al riparo. Fu aggiunto anche un siderostato di 60 cm a montatura equatoriale completo di obiettivo a fili micrometrici e macchina fotografica.\nNel 1897 Janssen non pot\u00e9 pi\u00f9 salire in vetta perch\u00e9 una caduta aveva peggiorato le sue condizioni fisiche e si limit\u00f2 a dirigere le osservazioni da Chamonix.\nNel 1899 l'osservatorio fu dotato di un telegrafo grazie alla posa di 10 km di cavi.\nNel 1904 fu aggiunto uno spettrometro al telescopio per poter studiare la composizione dell'atmosfera dei pianeti e si tent\u00f2 di fotografare la corona solare senza sfruttare un'eclisse.\nI movimenti del ghiaccio nel 1906 resero precaria la stabilit\u00e0 dell'osservatorio ed intervenne l'architetto francese Baudoin per raddrizzare la struttura. Si approfitt\u00f2 dell'occasione per aggiungere un riparo per i turisti.\nNel 1907 Janssen mor\u00ec all'et\u00e0 di 82 anni e la sua opera gli sopravvisse di poco perch\u00e9 nel 1909 si apr\u00ec un crepaccio che inghiott\u00ec quasi completamente l'osservatorio. Si riusc\u00ec a recuperare solamente la stazione meteorologica tuttora conservata nel museo di Chamonix.\nConsuntivo delle attivit\u00e0.\nL'attivit\u00e0 dell'osservatorio dur\u00f2 circa quindici anni durante i quali si avvicendarono 25 ricercatori, per lo pi\u00f9 astronomi che dovevano resistere in condizioni proibitive per condurre le osservazioni. Il record di permanenza ammont\u00f2 a 13 giorni fatto registrare da Stefanik seguito dai 10 giorni di Hansky, entrambi dell'osservatorio di Meudon.\nGli studi condotti da quella posizione privilegiata furono numerosi: la luce zodiacale diffusa dalle polveri rimaste sul piano equatoriale del sistema solare, fotografie di Venere e Mercurio, studi spettroscopici dell'atmosfera di Giove e Saturno, la determinazione della costante della radiazione solare ed analisi del suo spettro nell'infrarosso e nell'ultravioletto.\nOltre alle ricerche astronomiche si condussero osservazioni sull'elettricit\u00e0 atmosferica, sull'ozono, sull'aumento dei globuli rossi nel sangue per via della scarsit\u00e0 di ossigeno in quota, sui batteri in grado di sopravvivere nei ghiacci."}
{"id": "303919", "revid": "1543377", "url": "https://it.wikipedia.org/wiki?curid=303919", "title": "Campionati mondiali di biathlon 1989", "text": "I Campionati mondiali di biathlon 1989 si svolsero dal 7 al 12 febbraio a Feistritz an der Drau, in Austria; per la prima volta le gare maschili e quelle femminili si disputarono nella stessa localit\u00e0. In questa edizione la gara individuale femminile venne portata da 10 a 15\u00a0km e la sprint da 5 a 7,5; vennero inoltre introdotte le gare a squadre, sia per gli uomini che per le donne, e la staffetta femminile pass\u00f2 dalla formula 3x5 km alla formula 3x7,5\u00a0km.\nRisultati.\nUomini.\nSprint 10 km.\n11 febbraio\nIndividuale 20 km.\n7 febbraio\nStaffetta 4x7,5 km.\n12 febbraio\nGara a squadre.\n9 febbraio\nDonne.\nSprint 7,5 km.\n11 febbraio\nIndividuale 15 km.\n7 febbraio\nStaffetta 3x7,5 km.\n12 febbraio\nGara a squadre.\n9 febbraio"}
{"id": "303921", "revid": "1776051", "url": "https://it.wikipedia.org/wiki?curid=303921", "title": "Noville", "text": "Noville (toponimo francese) \u00e8 un comune svizzero di 1\u00a0058 abitanti del Canton Vaud, nel distretto di Aigle.\nGeografia fisica.\nNoville \u00e8 situato presso lo sbocco del Rodano nel Lago di Ginevra.\nStoria.\nDal suo territorio nel 1834 fu scorporata la localit\u00e0 di Rennaz, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "303928", "revid": "2123773", "url": "https://it.wikipedia.org/wiki?curid=303928", "title": "Port-Valais", "text": "Port-Valais (toponimo francese; in tedesco \"Portwallis\", desueto) \u00e8 un comune svizzero di 3\u00a0937 abitanti del Canton Vallese, nel distretto di Monthey.\nGeografia fisica.\nPort-Valais \u00e8 situato alla confluenza del Rodano nel Lago Lemano.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nPort-Valais \u00e8 servito dalle di Le Bouveret e di Les Evouettes, sulla ferrovia Saint-Gingolph-Saint-Maurice, ed \u00e8 attraversato dal canale Stockalper.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "303930", "revid": "599013", "url": "https://it.wikipedia.org/wiki?curid=303930", "title": "Karl Schranz", "text": " Nel corso della sua carriera \u00e8 stato vincitore di tre titoli mondiali, di due Coppe del Mondo assolute e di tre di specialit\u00e0.\nBiografia.\nCarriera sciistica.\nStagioni 1962-1966.\nKarl Schranz si impose all'attenzione internazionale ai Mondiali del 1962 di Chamonix, in Francia. Vinse due titoli mondiali, in discesa libera e combinata, l'argento nello slalom gigante e si ferm\u00f2 ai piedi del podio, quarto, in slalom speciale.\nAi IX Giochi olimpici invernali di , validi anche come Mondiali 1964, vinse la medaglia d'argento nello slalom gigante. Prese parte anche alle altre prove di sci alpino in programma: in discesa fu tredicesimo, ventiquattresimo nello slalom speciale e sesto nella combinata (valida solo per i Mondiali).\nAi Mondiali del 1966, svoltisi in agosto nella localit\u00e0 cilena di Portillo, Schranz vinse la medaglia di bronzo nello slalom gigante.\nStagioni 1967-1968.\nNel 1967 partecip\u00f2 alla prima edizione della Coppa del Mondo di sci alpino, ottenendo come miglior risultato il terzo posto nello slalom di Meg\u00e8ve. Concluse la stagione al settimo posto della classifica generale.\nAi X Giochi olimpici invernali di fu quinto in discesa e sesto nel gigante. Nello slalom speciale fu protagonista di un curioso episodio: nella seconda manche fu squalificato per aver saltato una porta, ma protest\u00f2 dicendo di essere stato disturbato da un addetto alla pista e ottenne di ripetere la discesa; la giuria conferm\u00f2 comunque la squalifica in via definitiva. Alla fine della stagione fu terzo nella classifica della Coppa del Mondo di discesa libera, con il secondo posto nella discesa di Wengen come miglior risultato.\nStagioni 1969-1972.\nIl 12 dicembre 1968 ottenne la prima vittoria in Coppa del Mondo, nello slalom gigante di Val-d'Is\u00e8re. In quella stagione ottenne otto podi (cinque vittorie, due secondi posti, un terzo posto) e si aggiudic\u00f2 la Coppa assoluta, pi\u00f9 le due Coppe di specialit\u00e0 della discesa e del gigante. Si ripet\u00e9 anche l'anno dopo, vincendo la Coppa del Mondo assoluta e quella di discesa; ai Mondiali del 1970 si laure\u00f2 campione del mondo di slalom gigante.\nSchranz venne escluso dagli XI Giochi olimpici invernali di a causa di una violazione alla legge sul dilettantismo. Al suo rientro a Vienna migliaia di persone gli prepararono una accoglienza da eroe, ma dopo quest'esclusione Schranz, soprannominato il \"Re dell'Arlberg\" (\"K\u00f6nig vom Arlberg\") pose fine alla sua carriera agonistica.\nAltre attivit\u00e0.\nSchranz si impegn\u00f2 considerevolmente a far assegnare l'edizione del 2001 dei Mondiali di sci alpino alla sua citt\u00e0 natale, dove vive ancor oggi con la sua famiglia ed \u00e8 proprietario di un albergo, .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nGS = slalom gigante"}
{"id": "303931", "revid": "599013", "url": "https://it.wikipedia.org/wiki?curid=303931", "title": "Tom Jennings", "text": ""}
{"id": "303936", "revid": "1776051", "url": "https://it.wikipedia.org/wiki?curid=303936", "title": "Saint-Gingolph (Svizzera)", "text": "Saint-Gingolph (toponimo francese) \u00e8 un comune svizzero di 905 abitanti del Canton Vallese, nel distretto di Monthey.\nGeografia fisica.\nSaint-Gingolph si affaccia sul Lago di Ginevra. Forma un unico paese, di circa 1\u00a0700 abitanti, con l'omonimo comune francese, dal quale \u00e8 diviso dal torrente Morge.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSaint-Gingolph \u00e8 servito dall'omonima stazione, sulla ferrovia Saint-Gingolph-Saint-Maurice.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "303937", "revid": "324090", "url": "https://it.wikipedia.org/wiki?curid=303937", "title": "Museum of Modern Art (San Francisco)", "text": "Il San Francisco Museum of Modern Art \u00e8 situato nella zona di Yerba Buena, ai piedi del Pacific Bell Building, ed \u00e8 il principale museo interamente dedicato all'arte moderna della citt\u00e0 di San Francisco. \u00c8 conosciuto semplicemente come SFMOMA. Attualmente la collezione del museo conta pi\u00f9 di 26.000 pezzi tra dipinti, sculture e fotografie.\nLa sede.\nInizialmente ospitato presso il \"War Memorial Veterans Building\", vicino al \"Civic Center\" di San Francisco, dal 1995 \u00e8 ospitato presso la nuova sede progettata dall'architetto svizzero Mario Botta in centro a San Francisco.\nCollezione.\nIl museo ospita o ha ospitato nella sua collezione importanti opere di Andy Warhol, Edward Hopper, Jackson Pollock, Richard Diebenkorn, Clyfford Still, Henri Matisse, Paul Klee, Marcel Duchamp, Ansel Adams e Daid\u014d Moriyama solo per citare alcuni fra gli artisti pi\u00f9 conosciuti e, ogni anno, il museo ospita pi\u00f9 di trenta mostre."}
{"id": "303941", "revid": "281901", "url": "https://it.wikipedia.org/wiki?curid=303941", "title": "Tordandrea", "text": "Tordandrea \u00e8 una frazione del comune di Assisi (PG).\nIl paese si trova 6\u00a0km a sud-ovest di Assisi, ad un'altitudine di 190 , e conta 898 abitanti (dati Istat, 2001).\nStoria.\nNella zona si ha notizia di insediamenti romani, ma le prime testimonianze sulla \"turris\" di Andrea di Paolo dell'Abbate risalgono al 1395, probabilmente gi\u00e0 esistente nel 1295. Nel 1431 il corpo del paese venne \"incastellato\", cio\u00e8 venne racchiuso entro delle mura di protezione, costruite congiungendo i muri esterni delle case. Nel 1443 il paese passa tra i territori conquistati dal perugino Braccio Baglioni, la cui famiglia ne rimarr\u00e0 in possesso sino al 1600. Sotto il loro dominio, Tordandrea viene dotato di uno statuto speciale (\"Riformanza\", 1534), che regola aspetti legislativi e giuridici (eredit\u00e0, confini, imposte, ecc.). I marchesi Lanti, subentrati ai Baglioni, cedettero il paese per 22.000 scudi, nel 1619, ad Assisi.\nEconomia.\nIl territorio, prevalentemente pianeggiante, \u00e8 sfruttato per produzioni agricole. \u00c8 presente lo stabilimento di una delle maggiori lavanderie industriali umbre."}
{"id": "303944", "revid": "78273", "url": "https://it.wikipedia.org/wiki?curid=303944", "title": "SFMOMA", "text": ""}
{"id": "303945", "revid": "2077153", "url": "https://it.wikipedia.org/wiki?curid=303945", "title": "Feltrino", "text": "Il Feltrino \u00e8 un fiume dell'Abruzzo meridionale. Sorge sulle colline nei pressi di Castel Frentano. Nei pochi chilometri che lo separano dal mare, riceve il tributo di alcuni piccoli torrenti.\nNonostante la sua portata molto scarsa, in caso di forti piogge pu\u00f2 dare luogo ad onde di piena da non sottovalutare.\nIl Feltrino ha il triste primato di fiume pi\u00f9 inquinato d'Abruzzo. Il monitoraggio condotto dalla Regione Abruzzo tra il 2000 ed il 2002 ha classificato le sue acque alla foce come in \"pessimo\" stato, il giudizio pi\u00f9 basso possibile. Risultano elevati sia l'inquinamento di tipo batterico, sia quello chimico: preoccupano le concentrazioni assolutamente fuori controllo di escherichia coli e di mercurio. La causa di questo va certamente ricercata nell'elevato numero di utenze (civili ed industriali) che riversano i propri scarichi in questo fiume e nell'inadeguatezza dei depuratori presenti (uno solo e sottodimensionato).\nComuni attraversati.\nIn ordine alfabetico:"}
{"id": "303956", "revid": "2167723", "url": "https://it.wikipedia.org/wiki?curid=303956", "title": "Sette e mezzo", "text": "Il sette e mezzo \u00e8 un popolare gioco di carte italiano, classificato fra i giochi d'azzardo.\nPer giocare si usa un mazzo di quaranta carte da gioco che possono essere regionali italiane o francesi (da queste ultime vanno tolti gli 8, i 9 e i 10, oltre ai due jolly). Nel mazzo ci sono, quindi, quattro carte di semi diversi per ciascun valore compreso fra asso e 7 pi\u00f9 dodici figure.\nIl numero ideale di giocatori nel sette e mezzo \u00e8 di 4-6, ma si pu\u00f2 giocare da un minimo di 2 giocatori fino a un massimo di 10-12. Uno dei giocatori \u00e8 deputato alla funzione di mazziere e di banco. Il ruolo del mazziere non \u00e8 fisso ma cambia durante il gioco. Tutti gli altri giocatori non competono fra di loro, ma ognuno compete esclusivamente contro il mazziere di turno.\nCi sono alcune regole che vanno rispettate in tutte le variazioni:\nLa carta coperta non pu\u00f2 essere vista da nessuno dei due giocatori ma se si vuole si pu\u00f2 chiamare una carta scoperta aggiuntiva, l'importante \u00e8 che se si chiama la suddetta mossa al contempo si chiama il banco.\nSe con la combinazione delle carte del giocatore che ha chiamato la carta coperta si sballa allora si deve dare la somma doppia a quella del banco, invece se si fa sette e mezzo il giocatore deve ricevere il doppio del banco e fare il mazziere al turno successivo.\nUn'altra regola importante \u00e8 che lo scarto delle carte pu\u00f2 essere chiesto solo al contempo del mazziere e non dopo o prima, in questo caso il giocatore deve saltare il turno.\nL'ultima regola \u00e8 la pi\u00f9 importante:\nil mazziere ha il potere in questo gioco e quindi se solo eguaglia il punteggio del giocatore vince, per\u00f2 solo una combinazione pu\u00f2 salvare il giocatore, un sette e mezzo fatto da due carte dello stesso seme o un sette e mezzo fatto dalla matta insieme a una carta.\nSi pu\u00f2 anche cambiare una carta,\nil 4 per\u00f2 solo se si ha quando le viene data dal banco o mazziere se invece esce quando viene chiesta la carta non si pu\u00f2 cambiare.\nRegole.\nLo scopo del gioco \u00e8 quello di realizzare il punteggio pi\u00f9 alto possibile senza \"sballare\", cio\u00e8 senza superare i 7 punti e mezzo. Il mazziere deve cercare di eguagliare o superare il punteggio del maggior numero possibile di giocatori senza sballare, riscuote le somme puntate dai giocatori che sballano o totalizzano un punteggio inferiore o uguale al suo e paga ai giocatori che superano il suo punteggio l'equivalente delle somme puntate da tali giocatori. Il punteggio di ciascun giocatore si calcola sommando i punti di tutte le carte che possiede.\nIl 7 e mezzo realizzato con due sole carte dello stesso seme (un sette e una figura oppure la matta e una figura) \u00e8 detto \"sette e mezzo reale,\" \"sette e mezzo legittimo\" o \"sette e mezzo d'embl\u00e9e\". Il giocatore che realizza questo punteggio riceve dal banco una somma pari al doppio della posta e diventa mazziere alla mano successiva. Se pi\u00f9 giocatori fanno sette e mezzo reale nella stessa mano, tutti loro saranno pagati il doppio, e il banco passer\u00e0 al giocatore che possiede il sette e mezzo pi\u00f9 alto in base posizioni elencate, nel seguente ordine:\nSe \u00e8 il mazziere a fare sette e mezzo reale, egli riscuote una posta doppia da tutti i giocatori, tranne da quelli che hanno fatto a loro volta sette e mezzo reale o che hanno sballato, dai quali riscuote una posta semplice, e non deve cedere il banco a meno che gli altri giocatori non abbiano un sette e mezzo di valore pi\u00f9 alto. Se uno dei giocatori realizza il sette e mezzo reale avendo la Matta e una figura dello stesso seme (es. regina di cuori pi\u00f9 una figura dello stesso seme) il mazziere vince solo se realizza a sua volta un sette e mezzo reale usando solo due carte, quindi un sette e una figura dello stesso seme e il banco passa a chi possiede il sette e mezzo pi\u00f9 alto; se il mazziere realizza un sette e mezzo utilizzando pi\u00f9 di due carte si dice che \u00e8 illegittimo e pu\u00f2 battere tutti gli altri sette e mezzo anche se fatti con due carte o con la Matta.\nSvolgimento.\nPrima di iniziare si sceglie la puntata minima e massima che ogni giocatore pu\u00f2 effettuare in ogni manche e si sorteggia quale dei giocatori far\u00e0 il mazziere nella prima mano. All'inizio della mano il mazziere distribuisce una carta coperta a ciascun giocatore; il gioco inizia, quindi, dal giocatore seduto alla destra del mazziere e procede in senso antiorario.\nA turno, ciascun giocatore effettua le seguenti operazioni:\nDopo che tutti i giocatori hanno fatto il loro gioco, il mazziere scopre la propria carta e decide se prenderne altre.\nSe il mazziere sballa, paga alla pari tutte le puntate dei giocatori ancora in gioco. In caso contrario, tutti scoprono le proprie carte e confrontano il proprio punteggio con quello del mazziere. Ciascun giocatore cede, quindi, la propria posta al banco o ne incassa l'equivalente secondo le regole del gioco. Con il sette e mezzo reale la posta viene raddoppiata.\nSe il sette e mezzo viene pagato doppio, d\u00e0 diritto di diventare mazziere al primo giocatore che lo realizza; in caso contrario il mazziere tiene il banco fino all'esaurimento delle carte nel mazzo, dopodich\u00e9 il banco passa al giocatore seduto alla sua destra.\nIn alcune varianti di gioco se uno o pi\u00f9 giocatori possiedono come prima carta o ricevono da una chiamata un 3 o un 4 hanno la possibilit\u00e0 di \"bruciare\" la loro carta all'inizio del gioco, ossia mostrarla al banco che dovr\u00e0 prenderla e annullarla cedendo ai giocatori un'altra carta. Il giocatore non \u00e8 obbligato a bruciare sempre i 3 o i 4, ma nel caso in cui lo volesse fare pu\u00f2 autonomamente agire in tale maniera poich\u00e9 ha la libert\u00e0 di bruciare tali carte ogni volta che vuole.\nSta a discrezione dei giocatori decidere se attuare o meno questa variante, ma \u00e8 consigliabile accordarsi prima di iniziare la partita.\nIn altre varianti sono in vigore alcune regole opzionali:\nTradizione.\nIn alcune regioni d'Italia il sette e mezzo \u00e8 un gioco tipico del periodo natalizio.\nVarianti.\nQuattro e mezzo.\nCreato da L. Turrini, F. Pelizzari e A. Galavotti, Il quattro e mezzo, gioco di carte consigliato per tre o pi\u00f9 giocatori, \u00e8 una variante tipicamente catalana del sette e mezzo.\nLo svolgimento del gioco \u00e8 simile a quello del sette e mezzo ma vi \u00e8 un cambio sostanziale nel valore dei punti, Inoltre non \u00e8 pi\u00f9 un gioco di azzardo ma un gioco a punti e si gioca tutti contro tutti.\nPartendo dalle basilari regole del sette e mezzo le differenze pi\u00f9 importanti sono le seguenti:\nIn caso di completa parit\u00e0 (stesso valore stesso numero di carte) ottengono i punti entrambi i giocatori e se \u00e8 in ballo il mazzo si decider\u00e0 il nuovo mazziere dando a coloro che hanno pareggiato una carta e vince chi avr\u00e0 la pi\u00f9 alta (valore dalla figura (pi\u00f9 bassa) al 7 (pi\u00f9 alta)).\nRiassumendo:\nL'ultima fondamentale differenza con il sette e mezzo \u00e8 il sistema dei punti:\nOttiene la vittoria il primo giocatore che raggiunge o supera il punteggio stabilito all'inizio del gioco (si consigliano partite ai 50 punti o 100; attenzione: maggiore \u00e8 il numero dei giocatori pi\u00f9 lunga sar\u00e0 la partita)."}
{"id": "303960", "revid": "399", "url": "https://it.wikipedia.org/wiki?curid=303960", "title": "Megalopoli", "text": "La megalopoli \u00e8 un'area molto vasta a dimensione regionale urbanizzata, dove diverse aree metropolitane si uniscono e si amalgamano in un continuo ambiente costruito di grande dimensione. Il nuovo insieme assume i caratteri di una diversa e pi\u00f9 ampia struttura urbana legata ed interconnessa.\nIl termine \"megalopoli\" deriva da un'antica cittadina greca in Arcadia (Peloponneso) e fu ripreso da Jean Gottmann, uno studioso di geografia, nel 1957.\nDescrizione.\nNelle megalopoli i geografi riconoscono qualit\u00e0 urbane molto pi\u00f9 evolute, derivanti dalla grandissima concentrazione di funzioni e azioni sempre pi\u00f9 specializzate. Nella definizione originaria di Gottmann, essa ha una struttura polinucleare con una popolazione complessiva di almeno 20 milioni di abitanti e non presuppone un \"continuum\" edificato, ma comprende al proprio interno anche aree agricole e foreste.\nIl primo caso di megalopoli fu studiato infatti da John Gottmann lungo la fascia costiera urbanizzata nord-orientale degli Stati Uniti d'America che si estende da Boston a Washington D.C. Questa \u00e8 l'area di pi\u00f9 antica urbanizzazione degli Stati Uniti, che corrisponde all'incirca al territorio delle originarie colonie fondatrici dello stato americano. In essa si concentrano, nei suoi centri urbani principali come New York, Washington, Baltimora, Filadelfia, Boston, funzioni altamente evolute e specializzate proprie della societ\u00e0 postindustriale. \nSi crea in questo modo una nuova forma di agglomerato urbano continuo, in cui la successione di queste aree metropolitane viene divisa solo da piccole zone boschive, che si frappongono simbolicamente alla continuit\u00e0 dell'urbano.\nSempre secondo le teorie di Gottmann questa particolare area dell'America del nord andava a formare un grande agglomerato urbano con 40 milioni di abitanti e con una estensione di .\nAltre megalopoli furono di seguito identificate e analizzate da altri studiosi negli anni sessanta e settanta: Kostantinos Apostolos Doxiadis studi\u00f2 la megalopoli dei Grandi Laghi, Peter Hall la megalopoli inglese, Isomura e altri la megalopoli giapponese del T\u014dkaid\u014d, altri studiosi italiani la megalopoli mediterranea.\nPi\u00f9 di recente una megalopoli fu riconosciuta nel conglomerato urbano popolato da diverse decine di milioni di abitanti che si espande su un vastissimo territorio, da Londra, in Inghilterra alla pianura padana centro-occidentale, passando per il Benelux, il conglomerato svizzero Ginevra-Berna-Zurigo, ed il bacino tedesco della Ruhr. \nQuesta entit\u00e0 geografica \u00e8 stata chiamata \"dorsale europea\", a causa della posizione centrale nel continente, o, da Roger Brunet all'inizio degli anni novanta, \"Banana blu\" per via della forma con cui appare nelle immagini satellitari.\nMolti studiosi allargano concettualmente le propaggini dell'area metropolitana interessata fino alle Midlands Occidentali inglesi, alla Francia settentrionale e Francoforte.\nLa super-regione europea costituisce il motore politico ed economico dell'Unione europea e domina le zone periferiche, meno dinamiche in termini demografici.\nMegalopoli o aree metropolitane con pi\u00f9 di 10 milioni di abitanti.\nL'Organizzazione delle Nazioni Unite attua un particolare programma di monitoraggio sullo sviluppo delle megalopoli."}
{"id": "303963", "revid": "1305772", "url": "https://it.wikipedia.org/wiki?curid=303963", "title": "Parabola (Tool)", "text": "Parabola \u00e8 un singolo del gruppo musicale statunitense Tool, pubblicato nel 2001 come secondo estratto dal terzo album in studio \"Lateralus\".\nDescrizione.\nSettima traccia dell'album, \"Parabola\" rappresenta la seconda parte di una suite che la vede unita al brano \"Parabol\".\nNel 2005 il singolo venne pubblicato in edizione DVD in contemporanea al precedente singolo \"Schism\".\nVideo musicale.\nIl videoclip del brano \u00e8 stato realizzato dal chitarrista Adam Jones ed \u00e8 unito all'intro \"Parabol\". Proprio per tale unione, le principali emittenti musicali non lo mandarono in onda facilmente a causa della durata di oltre dieci minuti e optarono per trasmettere una versione ridotta."}
{"id": "303964", "revid": "474175", "url": "https://it.wikipedia.org/wiki?curid=303964", "title": "Segna", "text": "Segna (in croato: \"Senj\", in tedesco \"Zengg\", in latino: \"Senia\") \u00e8 una citt\u00e0 di 7.165 abitanti del litorale adriatico croato situata tra Fiume e Zara, fa parte amministrativamente della regione della Lika e di Segna.\nLa notoriet\u00e0 di Segna \u00e8 cresciuta anche grazie ad un motivo geografico: la citt\u00e0 \u00e8 presa come riferimento per il passaggio del 45\u00ba parallelo sulla costa dalmata.\nGeografia fisica.\nSegna \u00e8 situata lungo il canale della Morlacca nel punto in cui il golfo del Quarnaro maggiormente si insinua nell'entroterra croato, ai piedi delle Alpi Dinariche, in particolare delle Alpi Bebie, della Cappella e del Gorski Kotar. La cittadina sorge a 63 km a sud-est di Fiume.\nLa citt\u00e0 sorge di fronte alle isole di Veglia e Pervicchio, separate tra loro dalla bocca di Segna (\"Senjska vrata\"). La citt\u00e0 tramite la strada Giuseppina (\"Jozefinska cesta\"), \u00e8 collegata con l'entroterra, e quindi con Karlovac e Zagabria, attraverso una depressione della costa chiamata Passo della Porta (\"Vratnik\"), a 698 metri di quota, attraverso il quale d'inverno si incanala la bora; esso \u00e8 il passo pi\u00f9 basso tra il mare e l'entroterra e segna la fine dei monti della Grande Cappella (\"Velika Kapela\") e l'inizio delle Alpi Bebie (\"Velebit\"). Il centro abitato \u00e8 attraversato a nord dal 45\u00ba parallelo, la linea equidistante fra il Polo nord e l'Equatore.\nStoria.\n\"Senia\" era un porto della Liburnia, trasformato dopo la conquista romana in piccolo centro del litorale adriatico, che potrebbe aver ottenuto lo \"status\" di colonia romana. Qui erano presenti dei sacerdoti \"Augustales\". Era una citt\u00e0 di confine.. Molti dei coloni installati in questa cittadina provenivano dalle gens italiche dei Gavii, Gessii, Verridii. Sappiamo che durante la prima campagna militare contro gli Iapodi, Ottaviano mosse dalla citt\u00e0 di Aquileia, dove si trovava il \"quartier generale\" di alcune legioni, e dal porto liburno di \"Senia\", attravers\u00f2 quindi le Alpi Bebie ed entr\u00f2 nella piana del fiume Lika.\nFu uno dei quartieri generali dei pirati Uscocchi fino alla guerra di Gradisca nel 1617 dove la vittoria della Repubblica di Venezia sconfisse i pirati e gli austriaci prendendo controllo anche di questa parte della Dalmazia.\nRimasta esclusa dal passaggio della ferrovia, che nel 1873 aveva raggiunto Fiume, Segna rimase un piccolo porto peschereccio. Nel 1918, dopo il crollo dell'Austria-Ungheria, entr\u00f2 a far parte del neocostituito Regno dei Serbi, Croati e Sloveni. Diventata un porto della resistenza jugoslava dopo il ritiro delle truppe d'occupazione italiane, fu duramente bombardata dai tedeschi nel 1943.\nSociet\u00e0.\nEtnie e minoranze straniere.\nA Segna esisteva una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia.\nPi\u00f9 in generale, secondo una mappa etnica francese dei Balcani, fino alla fine del XIX secolo esisteva una piccola minoranza romanza (veneto-dalmatica se non addirittura morlacca) data anche la vicinanza all'isola di Veglia. La minoranza romanzo-italiana di Segna scomparve definitivamente nei primi anni del XX secolo.\nEvoluzione demografica.\nFino alla nuova organizzazione territoriale della Croazia, esisteva un precedente municipio di Segna, con la seguente composizione etnica:\nReligione.\nLa citt\u00e0 \u00e8 sede della diocesi di Gospi\u0107-Segna suffraganea dell'arcidiocesi di Fiume.\nGeografia antropica.\nLocalit\u00e0.\nIl comune di Segna \u00e8 diviso in 27 frazioni (\"naselja\"), di seguito elencate. Tra parentesi il nome in lingua italiana."}
{"id": "303967", "revid": "1951356", "url": "https://it.wikipedia.org/wiki?curid=303967", "title": "Letteratura vittoriana", "text": "La letteratura vittoriana \u00e8 la letteratura del periodo compreso nel regno della Regina Vittoria (1837-1901). L'epoca dell'Inghilterra vittoriana fu caratterizzata nella sua prima met\u00e0 (fino al 1860 circa) dalla rivoluzione industriale, e nella seconda (pressappoco fino al 1900) dall'espansione coloniale inglese, frutto degli investimenti nel settore mercantile dei capitali accumulati dall'attivit\u00e0 manifatturiera tessile.\nPanorama dell'era vittoriana.\nLa prima met\u00e0.\nSe l'et\u00e0 vittoriana \u00e8 stata esaltata per le sue grandi innovazioni scientifiche e tecnologiche quali la ferrovia, la propulsione ad elica, l'illuminazione a gas e il telegrafo (1844), la maggior parte della critica posteriore e attuale ha ravvisato in essa, a torto o a ragione, una mancanza di profondit\u00e0 artistica e di impegno sociale tra gli intellettuali, accusati spesso di conformismo e superficialit\u00e0: i critici pi\u00f9 severi hanno fatto nomi significativi quali Charles Dickens, William Makepeace Thackeray (1811-1863), Anthony Trollope (1815-1888) e Benjamin Disraeli.\nLa seconda met\u00e0.\nTuttavia il quadro di insieme tradisce molti dettagli non trascurabili, se \u00e8 vero che molti degli stessi letterati vittoriani puntano il dito contro il sistema quanto pi\u00f9 ci si avvicina alla seconda met\u00e0 del secolo. Pur tenendo per buono la societ\u00e0 della prima met\u00e0 favorisce l'uso di tecniche oleografiche, la seconda, dalla morte del principe consorte (1861), sostituito dal liberale Principe di Galles (il futuro Edoardo VII), vede affiorare al contrario sempre pi\u00f9 voci di dissenso come quelle di Thomas Hardy, Joseph Conrad, Oscar Wilde e Robert Louis Stevenson, promotori di una vera e propria reazione antivittoriana, inversione di rotta su cui pesa in larga misura la stagnazione economica che segue al primo boom industriale. La reazione antivittoriana \u00e8 destinata a sfociare nelle nuove e spesso controverse avant-garde del secolo successivo con epigoni del calibro di Ezra Pound e T.S. Eliot.\nDati storico-sociali.\nFine di un'epoca.\nLa fine del romanticismo etico (1798-1832), immerso nella freschezza della natura e alimentato dai desideri libertari della Rivoluzione francese, subisce un brusco arresto quando i maggiori capofila del movimento (come Percy Bysshe Shelley, George Byron, John Keats) muoiono nella prima giovinezza: fa quindi il suo ingresso la Rivoluzione Industriale, fonte di ricchezza per il paese ma anche di forti ingiustizie sociali ed economiche a cui il First Reform Bill (1832) e i successivi cercano di fare fronte. Nei primi anni dell'Ottocento, non a caso, cambia il significato di arte e cultura. Se la prima era sinonimo di mestiere e il pittore era considerato un artigiano, \"culture\" (it. coltura agricola) assume anche il significato di attivit\u00e0 intellettuale. La comparsa dell'industria (non pi\u00f9 intesa come artigianato) determina dunque una separazione tra intelletto e materia: ci\u00f2 che \u00e8 meccanico non \u00e8 pi\u00f9 considerato creativo e per arte si intende solo l'attivit\u00e0 dell'intellettuale. Il romanticismo si contrappone ideologicamente a tutto ci\u00f2 che vuol dire produzione di massa, ed \u00e8 proprio ora che nascono i concetti di \"originale\" e di \"genio\" cos\u00ec come li intendiamo oggi: in un certo senso questo accade in quanto il letterato si identifica in quanto \"diverso\" dalla propria societ\u00e0, la societ\u00e0 dei consumi dalla quale si sente isolato ma da cui dipende economicamente.\nRestaurazione e riforme.\nIn Europa il Congresso di Vienna riporta sul trono i regimi reazionari, ma per i sovrani tornati al potere non \u00e8 pi\u00f9 possibile restaurare l'Ancien R\u00e9gime: la societ\u00e0 aveva gi\u00e0 oltrepassato un punto di non ritorno, perch\u00e9 il continente sconvolto da Napoleone Bonaparte aveva compreso che un cambiamento radicale della societ\u00e0 doveva e poteva essere possibile. Le rivendicazioni della plebe, oppressa da classi aristocratiche che avevano ormai perso la loro funzione sociale, si traducono in Inghilterra nelle rivendicazioni operaie, in parte soddisfatte dalle riforme: l'eliminazione dei cosiddetti borghi putridi. Furono cos\u00ec nominate le circoscrizioni elettorali comprese nelle propriet\u00e0 della grande aristocrazia rurale, esigue per abitanti ma in grado di portare pi\u00f9 voti in parlamento di quelle delle grandi metropoli. L'eliminazione di questa ingiustizia rappresenta un passo decisivo nella modernizzazione del sistema elettorale.\nUrbanesimo e situazione ambientale.\nLa scena vittoriana \u00e8 dominata dalla nuova architettura del ferro, del vetro e del cemento, dai mattoni corrosi e anneriti dalla fuliggine delle fabbriche che insieme alle forti nebbie genera lo smog (da smoke, \u201cfumo\u201d + fog, \u201cnebbia\u201d). Le citt\u00e0 diventano ora grandi metropoli per la massiccia immigrazione delle plebi impoverite fuggite in massa dalle campagne: le terre demaniali utilizzate dai contadini e dai pastori pi\u00f9 indigenti vengono vendute dal governo agli imprenditori pi\u00f9 ricchi e recintate dai nuovi proprietari, e viene impedito il diritto di pastorizia concesso su suolo pubblico (fenomeno delle enclosures).\nI canoni della nuova edilizia popolare sono prevalentemente dettati non tanto dall'estetica quanto da necessit\u00e0 funzionali ed economiche: \u00e8 l'utilitarismo a dominare il paesaggio, in nome della \u201ccontentezza del maggior numero possibile di persone\u201d. Il privilegio della quantit\u00e0 si traduce in un sensibile deterioramento della qualit\u00e0 della vita.\nIl vapore.\nI cilindri delle macchine a vapore consentono il miracolo tecnologico ed economico del secolo: il primo tratto ferroviario sperimentale viene inaugurato nel 1825 da Stephenson, mentre i battelli a vapore, a cui lo statunitense Fulton aggiunge la propulsione ad elica nel 1838, velocizzano rapidamente trasporti e produzione.\nDivisioni di classe.\nMa le ricchezze determinate dall'abbattimento dei costi e dalla produzione in serie restano distribuite assai inegualmente e il sovrappopolamento degli operai nelle metropoli, stipati in condizioni anguste peggiora l'incidenza delle malattie, della criminalit\u00e0 e della prostituzione, mentre il consumismo nelle classi pi\u00f9 abbienti tende a dare alla stessa chiesa anglicana un carattere di facciata, vista quasi come garante della rispettabilit\u00e0 e dell'ordine, contro la sua originale vocazione spirituale.\nL'Oxford Movement.\nA fianco della chiesa ufficiale si diffondono per\u00f2 numerose confessioni evangeliche alternative e crescono quelle non-conformiste come i quaccheri e i metodisti: il disagio di questa crisi spirituale e la secolarizzazione della societ\u00e0 spacca la stessa comunit\u00e0 ecclesiale dall'interno determinando la nascita verso la met\u00e0 del secolo dell'Oxford Movement. Predicando il ritorno nostalgico al cattolicesimo medievale esso produce in effetti la defezione di una piccola ma influente \u00e9lite del clero anglicano verso il cattolicesimo romano o il ripiegamento su posizioni ad esso vicine (destando grande scandalo nell'alta e media borghesia).\nI preraffaelliti.\nNel campo dell'arte, questo desiderio di ritorno al passato \u00e8 animato da nostalgie romantiche: si fanno strada i Preraffaelliti che vagheggiano un ritorno al medioevo trasfigurato in tele che ritraggono i personaggi mitici dei racconti di Malory (il ciclo arturiano). \nIn architettura il loro gusto pende decisamente verso il gotico: John Ruskin (1819-1900), considerato l'ispiratore del gruppo (il cui capofila fu per\u00f2 Dante Gabriel Rossetti), scrive Le pietre di Venezia (\"Stones of Venice\"), ove sottolinea l'importanza di una pianificazione urbana in armonia con la natura e la tradizione e soprattutto concepita a misura d'uomo.\nL'utilitarismo.\nJohn Stuart Mill e Jeremy Bentham sono al contrario i maggior sostenitori dell'utilitarismo assieme a Thomas Robert Malthus, matematico che studia le curve demografiche: questi propone la pianificazione delle nascite allo scopo di garantire il benessere sociale e l'ordine politico. Si diffonde l'idea che utilit\u00e0 sia sinonimo di benessere e il benessere coincida con il bene: l'uomo medio vittoriano \u00e8 un inguaribile ottimista, convinto che la tecnologia sia in grado di risolvere tutti i problemi umani, materiali e spirituali. L'orgoglio nazionale inglese raggiunge le sue massime vette con la conquista dell'India ma il primato coloniale \u00e8, non per caso, il prodotto delle conquiste scientifiche del secolo.\nLa letteratura e il letterato vittoriano.\nIl nuovo pubblico.\nLa letteratura vittoriana \u00e8 ormai entrata nella logica del mercato editoriale moderno: se un tempo l'intellettuale era sotto la protezione di aristocratici tanto influenti quanto illuminati, ora per scrivere \u00e8 necessario adattarsi ai gusti mutevoli del grande pubblico: \u00e8 proprio l'eterogeneit\u00e0 dei lettori a ricattare in modo talora imprevedibile lo scrittore, la cui sopravvivenza dipende pi\u00f9 dal numero di copie vendute che dal pregio intrinseco dell'opera.\nGli editori vittoriani.\nL'insicurezza degli editori porta inoltre il letterato a pubblicare (e vendere) il suo romanzo \"pezzo per pezzo\", a fascicoli settimanali o quindicinali senza essere sicuro di poterla ultimare: compone quindi ogni episodio con elementi che lascia volutamente in sospeso per incrementare le aspettative del lettore, che corre incuriosito a comprare la puntata successiva, e cos\u00ec via. In questo modo furono pubblicati i romanzi di Charles Dickens, a partire dai \"Pickwick Papers\" (aprile-novembre 1836), richiesti dalla Chapman &amp; Hall dopo i successi dei famosi bozzetti di costume (\"Sketches by Boz\"), caricature apparse sui grandi quotidiani inglesi cui Dickens forn\u00ec la trama delle storie.\nDa grande lettore di Henry Fielding, questo primo canovaccio di personaggi picareschi lo incoraggi\u00f2 a rinnovare la tradizione settecentesca, ma la gente comune si riconosceva nelle situazioni maturate da esperienze contemporanee (qui si svolge tutto intorno a un club, punto molto popolare di ritrovo frequentato da personaggi della piccola borghesia). Riviste come il \"Blackwood Magazine\" e \"Household Words\" furono tra quelle che fecero la fortuna dei grandi romanzieri vittoriani, per molti dei quali la scrittura non \u00e8 pi\u00f9 solo vocazione, ma un mestiere faticoso e spesso mal pagato: se a Walter Scott era servito a ripagare i debiti, a Dickens, Anthony Trollope e ad altri consente di entrare a far parte dell'alta societ\u00e0. In fascicoli vengono composte quasi tutte le grandi opere del secolo, poi ripubblicate generalmente in tre tomi come libri veri e propri.\nData la serie numerosa di puntate, l'opera finale diventa molto lunga, e reca talvolta segni malcelati delle cuciture tra un episodio e l'altro. Per lo stesso motivo l'et\u00e0 vittoriana vede il successo della \"short story\" o racconto breve, che aveva preso i primi passi dalla \"tale of terror\", racconti brevi del terrore nati dal revival del gotico nella seconda met\u00e0 del Settecento.\nIl compromesso vittoriano (1832-1860 circa).\nPeriodo che vede da un lato prosperit\u00e0 e progresso (con l'invenzione del telefono, del telegrafo, delle fotografie ecc.), dall'altro grave povert\u00e0, disagi e profonda ingiustizia, per le classi pi\u00f9 disagiate, creando un binomio tra conformismo etico, filantropia, moralismo e corruzione, ricerca di denaro, avidit\u00e0 che separava la vita privata dal pi\u00f9 generale comportamento pubblico.\nDato anche il carattere di transizione dell'et\u00e0 vittoriana, per molti critici \u00e8 un ponte tra Romanticismo etico e modernismo. Oltre alle opere di Dickens, dobbiamo accennare a romanzieri quali Disraeli, Thackeray, le sorelle Bront\u00eb, e Trollope per l'influsso del naturalismo e del positivismo: quest'ultimo fu autore di bozzetti realistici ma non privi di satira di personaggi del clero anglicano. In ogni caso, proprio per il fatto di essere un periodo affascinato dalla scienza, la poesia ricopre un ruolo minore. Anche la prosa satirica sembra rinunciare alla verve mordace e trasgressiva che l'anarchia romantica aveva ereditato dai romanzieri settecenteschi (Jonathan Swift, Henry Fielding, Daniel Defoe).\nLo stesso William Wordsworth, iniziatore del movimento romantico insieme a Samuel Taylor Coleridge (\"Ballate liriche\", 1798), sopravvive a se stesso ripiegando su posizioni moralistiche e conservatrici, componendo ormai poesia pedestre esaltatrice dell'anglicanesimo pi\u00f9 ortodosso: in essa la natura non \u00e8 pi\u00f9 libert\u00e0 n\u00e9 tantomeno ribellione ma ordine e armonia, esempio visibile della mano di Dio, ma di un Dio severo che assomiglia al pater familias vittoriano. L'ultima poesia di Wordsworth piaceva ma senza far discutere: forse per questo la regina stessa, emblema vivente della societ\u00e0 e delle istituzioni, volle nominarlo Poeta Laureato (1850).\nLa censura letteraria.\nLe trame dei romanzi sono per lo pi\u00f9 a lieto fine e comunque esplicitamente edificanti. In quell'epoca apparve perfino un rifacimento delle opere di Shakespeare, epurato delle scene di erotismo e violenza quali si possono leggere anche in Romeo e Giulietta: opportunamente riviste le opere diventarono favole piacevoli da leggere anche ai bambini. Tacciono cos\u00ec anche gli antichi e pure modernissimi elisabettiani che avevano ispirato fino a pochi anni prima tanta letteratura e poesia dei primi \u201canni ruggenti\u201d del movimento romantico.\nTab\u00f9 vittoriani.\nLa censura si estende ben al di l\u00e0 della letteratura: per pudicizia molte parti del corpo non si possono nominare per nessun motivo: se le dame non mostravano gambe o piedi lo stesso doveva essere per i tavoli, accuratamente ricoperti fino in fondo da lunghe e spesse tovaglie. Per celebrare le virt\u00f9 dell'impero l'arte figurativa tende ad esaltare come tanta poesia \"biedermeier\" e perci\u00f2 la vita di tutti giorni nei suoi aspetti pi\u00f9 banali. Assume un tono superficiale e didattico, trasformando tutto in clich\u00e9 privi di originalit\u00e0 e di interesse innalzando i fatti pi\u00f9 banali della vita comune a un piano eroico-celebrativo.\nDisagi sociali.\nNel complesso, l'atteggiamento perbenistico e tranquillizzante di tanta borghesia ha l'aspetto di una rimozione collettiva: le condizioni precarie del proletariato urbano rivelano sintomi di una emarginazione sociale complicata da condizioni sanitarie difficili: prostituzione e povert\u00e0 sono in aumento. Gli \"Hungry Forties\", \"gli anni quaranta della grande fame\", come furono soprannominati spinsero Dickens a scrivere \"Hard Times\", grave condanna alle classi dirigenti, all'imprenditoria e al sistema scolastico, mentre in Irlanda una devastante carestia spingeva i primi coloni irlandesi verso gli Stati Uniti. Le Corn Laws (leggi protezionistiche contro l'importazione di grano estero imposte dall'Inghilterra) erano state la causa maggiore della disgrazia, e furono abolite solo nel 1846.\nSotto la pressione del crescente malcontento di gran parte degli operai, avanza anche in Inghilterra lo spettro del socialismo caldeggiato a pi\u00f9 riprese nel continente dai francesi come Pierre-Joseph Proudhon per trovare in Karl Marx (\"Das Kapital\", 1867) il suo pi\u00f9 rivoluzionario teorizzatore: \u00e8 allora che le classi alte si muovono in senso riformistico per tamponare la grande ferita che si era aperta nel tessuto sociale inglese. Nascono i grandi istituti di beneficenza pubblici e privati e le societ\u00e0 filantropiche dove le donne dell'alta societ\u00e0 danno un volto rispettabile alle famiglie dei capitani d'industria, emancipandosi dalla tutela domestica dei loro influenti mariti.\nSignificato del compromesso vittoriano.\nIl compromesso vittoriano sarebbe emerso cos\u00ec da un tacito patto tra classi alte e basse: un minimo contributo verso gli indigenti in cambio del loro appoggio all'istituzione che continuer\u00e0 cos\u00ec a conservare molti degli antichi privilegi di casta. Non mancano per\u00f2 risvolti positivi: il volontariato femminile si diffonde a macchia d'olio e con questo molte professioni, alcune delle quali considerate fino a quel tempo appannaggio del \u201csesso forte\u201d. Esse diventano istitutrici, infermiere, ma anche professori e dottori: Florence Nightingale fu la prima donna medico (1858), e la voglia di emancipazione economica e intellettuale \u00e8 gi\u00e0 rivelata da eroine del calibro di Charlotte Bront\u00eb e nelle androgine figure femminili di Trollope - pi\u00f9 intelligenti che belle - ritratte finalmente secondo il punto di vista femminile della donna emancipata che rifiuta di fare da sfondo, ma desidera un ruolo di primo piano nella societ\u00e0. George Eliot (1819-1880), alias Mary Ann Evans scrive sotto pseudonimo maschile perch\u00e9 non vuole che le sue opere vengano giudicate in quanto opera di una donna, e ha un successo senza precedenti (si pensi ad opere come The \"Mill on the Floss\").\nIl neogotico e l'orrore domestico.\nPer quanto spesso di superficie, il romanticismo vittoriano vede il passaggio dal gotico settecentesco in cui risaltano il soprannaturale e l'orrore fisico al gotico moderno in cui l'orrore \u00e8 pi\u00f9 psicologico che reale: allontanatosi dai castelli medievali esso incarna infatti le nevrosi dell'et\u00e0 industriale e il disorientamento della civilt\u00e0 moderna. Edgar Allan Poe \u00e8 un pioniere in questo senso, ma si spinge ancora pi\u00f9 avanti sviluppando il thriller e quindi il romanzo poliziesco, genere destinati a fare tanta fortuna con Arthur Conan Doyle.\nIl Crystal Palace (1851).\nL'uomo vittoriano dall'apparenza rassicurante e paternalista, padre ideale di famiglia, soldato eroico in tanti bozzetti di genere ma in fondo turbato da incertezze e inquietudini. Disorientamento comprensibile, proprio nel momento in cui per la prima volta, la scienza sembra scardinare l'esistenza di una presenza provvidenziale nel mondo.\nL'esposizione universale di Londra presso il Crystal Palace (1851), immenso palazzo di vetro destinato a rappresentare e riunire al suo interno le meraviglie dell'impero britannico, segna l'apogeo e allo stesso tempo l'inizio del declino della civilt\u00e0 vittoriana. All'interno di questo tempio di vetro e di acciaio innalzato per celebrare le glorie della regina diventata Imperatrice d'India, il visitatore ammirava animali e piante esotiche mai visti fino allora, opere d'arte orientali e indigeni, mentre uno smeraldo gigante donato dal \"maraja\" indiano pendeva dalla cupola sulla testa attonita dello spettatore.\nLa decadenza del mito vittoriano.\nMa l'espansione coloniale tanto esaltata dai trofei esotici segnava involuzione dell'era industriale: i capitali accumulati nella prima met\u00e0 del secolo grazie alla produzione tessile vengono ora reinvestiti per lo pi\u00f9 fuori dalla madrepatria, nell'acquisto di piantagioni e nell'allestimento di fasciami di ferro. Dai cantieri usciranno migliaia di nuove e veloci navi di acciaio a propulsione ad elica destinate a raggiungere l'India, la Cina e le Antille. Lo scopo commerciale si coniugava a una aggressiva opera di evangelizzazione: una crociata che Rudyard Kipling defin\u00ec come \"white man's burden\", \"fardello dell'uomo bianco\", su cui gravava il \"dovere\" di civilizzare i \"fratelli\" africani ed indiani.\nLa reazione antivittoriana (1860-1900 circa).\nLa seconda met\u00e0 dell'Ottocento si alimenta prevalentemente dei frutti delle conquiste coloniali, il cui aspetto brutale \u00e8 denunciato da un lupo di mare polacco naturalizzato inglese, Joseph Conrad in romanzi come \"Cuore di tenebra\", ambientato nel cuore dell'Africa nera: emblematica \u00e8 la fine di Kurtz, il mercante-armatore senza scrupoli che scompare misteriosamente nella giungla per essere \"conquistato\" egli stesso dal suo fascino, diventando un feroce uomo tribale. Altri personaggi nei romanzi di Conrad subiscono altrettanto drammatiche trasformazioni o periscono durante le loro esplorazioni: il contatto con la natura esotica che il palazzo di vetro vittoriano aveva vanamente creduto di addomesticare e \"contenere\" si dimostra invece fatale per l'uomo bianco.\nLa reazione antivittoriana, come sono definiti gli ultimi anni dell'epoca, vede una progressiva distruzione del mito delle \"magnifiche sorti e progressive\" con il salto dell'uomo moderno in un buio di incertezze da cui emergono i fantasmi repressi dell'inconscio. Pi\u00f9 prosaica ma non meno significativa \u00e8 l'opera di Thomas Hardy (1840-1928), che racconta con amarezza la storia di una povera ragazza sedotta e abbandonata (\"Tess dei d'Urbervilles\"): nel narratore non si smorza la critica feroce verso una societ\u00e0 dalla doppia faccia, fatta di due pesi e due misure per ceti sociali diversi. Non vi \u00e8 alcuna consolazione alla fine della storia.\nTess, una giovane ragazza innamoratasi perdutamente di un uomo \u00e8 sedotta e abbandonata, diventando cos\u00ec lei paria della societ\u00e0, e il suo destino di capro espiatorio si realizza appieno solo alla fine, quando viene impiccata per avere ucciso il suo seduttore: non vi \u00e8 pi\u00f9 la fiducia che l'uomo sia artefice del proprio destino, ma solo vittima, e il romanzo \u00e8 una tragedia dai toni cupi in cui si coglie l'eco degli antichi drammi greci.\nL'evoluzionismo.\nL\"'Origine delle specie\" di Charles Darwin (1859) mette ulteriormente in crisi le certezze vittoriane facendo leva proprio sulla scienza, fino ad allora considerata punto di forza di quella civilt\u00e0. Fondatore della teoria dell'evoluzionismo per selezione naturale, egli sostenne, sulla base di osservazioni su flora e fauna da lui effettuate durante un viaggio intorno al mondo, come l'uomo fosse disceso dai primati, e trov\u00f2 nello scrittore Thomas Henry Huxley (1825-1895) il suo maggiore divulgatore. Pur non intendendo dire che gli antenati diretti del genere umano fossero le scimmie, il modo semplicistico con cui vennero divulgate le sue scoperte determin\u00f2 allarmismi e indignazione.\nAl d\u00ec l\u00e0 di ogni equivoco, la vicinanza genetica con gli scimpanz\u00e9 disturbava (e disturba) non pochi: l'uomo \u00e8 dunque un animale? E se s\u00ec, pu\u00f2 ricadere nei suoi primitivi istinti bestiali? Le stime dei geologi contraddicevano anche i calcoli dei teologi basate sulla genealogia di Adamo: in base a questi calcoli il mondo iniziava circa 4000 anni fa. Ma quando la cifra (secondo le stime conservative di allora) risult\u00f2 moltiplicata di parecchie decine di migliaia, l'effetto fu scioccante.\nStevenson, appassionato lettore di Dickens e dei suoi \"Libri di Natale\" (\"The Christmas Books\") scriver\u00e0 in questa temperie \"Lo strano caso del dr. Jekyll e mr. Hyde\", moderno \"thriller\" fantascientifico in cui un tranquillo e bonario dottore, bevendo una pozione da lui creata, riesce a regredire a uno stato preumano: l'ominide, Mr. Hyde, libera i suoi feroci istinti bestiali al tramonto per tornare ad essere Jekyll di giorno. Ma Jekyll e Hyde sono la stessa persona, l'uno sente in s\u00e9 la presenza dell'altro e vorrebbe liberarsene. Jekyll \u00e8 tormentato dagli omicidi di Hyde di cui si sente responsabile, Hyde si sente imprigionato nel vecchio corpo del dottore e desidera la libert\u00e0: \u00e8 la dissociazione dell'io, la perdita di identit\u00e0 dell'uomo, animale e persona, inconscio e ragione, pulsione e intelletto divisi e in conflitto tra loro.\nAnche Herbert George Wells (1866-1946) scrive racconti di fantascienza in cui, come in Stevenson, si concretizzano i timori regressivi dei vittoriani: in \"La macchina del tempo\" (\"The Time Machine\"), per esempio, ci si chiede se la specie umana possa regredire, estinguersi o ricadere allo stato bruto sotto l'effetto della selezione naturale. Costruita una macchina del tempo, la leva dei comandi si incastra accidentalmente sull'800.000 d.C., sbalzando il suo costruttore quasi un milione di anni nel futuro. \nArrivato nella nuova dimensione e dopo avere constatato che la civilt\u00e0 non esiste pi\u00f9, scopre che gli esseri umani sono regrediti allo stato bestiale divisi in due sottospecie: gli Eloi, una pi\u00f9 simile all'uomo che vive in superficie, mantenuta dall'altra che la alleva per nutrirsene. I Morlock, antropofagi che vivono nelle profondit\u00e0 della terra, assomigliano a feroci predatori notturni, con zanne sviluppate, occhi felini e sono coperti di pelo, ma gli Eloi che vivono in superficie non mostrano n\u00e9 grande intelligenza n\u00e9 forza fisica.\nFuor di metafora, i veri sintomi della futura crisi della specie umana appariranno nei tragici conflitti planetari del secolo seguente (che Wells sembra profeticamente anticipare nel racconto) e in tutti i suoi \u2013 ismi ormai privi della forza coesiva delle grandi scuole del passato: modernismo, surrealismo, dadaismo, e cubismo in pittura in cui la relativit\u00e0 einsteiniana si riflette nella scomposizione infinita degli spazi e dei punti di vista dell'osservatore: esempi viventi della nuova anarchia intellettuale saranno i poliedrici e folli personaggi pirandelliani in cerca di un perch\u00e9 e soprattutto di un Autore.\nL'estetismo e il decadentismo.\nIl decadentismo e l'estetismo trovano un eloquente interprete in Oscar Wilde (1854-1900), autore del celeberrimo romanzo \"Il ritratto di Dorian Gray\", continuatore delle teorie pre-estetistiche di John Keats e strenuo difensore del principio dell'\"Arte per l'Arte!\" (in inglese: \"Art for Art's sake!\"), non pi\u00f9 asservita alla morale o alle ideologie. L'arte ha valore anche soltanto perch\u00e9 \u00e8 bella e d\u00e0 piacere alla vista, prescindendo dal soggetto ritratto. A questo distacco dai codici sociali e morali fa da contraltare la psicoanalisi, che cerca di esorcizzare i nuovi fantasmi dell'era moderna: desideri inconfessabili e paure represse vengono finalmente alla luce sul lettino dello psicoanalista.\nLa crisi del sogno nazionalistico.\nConseguenze di questa crisi che coinvolge il Cristianesimo ma anche la societ\u00e0 laica si possono ravvisare nel tentativo di riaffermare la superiorit\u00e0 umana in senso nazionalistico e militare: il culto del superuomo di Thomas Carlyle (1795-1881) anticipa le teorie novecentesche di Friedrich Nietzsche e del drammaturgo socialista George Bernard Shaw (1856-1950), destinate ad essere strumentalizzate dal Fascismo, dal Franchismo e dal Nazismo.\nCrisi del mito scientifico: magia e spiritismo.\nLa temibile potenza del vapore perde impeto nel crepuscolo del secolo, dominato dal decadentismo in cui vibrano pi\u00f9 dimesse le note di una poesia malinconica su cui incombe un profondo senso di stanchezza: il mistero e l'ineffabile pervadono la poesia ma anche la vita, in cui oggetti, animali eventi non sono descritti per quello che sono ma per i significati arcani che racchiudono in s\u00e9 che la scienza non pu\u00f2 penetrare: lo spiritismo attira molte persone soprattutto a partire dagli anni '80. \u00c8 in un'atmosfera dimessa che si spegne un secolo: l'Imperatrice muore appena un anno dopo (1901)."}
{"id": "303968", "revid": "13792", "url": "https://it.wikipedia.org/wiki?curid=303968", "title": "Senj", "text": ""}
{"id": "303969", "revid": "1452073", "url": "https://it.wikipedia.org/wiki?curid=303969", "title": "Turks (Final Fantasy VII)", "text": "Nel videogioco di ruolo \"Final Fantasy VII\", i Turks (\u30bf\u30fc\u30af\u30b9) sono un corpo speciale della ShinRa, e obbediscono direttamente ai vertici pi\u00f9 alti, ricevendo gli ordini da \"Heidegger\" (capo del Dipartimento \"Mantenimento dell'Ordine Pubblico\"). Si occupano di rapimenti, spionaggio, e cose del genere, oltre che di reclutare \"Soldier\". \u00c8 facile riconoscerli anche per il fatto che vestono solamente abiti scuri.\nIl nome \"Turks\" significa \"turchi\", e probabilmente li hanno chiamati cos\u00ec nel senso di \"cattivi\", \"pericolosi\", e simili. \nI Turks sono tra i personaggi meglio riusciti del gioco: ognuno di loro ha una personalit\u00e0, tutte estremamente curate e particolari. All'inizio del gioco, vengono incaricati dalla ShinRa di catturare Aeris e di fermare Avalanche, in seguito di inseguire Sephiroth. \nVerso met\u00e0 del gioco, si alleano con Avalanche per liberare Elena; in seguito a questa vicenda, non saranno pi\u00f9 tanto ostili a Cloud e compagni, e cercheranno di evitare gli scontri quando possibile; anche se Elena vorrebbe combatterli, Reno la ferma in pi\u00f9 occasioni. \nNel film , i Turks non sono pi\u00f9 avversari, ma assumono un ruolo da coprotagonisti (soprattutto Reno e Rude), collaborando con il gruppo di Cloud per difendere Edge dalla banda di Kadaj. \nI Turks si chiamano: Tseng (il capo), Reno, Rude ed Elena. Di loro non si conoscono n\u00e9 i cognomi n\u00e9 le et\u00e0, comunque dall'aspetto sembrerebbero essere giovani. Fra tutti i Turks quello che pi\u00f9 spicca \u00e8 Reno. \nOltre che in Final Fantasy VII, i Turks compaiono anche in: \nIn \"Last Order\" e in \"Before Crisis\" sono presenti numerosi altri Turks, di cui tuttavia non si conoscono i nomi.\nReno.\nReno (\u30ec\u30ce) [\u0279\u025bno] \u00e8 un personaggio molto carismatico, in assenza del capo \u00e8 sempre lui a prendere decisioni. In effetti assume il ruolo di capo in assenza di Tseng (che compare assai poco rispetto agli altri), tanto che spesso Elena lo chiama \"capo\". \nAffascinante, sarcastico e sfacciato, sembra che non prenda mai nulla sul serio, invece \u00e8 un professionista serio, e quando ha un lavoro da fare lo porta a termine senza indugio, pur prendendo la sua professione alla leggera: non si disturba mai per niente, non prende mai nulla sul personale, e quando pu\u00f2 tenta sempre di sedare i conflitti e di evitare gli scontri, soprattutto se \u00e8 fuori servizio. \n\u00c8 molto leale e aiuta i compagni quando sono in difficolt\u00e0. Quando \u00e8 fuori servizio e si rilassa, non ama essere disturbato. \nGli piace bere e straviziare, e ha un'attitudine da ragazzaccio. \n\u00c8 un gran chiacchierone, e gli piace spettegolare sulla vita sentimentale altrui. \nIn giapponese ha un modo di parlare molto particolare, usa un gergo tutto suo e finisce sempre le frasi con \"zo to\" (\u305e\u3001\u3068) o \"to\" (\u3068); nelle lingue straniere questo slang non ha un equivalente. \nPersonaggio che spicca decisamente, soprattutto nel film \"\", \u00e8 il preferito da molti fans, nonostante sia abbastanza marginale. \nAspetto fisico.\nReno ha gli occhi azzurri, capelli rossi lunghi fino alla vita, e un sorriso accattivante. \u00c8 molto chiaro di pelle, ed ha una corporatura magra. \nPorta occhiali da pilota, che tiene sempre sulla fronte, ed indossa l'uniforme dei Turks con molta disinvoltura: giacca aperta e camicia sbottonata in alto e portata a spenzoloni, senza la cravatta d'ordinanza. \nHa sotto gli occhi due segni rossi che potrebbero essere tatuaggi o cicatrici. \u00c8 mancino. Non si conosce la sua et\u00e0, ma gli si pu\u00f2 dare all'incirca dai 20 ai 25 anni.\nRapporto con gli altri Turks.\nCon Rude ha un forte legame di amicizia, e i due sono inseparabili e molto affiatati, sia in battaglia che nella vita; si capiscono benissimo anche senza parlare, infatti \u00e8 solo Reno che discorre, mentre Rude parla poco. \nElena e Reno hanno due caratteri opposti. Elena \u00e8 molto seria e permalosa, fa di tutto una questione personale, si prende troppo sul serio e non si rilassa mai, per questo Reno la tratta con sufficienza e non la prende molto sul serio. \nSia Elena che Rude gli obbediscono, Rude gli d\u00e0 sempre ragione. \nArma.\nL'arma di Reno \u00e8 un \"electro-mag rod\" (detto anche \"taser\"), cio\u00e8 una specie di bastone metallico che lancia scariche elettriche molto potenti. Reno lo porta appoggiato a una spalla. Quest'arma causa molti danni e stordisce la vittima. \nBattaglie.\nReno non \u00e8 un personaggio giocabile, ma un antagonista. Nel corso del gioco, lo si affronta in combattimento quattro volte: \nQuando si combatte contro di lui la prima volta, usa piramidi di energia per intrappolare i personaggi, immobilizzandoli. \nNelle altre battaglie sta sempre in seconda fila, per farsi proteggere da Rude. \nOltre alla sua arma, usa anche magie elementali, che per\u00f2 sono meno potenti. \nPrima di scappare da un combattimento, ha l'abitudine di guardare l'orologio, per far credere che abbia fretta.\nRude.\nRude (\u30eb\u30fc\u30c9) \u00e8 il migliore amico di Reno, nonostante abbiano caratteri molto diversi. \nTaciturno e serioso, ama bere, gioca d'azzardo, e ha un debole per Tifa. \nAspetto fisico.\n\u00c8 alto, robusto e scuro di pelle, e sembra una guardia del corpo. \n\u00c8 completamente calvo. Porta sempre gli occhiali da sole e tiene in tasca un paio di occhiali \"di scorta\", nel caso che quelli che indossa si rompano.\nArma.\nCombatte con i pugni. \nBattaglie.\nSi combatte contro di lui quattro volte: \nIn alcune battaglie non combatte affatto, ma si limita a curare Reno. \nReno e Rude nel film.\nAll'inizio di \"\" vediamo Reno pilotare un elicottero della ShinRa per ispezionare il Northern Cave. \nLo incontriamo di nuovo nella Healing Lodge, dove d\u00e0 il \"benvenuto\" a Cloud in maniera irruente. Poi Reno viene sbattuto fuori dalla stanza e resta fuori dalla porta per tutta la durata del colloquio di Cloud e Rufus, gridando perch\u00e9 lo lascino entrare. \nIn seguito troviamo Reno e Rude all'orfanotrofio, dove cercano di convincere Cloud a collaborare con la ShinRa. \nNel piazzale di Edge, li vediamo salvare dei bambini da Bahamuth, e in seguito combattere contro Loz e Yazoo. Qui si rimane stupefatti dall'abilit\u00e0 di Reno ad arrampicarsi sui muri.\nVerso la fine, li troviamo sull'autostrada che conversano mentre attendono il momento opportuno per attivare le bombe, piazzate per fermare Kadaj.\nElena.\nElena (\u30a4\u30ea\u30fc\u30ca) [ilin\u028c] viene assunta nei Turks per sostituire Reno quando questo rimane gravemente ferito dopo il primo scontro con Cloud. \u00c8 quindi inesperta, e lo dimostra spesso rivelando segreti della ShinRa a degli sconosciuti, venendo di conseguenza rimproverata da Tseng, per poi scusarsi mortificata. \nElena \u00e8 permalosa, vive il suo lavoro con seriet\u00e0 ossessiva, \u00e8 molto devota ai suoi superiori, puntigliosa nell'eseguire gli ordini, e non si rilassa mai, neanche quando \u00e8 in vacanza. \n\u00c8 molto devota e servizievole nei confronti di Tseng, di cui \u00e8 segretamente innamorata, ed \u00e8 l'unica a chiamarlo \"signore\" (\"senpai\" in lingua originale). \nAspetto fisico.\nCapelli biondi e occhi marroni. \nArma.\nPistola. \nBattaglie.\nLa si affronta in battaglia una sola volta, verso la fine del gioco, nel tunnel sotterraneo di Midgar (con Rude e Reno). \nIncontri.\nAppare anche nel film \"Advent Children\", nella versione giapponese \u00e8 doppiata da Megumi Toyoguchi mentre nella versione inglese da Bettina Bush.\nTseng.\nTseng (\u30c4\u30a9\u30f3) [ts\u0264\u014b] \u00e8 il capo dei Turks, ma lo si vede poco nel corso del gioco. Non capita mai di combattere contro di lui. A quanto pare prova qualcosa per Aeris, che conosce da quando era piccola, dovendole dare la caccia per conto della ShinRa.\nQuando resta ferito nel Tempio degli Antichi, le rivela i suoi sentimenti.\nSebbene sia molto giovane \u00e8 stato membro attivo dei Turks per pi\u00f9 di dieci anni, andando poi a sostituire Verdot a capo dei Turks.\nLo si vede anche in \"Advent Children\" dove ha solo una piccola parte; nella versione giapponese del film Tseng \u00e8 doppiato da Junichi Suwabe mentre nella versione inglese da Ryun Yu.\nAppare anche in \"Last Order\" dove ha il compito di catturare Zack e Cloud, e su \"Crisis Core\".\nElena e Tseng nel film.\nIn Final \"Fantasy VII: Advent Children\" compaiono in poche occasioni e per pochissimi istanti. All'inizio si sentono le loro voci mentre ispezionano la Northern Cave. In seguito si apprende che nella Northern Cave sono stati torturati dalla banda di Kadaj, ma poi si sono salvati grazie all'intervento di Vincent. Pi\u00f9 avanti li troviamo a Edge che salvano il presidente Rufus quando precipita. Li rivediamo verso la fine vicino a Rufus, insieme a Rude e Reno."}
{"id": "303971", "revid": "156618", "url": "https://it.wikipedia.org/wiki?curid=303971", "title": "Cin\u00e1ed I di Scozia", "text": ""}
{"id": "303972", "revid": "2108263", "url": "https://it.wikipedia.org/wiki?curid=303972", "title": "Kenneth I di Scozia", "text": "Le origini.\nIl Cin\u00e1ed delle cronache leggendarie, il conquistatore dei Pitti e il fondatore del Regno di Alba nacque secoli dopo la morte del Cin\u00e1ed storico.\nSotto il regno di Cin\u00e1ed mac M\u00e1il Coluim, epoca in cui fu redatta la cronaca delle \"Cronache dei re di Alba\", \u00e8 scritto:\nQuando lo studioso umanista George Buchanan scrisse la sua \"Rerum Scoticarum Historia\" intorno al 1570 si aggiunsero alla figura di questo sovrano un gran numero di elementi sensazionalistici.\nFu Buchanan a citare la storia dell'omicidio del padre di Cin\u00e1ed da parte dei Pitti, cos\u00ec come di un lungo e non comprovabile resoconto della vendetta di Cin\u00e1ed e della sua conquista dei Pitti.\nFu solo nel tardo XIX secolo che la storia primordiale scozzese ricevette un primo ordinamento ed una maggiore accuratezza da parte di storici del calibro di William Forbes Skene, mentre studiosi di cultura celtica come Whitley Stokes e Kuno Meyer iniziarono a considerare con un certo occhio critico le fonti di origine irlandese e scozzese.\nIl risultato di questa nuova metodologia fu quello di ripulire la storia di questo sovrano da tutte quelle incrostazioni di leggenda e di sovrapposizioni successive che erano sopravvissute nella cultura popolare scozzese.\nIn questo modo la conquista diretta dei Pitti venne sostituita dall'ipotesi, molto pi\u00f9 credibile, di una successione per parte di madre dello stesso regno.\nQuesta successione ereditaria, citata anche da Beda il Venerabile, darebbe una maggiore coerenza alla lista dei re dei Pitti cos\u00ec come \u00e8 presente nelle antiche cronache dei Pitti, e farebbe supporre che Cin\u00e1ed fosse di origine gaelica ed un sovrano del regno di D\u00e1l Riata che avrebbe in seguito ereditato il regno di Pittavia dalla madre originaria di quelle terre.\nQuesta ipotesi \u00e8 avvalorata anche dal fatto che esistono altri sovrani di origine gaelica nelle cronache dei Pitti, come Costant\u00edno dei Pitti o \u00d3engus.\nIn ogni caso le reali origini di questo sovrano sono del tutto sconosciute, cos\u00ec come il suo legame con i suoi predecessori del regno di D\u00e1l Riata e dei Pitti. Nel manoscritto irlandese \"Rawlinson B.502\", databile al 1130, Cin\u00e1ed viene citato come figlio e discendente del sovrano scozzese M\u00e1el Coluim mac Cin\u00e1eda.\nIl manoscritto riferisce la seguente genealogia di questo sovrano:\nTralasciando l'oscura genealogia dei sovrani precedenti a \u00c1ed\u00e1n figlio di Gabr\u00e1n, questa linea di sangue \u00e8 del tutto incoerente in quanto \u00c1ed Find, che mor\u00ec nel 778, non poteva per questo essere figlio di Domangart, morto assassinato intorno al 673.\nIl regno.\nParagonate alla sua origine, le questioni relative alla storia del suo regno sono molto pi\u00f9 semplici da esporre. La sua ascesa al trono pu\u00f2 essere inserita all'interno della caduta della precedente dinastia, che aveva regnato sul regno di Fortriu per almeno quattro generazioni.\nLa fine di questa dinastia fu causata dalla morte del sovrano \u00d3engus di Fortriu, e di suo fratello Bran nella loro lotta contro gli invasori vichinghi intorno all'839.\nAlla scomparsa prematura e concomitante di tutti gli eredi legittimi al regno inizi\u00f2 una lotta per la supremazia tra diversi pretendenti tra i quali lo stesso Cin\u00e1ed.\nAnche se come anno di inizio del suo regno \u00e8 indicato l'843, fu solo nell'848 che Cin\u00e1ed sconfisse l'ultimo dei suoi rivali per l'ascesa al trono.\nNell'849, Cin\u00e1ed fu in possesso di reliquie di San Columba, tra le quali potrebbe esservi stato il \"Reliquiario di Monymusk\", che vennero poi trasferite da Iona a Dunkeld.\nLe \"Cronache dei Re di Alba\" affermano che Cin\u00e1ed abbia invaso la \"Sassonia\", cio\u00e8 la terra dei Sassoni(gli Inglesi) per ben sei volte conquistando Melrose e saccheggiando Dunbar, mentre dal canto loro i vichinghi invasero la Pittavia giungendo fino all'interno del regno.\nCin\u00e1ed mor\u00ec nel palazzo di \"Cinnbelachoir\" forse vicino Scone nel febbraio dell'858 e gli succedette il fratello Donald."}
{"id": "303973", "revid": "78273", "url": "https://it.wikipedia.org/wiki?curid=303973", "title": "Cin\u00e1ed mac Ailp\u00edn", "text": ""}
{"id": "303975", "revid": "1652635", "url": "https://it.wikipedia.org/wiki?curid=303975", "title": "Ragnatela", "text": "La ragnatela \u00e8 una sottile tela costituita da fili microscopici che i ragni tessono allo scopo di intrappolare le proprie prede, in genere insetti. La tela \u00e8 realizzata mediante fili in materiale viscoso che gli stessi ragni producono secernendoli tramite apposite ghiandole (i seritteri), ma possono produrre anche dei fili non viscosi che servono come struttura. Ne risulta un rapporto 5 volte maggiore tra carico di rottura e densit\u00e0 (3 volte maggiore rispetto a fibre sintetiche come il Nylon).\nTipi di ragnatele.\nCi sono tipi diversi di ragnatele (e alcuni ragni sono classificati a seconda del tipo della tela da loro prodotta). Citiamo qui di seguito alcuni tipi di ragnatele:\nSi usano diversi tipi di seta nella costruzione delle ragnatele, inclusa una \"adesiva\" seta di cattura, o una seta di cattura \"lanuginosa\" a seconda del tipo di ragno. Le ragnatele sono poste su piano verticale, orizzontale o in qualunque angolo. Le ragnatele pi\u00f9 comuni trovate nella famiglia dei ragni che costruiscono ragnatele a foglio hanno degli agglomerati informi di seta al di sopra. Servono per disorientare l'insetto, rendendolo pi\u00f9 vulnerabile all'intrappolamento nella ragnatela sottostante. Aiutano anche il ragno a proteggersi da predatori come uccelli e vespe.\nCostruzione delle ragnatele.\nLe ragnatele vengono costruite attraverso l'unione della seta in vari punti ben precisi perch\u00e9 la ragnatela regga la tensione, la pressione e il peso. Il ragno si cala da una estremit\u00e0 che poi sar\u00e0 il punto di partenza della costruzione. Durante la \"caduta libera\", il ragno emette un filo di tela, che condurr\u00e0 fino al punto desiderato. Quindi risalir\u00e0 fino al punto di partenza, si porter\u00e0 pi\u00f9 avanti, e si \"lancer\u00e0\" nuovamente, arrivando ad un altro punto dell'albero/muro/superficie che sia. Compiuta pi\u00f9 volte l'azione, user\u00e0 i fili cos\u00ec costruiti per buttarsi pi\u00f9 in basso, intrecciando man mano la tela, lavorata per mezzo di apposite zampe a \"pettine\", e unendo in alcuni punti i fili precedentemente costruiti con altri.\nUso delle ragnatele.\nLe ragnatele sono usate dai ragni per diversi scopi:\nChimica delle ragnatele.\nLa ragnatela \u00e8 formata da due tipi di filamenti di seta. Questi filamenti sono creati da ghiandole speciali, chiamate \"ghiandole della seta\" o \"filiere\", che contengono delle particolari proteine in grado di produrla continuamente.\nIl primo tipo di filamento, rivestito da un liquido ghiandolare vischioso, \u00e8 creato dal ragno per intrappolare gli insetti di cui si ciba. Il secondo \u00e8 composto da un particolare tipo di seta chiamata \"dragline\" (in inglese, \"filo teso\"). Questo secondo tipo \u00e8 particolarmente studiato da molti ricercatori per via delle sue propriet\u00e0 tecniche, quali la resistenza alla pressione (di circa sei volte superiore a quella dell'acciaio), la flessibilit\u00e0 e l'elasticit\u00e0.\nLa seta \"dragline\" \u00e8 costituita da due proteine dette MaSp1 e MaSp2, entrambe composte da sequenze amminoacidiche ripetute, simili ma non identiche, ricche in alanina, glicina, glutamina e prolina, e all'estremit\u00e0 carbossi-terminale di ciascuna proteina sono presenti circa 100 residui amminoacidici non ripetuti e altamente conservati.\nRagnatele fossili.\nIn un campione di ambra rinvenuto in sedimenti del cretaceo inferiore a Bexhill, nel Sussex orientale, sono stati osservati i filamenti di ragnatela pi\u00f9 antichi fino ad oggi conosciuti. Le ragnatele sono state attribuite a ragni apparentati agli attuali Araneidae, chiamati \"ragni giardinieri\" e caratterizzati dal tessere ragnatele lungo i cui filamenti sono presenti piccole distanziate gocce di sostanza incollante per catturare le prede; tracce di queste gocce sono state osservate nei campioni conservati in ambra. L'et\u00e0 del sedimento rivela che ragni in grado di tessere ragnatele esistevano prima della comparsa delle piante floreali, comparsa che si ritiene responsabile della diffusione degli insetti alati che costituiscono oggi i principali organismi catturati dalle ragnatele."}
{"id": "303982", "revid": "1226", "url": "https://it.wikipedia.org/wiki?curid=303982", "title": "Grock", "text": "Biografia.\nQuesto disse di s\u00e9, del proprio costante puntiglio di affinarsi fino a raggiungere una maestria senza pari.\nConsiderato il pi\u00f9 grande clown dei suoi tempi, spesso fu catalogato con varie etichette culturali, scomodando Shakespeare, Cartesio e Bergson. Ma Grock respinse queste classificazioni. I suoi numeri tipici erano basati su giochi con strumenti musicali, soprattutto il violino ed il pianoforte.\nFiglio di un orologiaio, a quattordici anni Grock cominci\u00f2 a lavorare in un circo come illusionista, funambolo e uomo-serpente. Poi si dedic\u00f2 ad altri mestieri, espatri\u00f2, e in Ungheria inizi\u00f2 la sua vera carriera formando un duo con un \"clown\" chiamato Aureliano.\nDivent\u00f2 maestro di ogni specialit\u00e0 della pista (giocoleria, contorsionismo, equilibrismo, acrobazia) e impar\u00f2 a suonare un gran numero di strumenti.\nNel 1903 fece coppia con l'eccentrico Brick (Marius Galante), subentrando a Brock e fu allora che assunse il nome d'arte di Grock. Dapprima \u00e8 augusto, poi diviene solista anche se con ottime spalle (Max van Emden, Alfred Schatz e Jerome Medrano).\nSuccessivamente cominci\u00f2 le \"tourn\u00e9e\" in Europa ed in America. Ottenne crescente successo fino alla sua consacrazione nel 1919 all\"Olympia\" di Parigi come \"re dei clown\". Ormai aveva abbandonato il circo per il music-hall.\nNel 1928 fece la prima \"tourn\u00e9e\" in Italia.\nCon il passare degli anni, la sua arte si affin\u00f2 e la sua fama si accrebbe, perch\u00e9 mantenne sempre un repertorio d'altissimo livello.\nFu anche protagonista di tre film, \"Son premier film\" (1926), \"Grock presenta Grock\" (1931) e \"Arrivederci, signor Grock\" (1950).\nNel 1950, sostenendo fortissime spese che lo portarono quasi in bancarotta (dopo essere stato l'artista pi\u00f9 pagato d'Europa) cre\u00f2 un proprio circo mobile nel quale esord\u00ec la cantante Caterina Valente. Il grande successo dello show permise all'artista di rifarsi delle forti somme investite nell'impresa.\nNel 1953, durante una rappresentazione a Vevey (Svizzera) divert\u00ec anche Charlie Chaplin.\nIl 31 ottobre 1954, a 74 anni, ad Amburgo diede definitivamente addio alla pista, ritirandosi nella quiete dell'amata Villa Bianca (oggi Villa Grock) di Imperia, dove si spense all'et\u00e0 di settantanove anni.\nMassone, Grock fu membro della Grande Loggia svizzera Alpina e del Grande Oriente di Parigi. Durante il Ventennio fascista, spos\u00f2 la cantante Ines Ospiri, nativa di Garessio e con lei si stabil\u00ec nelle colline circostanti Oneglia. L'amico geometra Armando Brignole di Genova gli progett\u00f2 un parco privato con annesso Tempio e fontana ricchi di simbolismi massonici e astrologici.\nCommemorazioni.\nIl Festival Grock - Premio Grock Citt\u00e0 di Imperia, creato nel 2005, sotto la direzione artistica di Sergio Maifredi e la produzione di Teatri Possibili Liguria, sostenuto da Regione Liguria e Comune di Imperia, si svolge ogni anno nei primi due week end di ottobre e celebra l'arte del grande Clown svizzero. L'Albo d'Oro dei premiati porta i nomi di Arturo Brachetti (2005), Aurelia Thierre e Leo Bassi (2006), David Larible (2007), Fumagalli e Jigalov (2008), Paolo Rossi (2009), Antonio Albanese (2010), Paolo Villaggio (2011), Glauco Mauri e Roberto Sturno (2012), Banda Osiris (2013), Housh Ma House (2014), The Black Blues Brothers (2015), Mago Silvan (2016), Tullio Solenghi (2017).\nGrock \u00e8 commemorato anche con il \"Grock d'Or\", competizione di artisti circensi che si tiene dal 2003.\nA lui \u00e8 intitolata la compagnia teatrale Quelli di Grock, fondata da Maurizio Nichetti negli anni '70."}
{"id": "303983", "revid": "287204", "url": "https://it.wikipedia.org/wiki?curid=303983", "title": "Hans Wilhelm Geiger", "text": "\u00c8 stato inventore nel 1913 del contatore di particelle elementari che porta il suo nome che poi perfezion\u00f2 (1928) insieme a Walther M\u00fcller (contatore Geiger-M\u00fcller).\nBiografia.\nGeiger si laure\u00f2 a Erlangen nel 1906 con una tesi sulle scariche elettriche nei gas. Poi and\u00f2 in Gran Bretagna, dove approfond\u00ec lo studio di questi fenomeni, lavorando all'Universit\u00e0 di Manchester come assistente di Ernest Rutherford fino al 1912. Con lui Geiger applic\u00f2 la sua esperienza sulla ionizzazione gassosa allo studio della disintegrazione radioattiva. Si dedic\u00f2, in particolare, a vari esperimenti sulle particelle alfa per determinarne la traiettoria e la carica: da qui Geiger trasse l'idea del suo contatore di particelle, e Rutherford quella del suo modello di nucleo atomico.\nGeiger impieg\u00f2 il suo contatore anche per confermare nel 1925 l'effetto Compton (scoperto nel 1922 dal fisico statunitense Arthur Compton).\nNel 1925 divent\u00f2 professore di fisica all'Universit\u00e0 di Kiel, nel 1929 a quella di Tubinga, e dal 1936 fu capo del dipartimento di fisica del Politecnico di Charlottenburg.\nComp\u00ec ricerche anche sui raggi cosmici, sulla radioattivit\u00e0 artificiale e sulla fissione nucleare."}
{"id": "303987", "revid": "120585489", "url": "https://it.wikipedia.org/wiki?curid=303987", "title": "Giustino di Chieti", "text": "Agiografia.\nNon esiste una documentazione storica dalla quale desumere notizie particolareggiate sulla sua vita; solo nel XV secolo compaiono le sue \"passio\", in gran parte ricalcate sul modello di quelle di Santi omonimi, che lo confondono con un Santo di Siponto del III secolo che avrebbe subito il martirio in Abruzzo insieme ai fratelli, Fiorenzo e Felice, e alla nipote, Giusta.\nIl primo storico ad aver parlato di lui, citando le agiografie, fu Girolamo Nicolino di Chieti. Egli nella sua opera storica, nel libro II, cita 3 versioni delle sue origini, originario di Siponto insieme alla nipote Giusta morta a Bazzano dell'Aquila (lo stesso Giustino di questa agiografia sarebbe morto a Paganica vicino Bazzano), oppure rampollo di un nobile famiglia di Chieti, o un santo eremita della Majella, convocato dai cittadini di Chieti nella grotta per assumere la carica di vescovo. La leggenda era tanto nota che Giuseppe Sammartino scolp\u00ec questa scena nel paliotto d'altate della Cattedrale di Chieti. \nDivenuto, secondo la leggenda, primo vescovo della diocesi di Chieti, Giustino oper\u00f2 miracoli, come la guarigione di una cieca, di uno storpio, liber\u00f2 un prigioniero dalla cella. Nicolino afferma di non conoscere l'anno della morte, ma che sarebbe stato subito sepolto nella primitiva cattedrale sorta sopra un tempio romano, dedicata a Santa Maria Assunta.\nCulto.\n\u00c8 comunque certo che la cattedrale di Chieti sia stata intitolata al santo vescovo Giustino almeno a partire dall' XI secolo con la presenza normanna: \u00e8 a questa epoca che risalgono, infatti, i primi documenti sulla chiesa a noi pervenuti. In passato nel VI secolo l'edificio era consacrato a Santa Maria Maggiore e poi dopo il sacco di Pipino il Breve dell'801 a San Tommaso. \nMolto probabilmente Giustino, resse la diocesi di Chieti durante il travagliato periodo delle invasioni barbariche dei Goti e dei Bizantini, e della diffusione dell'eresia ariana, attorno alla fine del IV secolo quando, di fronte al dissolversi in Italia delle istituzioni statali, i cittadini iniziarono a stringersi attorno ai loro pastori, scelti tra le figure pi\u00f9 carismatiche del territorio. Sono molte, infatti, le citt\u00e0 italiane a venerare come patrono i vescovi che le governarono in quel periodo: basti pensare a Milano (con sant'Ambrogio), Torino (san Massimo), Verona (san Zenone). Il problema \u00e8 che con la distruzione della cattedrale da parte di Pipino, i documemti dello scriptorium sono andati persi, e molte fonti sono agiografie e leggende popolari, riportate su carta nel 1657 dallo storico Girolamo Nicolino.\nGran parte delle reliquie di Giustino santo sono venerate in un'urna posta nella cripta del Duomo di Chieti. Molto venerato \u00e8, in particolare, il braccio, cui la devozione popolare attribuisce numerosi miracoli (i devoti lo chiamano \"santo Braccio\"), tra cui quello del 593 in cui il braccio, portato in processione dai teatini, avrebbe respinto un'invasione di cavallette che minacciavano i raccolti.\nA San Giustino era dedicato un prezioso busto del primo quarto del '400, opera di Nicola da Guardiagrele, di cui al momento del furto sacrilego del 1986 era conservata solo la testa, poich\u00e9 rimontata su un busto posticcio del XVII secolo. L'immagine pi\u00f9 antica del santo \u00e8 un affresco del XIII secolo rinvenuto negli anni '70 nella tribuna laterale della cripta della Cattedrale, dopo i restauri che hanno smembrato l'apparato decorativo barocco. \nSan Giustino viene menzionato nel \"Martirologio Romano\" al giorno 1\u00ba gennaio, tuttavia nel 1616 la sua celebrazione a Chieti fu spostata al 14 gennaio ed attualmente all'11 maggio."}
{"id": "303988", "revid": "1718925", "url": "https://it.wikipedia.org/wiki?curid=303988", "title": "Formula 2", "text": "La Formula 2 \u00e8 stata una serie automobilistica codificata nel 1948 dalla Federazione Internazionale dell'Automobile come serie cadetta rispetto alla Formula 1 nella gerarchia dei campionati per monoposto che comprendeva F1, F2 e F3. Dal 2009 al 2012 tale categoria \u00e8 stata reintrodotta con lo scopo di creare una categoria propedeutica alla Formula 1, a basso costo.\nDal 2017, il Consiglio Mondiale della FIA ne ha deciso la reintroduzione, tramite un cambio di denominazione della GP2 Series, trasformata nel Campionato FIA di Formula 2.\nLa Storia.\nAnteguerra.\nL'antenata della Formula 2 nasce prima della seconda guerra mondiale, sono le cosiddette voiturette (\"piccole vetture\", \"vetturette\"). Svolgevano la funzione di serie propedeutica per piloti di poca esperienza che volevano cimentarsi nello sport motoristico. Allo scoppio del conflitto, il regolamento prevedeva al massimo un motore di cilindrata 1500\u00a0cm\u00b3 sovralimentato; nei Gran Premi invece era permesso un motore 3000\u00a0cm\u00b3 sovralimentato o 4500\u00a0cm\u00b3 a pressione atmosferica.\nL'inizio ufficiale (1945 \u2013 1953).\nDopo la guerra, vengono introdotte le Formula A e B (successivamente Formula 1 e 2). La Formula A consent\u00ec di partecipare alle gare le vecchie vetture motorizzate col 4500\u00a0cm\u00b3 non sovralimentato (questo comport\u00f2 per le vecchie vetture di produzione tedesca e italiana dell'anteguerra la non ammissione); lo scarso numero di vetture con questa motorizzazione portarono a far correre le vecchie \"voiturette\" con motori 1500\u00a0cm\u00b3 sovralimentato, che rimpiazzarono quelle da 3000\u00a0cm\u00b3. Questo comport\u00f2 di fatto l'assenza di una categoria cadetta della Formula 1. Per tale ragione la FIA nel 1948 codific\u00f2 la Formula 2 (inizialmente chiamata Formula B), categoria pi\u00f9 economica della serie regina.\nMotori pi\u00f9 piccoli e meno potenti (da 2000\u00a0cm\u00b3, o 750\u00a0cm\u00b3 sovralimentati, quest'ultima per\u00f2 opzione poco praticata), montati su vetture anch'esse pi\u00f9 piccole, leggere ed economiche di quelle della Formula 1. Questo incoraggi\u00f2 nuovi costruttori ad entrare nella categoria come per esempio la Cooper, che avrebbero trovato difficolt\u00e0 a scontrarsi in Formula 1 con colossi come la Mercedes-Benz, Alfa Romeo, o la Maserati. Tra l'altro, l'elevato costo per la costruzione di vetture di F1 ne ridusse il numero, tanto che gli organizzatori del Campionato mondiale di Formula 1 dovettero, per le stagioni e , riservare la partecipazione a vetture di F2.\nL'era dei motori 1500 (1957 - 1960).\nL'uso delle F2 in Formula 1 declin\u00f2 con l'arrivo dei motori 2500\u00a0cm\u00b3 nel 1954 (e questo fece crescere l'interesse e la popolarit\u00e0 verso gli sport motoristici); per tale ragione nel 1957 venne introdotta la regola dei motori 1500\u00a0cm\u00b3 nella Formula 2. Questa divenne dominio delle vetture Cooper col motore posteriore ripreso dalla Formula 3 e dalle vetture sport, assieme alle Porsche disegnate sulla base della vettura sport RSK. La Ferrari rispose inizialmente sviluppando la Dino 156 come vettura di F2, utilizzando per\u00f2 ancora un motore anteriore. Il motore maggiormente di successo fu in questo periodo il Coventry Climax FPF 4 cilindri, seguito dal meno utilizzato Borgward 16 valvole.\nUna F2 Cooper modificata vinse il suo primo Gran Premio di Formula 1 nel 1958, iniziando l'era del motore posteriore anche nella massima serie. L'era dei motori 1500\u00a0cm\u00b3 fu breve a causa della nascita della Formula Junior, che di fatto rimpiazz\u00f2 la Formula 3 e, successivamente, anche la Formula 2 fino al 1963. Dal punto di vista tecnico si pu\u00f2 per\u00f2 affermare che la Formula 1 dei motori 1500\u00a0cm\u00b3 fu di fatto la continuazione di quanto sperimentato nella Formula 2 in quegli anni.\nL'interregno della Formula Junior (1961 - 1963) e la Formula 2 da 1000 cm\u00b3 (1964-1966).\nLa Formula Junior fu introdotta nel 1959 nel tentativo di creare un'unica categoria propedeutica per la Formula 1, ma presto fu chiaro che sarebbe stato pi\u00f9 formativo ricreare due categorie sotto la Formula 1 al fine di rendere pi\u00f9 graduale il passaggio a vetture pi\u00f9 potenti per piloti in fase addestrativa.\nLa Formula 2 e la Formula 3 vennero reintrodotte nel 1964; per la Formula 3 si pens\u00f2 a motori da 1000\u00a0cm\u00b3 (molto simili a quelli utilizzati in Formula Junior), mentre in Formula 2, pur mantenendo lo stesso limite di cilindrata si permisero maggiori libert\u00e0 nella preparazione del propulsore. La Formula 2 cominci\u00f2 ad essere frequentata anche dagli assi della Formula 1 nei \"weekend\" liberi da corse nella formula maggiore. I motori maggiormente utilizzati erano i Cosworth e gli Honda; qualche apparizione anche per i FIAT, BMC e BRM.\nL'era dei motori 1600 cm\u00b3 (1967 - 1971).\nCon la fine degli anni sessanta e il ritorno della potenza nella Formula 1 dovuta all'introduzione di motori 3000\u00a0cm\u00b3 si stava facendo troppo ampio il \"gap\" di potenza fra le vetture delle due serie. Questo rendeva problematico il passaggio dei piloti dalla Formula 2 alla Formula 1. Per tale ragione nel 1967 venne introdotto il motore da 1600\u00a0cm\u00b3. Il pi\u00f9 importante era il Cosworth FVA, creato ponendo 16 valvole sul 4 cilindri Cortina, che di fatto fu la base per il leggendario DFV. Altre unit\u00e0 apparvero come il 4 cilindri BMW e il V6 Dino Ferrari.\nMolti piloti di Formula 1 continuarono a frequentare i Gran Premi di Formula 2, e in alcune occasioni i Gran Premi di Formula 1 stessi vennero aperti a vetture di Formula 2 come, per esempio, nel Gran Premio di Germania al N\u00fcrburgring, pista che consentiva un numero pi\u00f9 alto di partecipanti. Jacky Ickx fece il suo debutto nel mondiale di Formula 1 proprio in questa gara con una vettura di Formula 2, segnando il quinto tempo in prova. Pur costretto a partire dietro a tutte le Formula 1, Ickx velocemente seppe riagguantare la posizione, prima di essere fermato da una sospensione rotta. Jim Clark, grande campione del volante, fu ucciso proprio nel corso di una gara di Formula 2 a Hockenheim.\nManca un campionato mondiale per la categoria. Nel 1967 nasce per\u00f2 il campionato europeo, che di fatto assorbe i vari campionati nazionali che negli anni sessanta si disputavano in Europa.\nQuesta \"invasione\" di piloti di Formula 1 in Formula 2 fu consentita dal particolare sistema di punteggio utilizzato. Ogni pilota di categoria 'A' non poteva acquisire punti per la classifica del campionato di Formula 2. Un pilota poteva accedere alla categoria 'A' a seconda dei risultati ottenuti (con un regolamento che cambiava di stagione in stagione), per esempio finendo a punti in almeno due Gran Premi di Formula 1 oppure tra i primi tre di una gara per vetture sport. Al campione della Formula 2 era concessa la categoria 'A' per un anno, mentre per quello di Formula 1 il periodo si estendeva a 5 anni. Questo sistema consentiva ai giovani piloti di formare la propria carriera e a quelli pi\u00f9 esperti di mantenere l'allenamento tra un Gran premio di Formula 1 e l'altro.\nNei primi anni con questa formula i pi\u00f9 importanti costruttori furono la Brabham e la Lotus, sebbene anche la Ferrari entr\u00f2 nella categoria con un team. Cos\u00ec fece anche la BMW (fornendo propulsori alla Lola e alla Dornier). Anche piccoli costruttori come Chevron e GRD produssero qualche monoposto per la categoria.\nL'era dei 2000 cm\u00b3 (1972 - 1984).\nNel 1972, si decise di incrementare la potenza dei propulsori ammessi concedendo come cilindrata massima la 2000\u00a0cm\u00b3. Il Cosworth BDs e il BMW 4 cilindri furono i motori che dominarono le prime stagioni con il nuovo regolamento, con l'accoppiata BMW-March che fin\u00ec per dominare la categoria. Nel 1976, si concesse alle case di montare sulle vetture motori sviluppati esclusivamente per le corse; la Renault svilupp\u00f2 un potente motore V6; questo, grazie anche al ricco sponsor ELF consent\u00ec a molti giovani piloti francesi di dominare il campionato alla met\u00e0 degli anni settanta.\nLa BMW riusc\u00ec solo alla fine dei settanta a risalire la china collaborando strettamente con la March. Anche la Ferrari propose nuovamente dei motori che per\u00f2 ebbero poco successo. Anche il motore Hart 420R (derivato dal Cosworth BDA) ottenne qualche importante successo, prima equipaggiando la March, poi la Toleman. Oltre ai March e ai Ralt i telaisti pi\u00f9 impegnati erano Chevron, le francesi ELF and Martini e la tedesca Maurer.\nLa nipponica Honda decise il suo ritorno in Formula 2 all'inizio degli anni ottanta con un potente motore V6, tanto che divenne troppo costoso per gli altri costruttori competere col propulsore del Sol Levante. Il risultato fu la diminuzione delle monoposto iscritte al campionato tanto che alla fine del 1984 si trasform\u00f2 la categoria nella Formula 3000, dalla cilindrata dei motori usati. I 3000\u00a0cm\u00b3 infatti non venivano pi\u00f9 usati in Formula 1, in quanto soppiantati dai pi\u00f9 potenti motori turbo. Nel 2005 la F3000 stessa si \u00e8 trasformata in GP2, una denominazione che richiama l'antica F2.\nIl ritorno nel 2009: Campionato FIA Formula 2.\nNel 2008 la FIA ha annunciato il ritorno, dall'anno successivo, del campionato di Formula 2 (\"FIA Formula Two Championship\"), quale formula propedeutica e poco costosa per l'avvicinamento alla Formula 1. Non va a sostituire la GP2 ma \u00e8 una serie a lei concorrente.\nLe vetture sono disegnate dalla Williams Grand Prix Engineering Ltd e preparate dalla MotorSport Vision (MSV). Le vetture sono spinte da un propulsore 1.8L turbo fornito dall'Audi, e sviluppato dalla Mountune Racing.\nIl primo campionato dalla rinascita \u00e8 vinto dal pilota spagnolo Andy Soucek. Nel corso della gara 2, disputata il 19 luglio 2009, presso il Circuito di Brands Hatch, il pilota britannico Henry Surtees, figlio del campione del mondo di Formula 1 del 1964 John Surtees, muore colpito al capo da una gomma staccatasi dalla vettura di Jack Clarke, a seguito di un'uscita di pista alla \"Westfield\". Dopo l'incidente la vettura di Surtees ha proseguito nella sua corsa fino a sbattere contro il \"guardrail\" della curva successiva, la \"Sheene\". Surtees viene inizialmente portato al centro medico dell'autodromo, poi elitrasportato al \"Royal London Hospital\". Il decesso avviene in serata.\nNel 2012 si disputa l'ultima stagione della categoria, giacch\u00e9 \u00e8 cancellata la stagione 2013.\nLa GP2 Series diventa Formula 2.\nA seguito della volont\u00e0 della Federazione Internazionale dell'Automobile di razionalizzare il passaggio, dalle categorie automobilistiche minori verso la Formula 1, venne dibattuta la possibilit\u00e0 di reintrodurre un campionato di Formula 2.\nNel 2015 il Consiglio Mondiale della FIA vot\u00f2 a favore della rinascita del campionato di F2, e nel 2016, con la riforma del sistema di punteggio per l'ottenimento della Superlicenza FIA, stabil\u00ec che la F2 sarebbe stata la categoria pi\u00f9 importante, anche se la sua reintroduzione, non avrebbe, automaticamente, cancellato la GP2, visto che tale categoria veniva comunque considerata per attribuire i punti ai fini della Superlicenza.\nIl 9 marzo 2017, il Consiglio Mondiale della FIA, riunito a Ginevra, ha deciso che, a partire dal 2017, la GP2 Series venga rinominata in Campionato FIA di Formula 2.\nIl resto del mondo.\nCol nome di Formula 2 sono stati disputati molti campionati, in varie parti del mondo, anche se spesso con regolamenti tecnici diversi da quelli del campionato europeo:\nGiappone.\nIn Giappone per molte stagioni venne disputato un campionato di Formula 2, che sostitu\u00ec un precedente campionato nazionale di Formula 2000. La Formula 2 venne poi abbandonata nel 1986, per adeguare anche il campionato giapponese al nuovo regolamento della Formula 3000. Dal 2013 l'erede della Formula 2 giapponese \u00e8 la Super Formula.\nAustralia.\nL'Australia dispone di un campionato nazionale di Formula 2 ancora esistente. Le vetture sono spinte da motori con una cilindrata tra i 1100 e i 1600\u00a0cm\u00b3.\nMessico.\nIn Messico si corse un campionato nazionale (precedentemente noto come \"Formula K\") per molte stagioni tra gli anni ottanta e novanta. Le vetture erano simili a quelle della Formula Atlantic spinte da un motore 2.2 L della Chrysler.\nRegno Unito.\nUn campionato britannico di F2 venne corso tra il 1957 e il 1960, tra il 1964 e il 1967 e, infine, nel 1972. Nel 1967 e nel 1972 alcune gare valide per il campionato europeo assegnarono punti anche per il campionato inglese.\nIl Campionato britannico di Formula 3000 fu denominato campionato di \"Formula 2\" nel tentativo di garantirgli una maggiore notoriet\u00e0 presso gli appassionati. La serie era per\u00f2 in crisi e il cambio di nome non ebbe gli effetti sperati. La possibilit\u00e0 di utilizzare dei propulsori 4.2\u00a0L TVR su telai di F3000 fu ipotizzata quale regolamento per il rilancio di una nuova serie britannica di F2, ma tale idea non venne mai portata a compimento.\nAlbo d'oro.\nCampionato Europeo.\n\u00c8 da notare come nessun campione europeo di F2 sia mai diventato campione del mondo di F1.\nCampionato italiano.\nElenco parziale dei vincitori del Campionato italiano di Formula 2."}
{"id": "303990", "revid": "30909", "url": "https://it.wikipedia.org/wiki?curid=303990", "title": "Manga-ka", "text": ""}
{"id": "303994", "revid": "287204", "url": "https://it.wikipedia.org/wiki?curid=303994", "title": "Le vie dei canti", "text": "Le vie dei canti (\"The Songlines\", 1987) \u00e8 un libro di Bruce Chatwin che \u00e8 contemporaneamente un romanzo, un saggio, e un diario di viaggio. Ambientato in Australia, il libro racconta delle indagini svolte da Chatwin sulla tradizione aborigena dei canti rituali, tramandati di generazione in generazione come conoscenza iniziatica e segreta. Il libro sviluppa la tesi secondo cui i canti aborigeni sono contemporaneamente rappresentazione di miti della creazione (narrazione degli eventi dell'epoca ancestrale del \"dreamtime\", da cui tutto discende) e mappe del territorio. Il titolo si riferisce alle migliaia di linee immaginarie (appunto le \"vie dei canti\") che, secondo le conclusioni di Chatwin, attraversano l'intero continente; ogni canto tradizionale sarebbe la rappresentazione musicale delle caratteristiche geografico-topografiche di un tratto di una di queste vie.\nA partire dall'analisi del concetto di \"via dei canti\" aborigena Chatwin arriva a trattare anche i temi ricorrenti della sua opera, in particolare la tesi del nomadismo come condizione originaria dell'umanit\u00e0, ma anche teorie antropologiche sull'origine della societ\u00e0, delle armi e della violenza, citando Konrad Lorenz, Otto Jespersen, Martin Heidegger, Wilhelm von Humboldt, John Wiens, Giambattista Vico, Ted Strehlow, Anne Cameron, William Blake, Meister Eckhart, Marcel Proust eccetera; e ancora antichi testi biblici, sumeri, quashgai, indiani e africani. E tanti altri."}
{"id": "303995", "revid": "1573940", "url": "https://it.wikipedia.org/wiki?curid=303995", "title": "Lemur catta", "text": "Il lemure dalla coda ad anelli o lemure catta o katta (Lemur catta ) \u00e8 un lemure di dimensioni relativamente grandi, appartenente alla famiglia dei Lemuridae. \u00c8 l'unica specie del genere Lemur e, come tutti i lemuri, si trova solo in Madagascar.\nDescrizione.\nLa pelliccia del \"katta\" \u00e8 principalmente grigia; sono bianchi il ventre, il torace, il collo, le estremit\u00e0 e la parte inferiore delle zampe, e parte del muso; attorno agli occhi ha una sorta di \"mascherina\" di pelo nero; la coda \u00e8 colorata ad anelli bianchi e neri alternati. Nel complesso, la colorazione \u00e8 curiosamente simile a quella del procione (col quale, ovviamente, non esiste alcuna particolare relazione di parentela).\nHa un corpo snello; il muso appuntito ricorda quello della volpe. Come per tutti i lemuri, le zampe posteriori sono pi\u00f9 lunghe di quelle anteriori, per cui il busto \u00e8 inclinato in avanti quando il katta procede a quattro zampe. Il palmo delle zampe \u00e8 coperto da una pelle soffice; le dita sono allungate, con unghie puntute.\nI giovani hanno gli occhi azzurri, che diventano poi di un vivo colore giallo-arancio negli esemplari adulti. Un katta adulto pu\u00f2 essere lungo fra i 40 e i 50\u00a0cm e pesare fra i 5 e i 6\u00a0kg, con proporzioni complessive paragonabili a quelle del gatto. La coda \u00e8 pi\u00f9 lunga del corpo (fino a 56\u00a0cm).\nDistribuzione e habitat.\nQuesti lemuri sono piuttosto diffusi nel sudovest del Madagascar. Abitano soprattutto nelle foreste con terreni erbosi o nelle foreste lungo i fiumi ove possono bagnarsi, ma possono spingersi anche in zone pi\u00f9 aride. Le \"foreste primarie\" (ovvero non disturbate dall'attivit\u00e0 umana), che si pensa siano l'unico habitat completamente adatto al lemure catta, stanno sparendo a ritmi sostenuti.\nBiologia.\nI lemuri dalla coda ad anelli sono diurni. Pur essendo arborei, passano a terra buona parte del loro tempo. Sul terreno si spostano su quattro zampe, con la coda sollevata verticalmente come i gatti. Sono in grado di ergersi o stare seduti sulle sole zampe posteriori, col busto eretto. Seduti in questa posizione, in particolare, si riscaldano esponendo il ventre al sole, allargando le zampe verso l'esterno.\nVivono in branchi composti da 20-30 individui; le gerarchie sociali sono determinate dal sesso, con una diversa gerarchia per maschi e femmine, ma il \"leader\" di un branco \u00e8 generalmente una femmina. Sono animali territoriali; ciascun branco controlla in modo esclusivo una zona.\nCome tutti i lemuri, i katta utilizzano un complesso sistema di comunicazione basato su segnali vocali e olfattivi; il vocabolario di suoni che i katta emettono comprende quindici diversi segnali, usati in altrettante situazioni. Il territorio viene marcato con una sostanza odorosa secreta dalle ghiandole dell'ano e delle ascelle dell'animale. Di questa sostanza i katta impregnano la propria coda (dal pelo folto), facendola oscillare vigorosamente al vento per diffondere il proprio odore.\nOltre a secreti ghiandolari specializzati, \"L. catta\" utilizza anche la sola urina per marcare. Pu\u00f2 depositare l'urina con due configurazioni di coda diverse: la coda su (UT-up) in evidente mostra e la coda gi\u00f9 (UT-down). Mentre l'UT-up \u00e8 una marcatura odorosa vera e propria, l'UT-down non lo \u00e8 . Uno studio condotto in natura ha rivelato che l'UT-up viene utilizzato in particolare per la difesa territoriale, che in questa specie \u00e8 effettuata prevalentemente dalle femmine. Inoltre, l'uso del segnale odoroso \u00e8 parsimonioso, perch\u00e9 l'urina \u00e8 posta, in modo \u201ceconomico\u201d, dove e quando \u00e8 pi\u00f9 probabile che venga percepita da potenziali competitori .\nI lemuri dalla coda ad anelli non sono generalmente aggressivi, bench\u00e9 sia stato riportato qualche raro caso in cui uno di essi ha ucciso un altro membro del branco o un altro animale. La convivenza con l'uomo \u00e8 normalmente pacifica; i katta non hanno paura degli esseri umani e anzi si dimostrano in genere, se non socievoli, almeno decisamente curiosi. Un solo caso di aggressione a un essere umano da parte di un katta \u00e8 stato documentato; .\nAlimentazione.\nIl lemure catta \u00e8 principalmente frugivoro, ma non disdegna le foglie e i semi di alcune piante e, occasionalmente, qualche insetto.\nRiproduzione.\nLa stagione degli accoppiamenti va da aprile a giugno; le femmine vanno in calore un solo giorno. La gestazione dura circa 146 giorni, e ogni femmina partorisce uno o due cuccioli. I cuccioli di katta iniziano a mangiare cibi solidi dopo due mesi e sono del tutto svezzati dopo cinque.\nConservazione.\nDal punto di vista dello stato di conservazione, il lemure catta \u00e8 considerato \"in pericolo\" (\"Endangered\") a causa della crescente distruzione del suo habitat naturale ; tuttavia, si riproduce facilmente in cattivit\u00e0 ed \u00e8 molto diffuso negli zoo.\nNella cultura di massa.\nQuesta specie di lemure \u00e8 diventata famosa nel cinema grazie ai film d'animazione della saga di \"Madagascar\"."}
{"id": "304002", "revid": "123923016", "url": "https://it.wikipedia.org/wiki?curid=304002", "title": "Simple Minds", "text": "I Simple Minds sono un gruppo musicale britannico considerato tra i pi\u00f9 rappresentativi e influenti degli anni Ottanta e Novanta. In circa quarantacinque anni di carriera ha venduto circa 60 milioni di dischi in tutto il mondo.\nStoria.\nIl nome e gli esordi.\nLa scelta del nome fu ispirata dal brano di David Bowie intitolato \"The Jean Genie\" (che nel testo contiene la frase \u00abHe's so simple-minded, he can't drive his module\u00bb) ed il gruppo viene fondato dal cantante Jim Kerr e dal chitarrista Charlie Burchill nel 1977 a Glasgow. Ai due, gi\u00e0 amici sin dall'infanzia e che in precedenza avevano costituito un gruppo post punk chiamato \"Johnny and the Self Abusers\" (e con cui nello stesso anno pubblicarono un unico 45 giri intitolato \"Saints &amp; Sinners\"), si uniscono il bassista Derek Forbes, il tastierista Mick MacNeil ed il compagno di scuola e batterista Brian McGee.\nCon questa formazione e prodotti da John Leckie per l'etichetta Zoom Records (in seguito Arista Records) nel 1979 pubblicano l'album d'esordio \"Life in a Day\", che si inserisce nel filone della musica elettronica post-punk (e che risente in modo evidente dell'influenza di Bowie, dei Kraftwerk e dei Roxy Music) e che ottiene un discreto successo. La fama del gruppo continua a crescere con i successivi \"Real to Real Cacophony\" (1979), \"Empires and Dance\" (1980) e \"Sons and Fascination\"/\"Sister Feelings Call\" del 1981.\nIl carisma del frontman (Jim Kerr) e le atmosfere dark delle loro esibizioni dal vivo, contribuiscono in modo sostanziale alla popolarit\u00e0 dell'intero gruppo, che di l\u00ec a poco viene notato da Peter Gabriel (soprattutto per il preziosissimo lavoro di \"Empires and Dance\") che li introduce alla Virgin Records e li sceglie come suo gruppo di supporto durante la tourn\u00e9e del 1980.\nLa new wave e il successo internazionale.\nDopo i primi quattro album il batterista Brian McGee lascia il gruppo ed a lui si alternano diverse figure, prima dell'inserimento definitivo dell'afro-inglese Mel Gaynor avvenuto durante le registrazioni di \"New Gold Dream (81\u201382\u201383\u201384)\" album che, pubblicato nel 1982 e prodotto da Peter Walsh, costituisce un punto di svolta importante nella loro storia in quanto viene considerato tra i lavori pi\u00f9 rappresentativi del nascente movimento new wave e da cui i successi di alcuni brani come \"New Gold Dream\" e \"Someone Somewhere in Summertime,\" contribuirono a consacrare il successo del gruppo sulla scena internazionale.\nAltrettanto successo ottiene il successivo album \"Sparkle in the Rain\" del 1984, prodotto da Steve Lillywhite. Nella primavera del 1985 pubblicano il singolo \"Don't You (Forget About Me)\", scritto da Keith Forsey e incluso nella colonna sonora del film \"Breakfast Club\". \u00c8 il primo brano inciso dal gruppo a non essere stato scritto da uno dei componenti ed in seguito lo stesso pezzo verr\u00e0 inciso anche da Billy Idol, che aveva in Forsey uno dei suoi pi\u00f9 stretti collaboratori.\nSuccessivamente il bassista Forbes lascia il gruppo e, nonostante ci\u00f2, nel 1985 il nuovo album \"Once Upon a Time\" giunge in testa alle classifiche di vendita in gran parte del mondo. Il primo singolo estratto, uscito alla fine dell'estate e poco prima dell'intero album, \u00e8 il famoso \"Alive and Kicking\" che rappresenta uno dei brani di maggior successo degli anni ottanta. Il bassista che subentra a Forbes \u00e8 John Giblin ed a questo album partecipa la cantante afro-americana Robin Clark di cui sue sono le voci che spesso accompagnano la voce del solista Jim Kerr.\nCome batterista nel \"Once upon a time live tour\" partecipa Mel Gaynor (batterista inglese, classe 1960) che ha collaborato fra gli altri con Tina Turner, Robert Palmer e anche in Italia con Mango.\nL'impegno politico.\nA met\u00e0 degli anni ottanta ed in gran parte per iniziativa di Kerr, i Simple Minds iniziano a impegnarsi pubblicamente in politica sostenendo Amnesty International ed organizzando nel Regno Unito e negli Stati Uniti d'America alcuni grandi concerti contro il regime dell'apartheid sudafricano. Di questo periodo \u00e8 l'album Street Fighting Years, che comprende tra gli altri i brani \"Mandela Day\", in onore del leader anti-segregazionista Nelson Mandela e la cover di \"Biko\" un brano del repertorio di Peter Gabriel.\nDagli anni novanta ai giorni nostri.\nTra l'album \"Street Fighting Years\" del 1989 e \"Real Life\" del 1991, i Simple Minds perdono la collaborazione fondamentale del tastierista McNeil, ispiratore di molte delle melodie degli anni precedenti. Dopo \"Real Life\", contenente brani di enorme successo quali \"Let There Be Love\" e \"See the Lights\", arriva un chiaro segno di svolta con l'album \"Good News from the Next World\" dove il suono delle tastiere viene rimpiazzato dalle note dirette e immediate delle chitarre di Burchill a sua volta rimasto l'unico compositore delle musiche del gruppo. Tuttavia, i singoli \"She's a River\" e \"Hypnotized\" scalano le classifiche di mezza Europa.\nA questo punto della loro carriera inizia un periodo di lento declino. Il cambio di etichetta discografica, fortemente voluto nel 1995 da Kerr dopo anni dedicati alla Virgin Records, costringe, ancora oggi, il gruppo a trovarsi in una situazione instabile, pubblicando ciascun album con etichette discografiche di minor importanza che non hanno mai saputo dare loro il giusto supporto commerciale. Inoltre, dopo una carriera ventennale, l'ispirazione viene a mancare; Kerr ha un vuoto compositivo e il periodo che ne segue lo rispecchia in parecchi aspetti. Nel 1998 il gruppo pubblica l'album \"N\u00e9apolis\", preceduto dal singolo \"Glitterball\", che non ottiene grande successo.\nL'album \"Our Secrets Are the Same\", che doveva essere il successivo, non viene pubblicato perch\u00e9 rifiutato dalla casa discografica. Seguono l'album di cover \"Neon Lights\" nel 2001 e \"Cry\" nel 2002, album che sancisce una lenta ma nuova rinascita della band. Con Kerr trasferitosi in pianta stabile a Taormina (dove nel frattempo ha costruito anche un suo albergo alle pendici dell'Etna), il gruppo si affida anche alla collaborazione di musicisti locali.\nNel 2005 viene pubblicato l'album \"Black &amp; White 050505\" preceduto dal singolo \"Home\".\nIl 25 maggio 2009 \u00e8 uscito \"Graffiti Soul\", che segna la seconda collaborazione con il produttore Jez Coad, dopo \"Black&amp;White 050505\".\nTra il 2012 e il 2013 i Simple Minds si trovano a registrare brani nuovi presso gli studi della Real World di Peter Gabriel a Bath.\nNell'ottobre 2012 la band scozzese annuncia un Greatest Hits Tour di 30 date nel Regno Unito, con partenza da Dublino il 25 marzo 2013 fino all'ultima data del 4 maggio ad Ipswich. L'inizio del tour inglese coincide con la pubblicazione del triplo cd \"Celebrate: The Greatest Hits\" (Virgin Records), per celebrare i 35 anni di carriera. La serie di concerti riprende nel settembre 2013 ad Hyde Park a Londra. Fino alla fine di febbraio 2014, i Simple Minds toccheranno Brasile, Usa, Canada, SudAfrica, Scozia, Danimarca, Belgio, Germania, Svezia, Norvegia.\nIl 31 ottobre 2014 esce Big Music, con primo singolo estratto Honest Town, che segna il ritorno della band ad una serie di convincenti composizioni ed atmosfere che rimandano ai loro migliori lavori. L'energia di un tempo sembra magicamente ritrovata.\nQuasi contemporaneamente parte il lungo \"Big Music Tour\" che si inserisce nella proverbiale tradizione \"live\" del gruppo.\nTerminato il tour di supporto a Big Music, la band, sin dai primi mesi del 2016, torna in studio di registrazione per dar forma ad un nuovo album di studio, che dovrebbe vedere la luce non prima della tarda primavera 2017. Nel frattempo, Jim Kerr e soci sono tornati sul mercato discografico con un album acustico, il primo della loro lunga carriera. Il giorno 11 novembre 2016, infatti, \u00e8 stato pubblicato \"Simple Minds Acoustic\", ovvero 12 successi della band rivisitati in chiave acustica. Il tour promozionale \u00e8 partito il 9 aprile da Essen, e ha toccato anche l'Italia con ben sei date in aprile a Torino, Ancona, Roma, Bologna, Firenze e Milano."}
{"id": "304008", "revid": "599013", "url": "https://it.wikipedia.org/wiki?curid=304008", "title": "Jure Franko", "text": "In seguito alla dissoluzione della Jugoslavia, nel 1991 ha assunto la nazionalit\u00e0 slovena.\nBiografia.\nCarriera sciistica.\nFranko ottenne il suo primo risultato internazionale di rilievo ai XIII Giochi olimpici invernali di , classificandosi 12\u00ba nello slalom gigante. In Coppa del Mondo il suo primo piazzamento fu il 6\u00ba posto ottenuto nello slalom gigante di Mont-Sainte-Anne il 1\u00ba marzo dello stesso anno. Nel 1982 ai Mondiali di Schladming fu 14\u00ba nello slalom gigante.\nFranko ottenne i migliori risultati durante la stagione 1983-1984. Il 10 dicembre 1983 conquist\u00f2, a Val-d'Is\u00e8re in supergigante, il suo primo podio in Coppa del Mondo (3\u00b0) e il 14 febbraio 1984, dopo essere stato portabandiera della Jugoslavia durante la cerimonia di apertura ai XIV Giochi olimpici invernali di , vinse la medaglia d'argento nello slalom gigante con il tempo di 2'41\"41: quarto dopo la prima manche, ottenne il miglior tempo nella seconda e solo lo svizzero Max Julen riusc\u00ec a stargli davanti, per 23 centesimi di secondo. Questa medaglia fu la prima per la Jugoslavia ai Giochi olimpici invernali e Franko divent\u00f2 molto popolare; . Non concluse invece la prova olimpica dello slalom speciale. A fine stagione in Coppa del Mondo, dopo aver conquistato altri due podi, risult\u00f2 19\u00ba in classifica generale e 5\u00b0 in quella di slalom gigante con 68 punti.\nNel 1985 ai Mondiali di Bormio fu 11\u00ba nello slalom gigante. Si ritir\u00f2 dalle gare dopo la stagione 1984-1985; il suo ultimo piazzamento in Coppa del Mondo fu il 6\u00ba posto ottenuto nel supergigante di Panorama del 17 marzo 1985. Complessivamente nel massimo circuito internazionale collezion\u00f2 tre podi, sempre sul gradino pi\u00f9 basso (due volte in supergigante e una in slalom gigante); inoltre arriv\u00f2 altre ventidue volte nei primi dieci e undici volte nei primi quindici."}
{"id": "304010", "revid": "287204", "url": "https://it.wikipedia.org/wiki?curid=304010", "title": "Sarvabuddha yogini", "text": "La Sarvabuddha yogini \u00e8 la forma pi\u00f9 nota della Sarvabuddha dakini ed \u00e8 popolare in Tibet nel Buddhismo Vajray\u0101na (nella sua tradizione locale) come Yidam. Spesso viene confusa con la Vajra yogini e Vajra dakini, anche se quest'ultima yidam ha come simbolo specifico il Vajra e come Buddha di riferimento Ak\u1e63obhya mentre per il resto \u00e8 iconograficamente uguale. Secondo il \"Sadhanamala\" \u00e8 Sarvabuddha ad essere una emanazione della Vajra yogini.\nNota anche col nome tibetano di Naro Kha Chod, in quanto sia la sua figura che la pratica di farne oggetto di meditazione furono importate in Tibet da N\u0101rop\u0101 dall'odierno Bangladesh, la Sarvabuddha yogini svolge la funzione di mediatrice tra il praticante e tutti e cinque i Buddha Trascendenti. In ci\u00f2 si differenzia dalle altre cinque: Buddha dakini, Ratna dakini, Vajra dakini, Padma dakini e Karma dakini che hanno ciascuna un solo Buddha Trascendente di riferimento e relativa simbologia.\nIconografia.\nSia come \u1e0c\u0101kin\u012b che come Yogini Sarvabuddha viene rappresentata con la mannaia (sanscrito: \"karttrka\", tibetano: \"gri-gsug\") per spezzare le ossa dei defunti nella mano destra e con una calotta cranica (sanscrito: \"kapala\", tibetano: \"thod-pa\") nella mano sinistra. La calotta cranica contiene indifferentemente Amrita o sangue umano. Sia come dakini che come yogini ha il volto corrucciato, \u00e8 nuda e di colore rosso, indossa una collana di teschi umani e ha una corona di cinque teschi. In entrambi i casi \u00e8 circondata da un alone di fiamme.\nSolo come yogini per\u00f2 porta sulla spalla la \"khatvanga\": una bacchetta magica che indica il possessore di poteri sovrannaturali (sanscrito: \"siddhi\") e che \u00e8 composta da un doppio vajra, una ampolla con Amrita, tre teste: una appena mozzata, una in putrefazione e un teschio e finisce o con un doppio vajra o con un tridente (che tradizionalmente rappresenta il Buddha il Dharma e il Sangha). Inoltre calpesta due figure umane (talora quattro) che rappresentano l'ego e le passioni.\nSolo come dakini ha invece i capelli alzati in guisa di fiamme e danza con le gambe piegate ad \"arco e freccia\".\nEsiste anche una seconda forma della Sarvabuddha yogini ed \u00e8 la Vidyadhari yogini: questa si presenta identica alla Sarvabuddha yogini descritta sopra tranne il fatto che solleva la gamba sinistra facendola passare sopra il braccio sinistro. Il suo nome significa \"Detentrice di conoscenza\".\nSimbologia.\nLa simbologia tantrica molto forte dell'uso della calotta cranica come coppa indica la non-dualit\u00e0, in questo caso compresa come l'accettazione di ogni offerta al di la' dei concetti di morale, e quindi anche la disponibilit\u00e0 assoluta di porsi come mediatrice con i Buddha Trascendenti indipendentemente dalle qualit\u00e0 o meno dell'adepto. La mannaia rimanda non solo ai riti funerari tibetani (rottura delle ossa del cadavere, smembramento e abbandono dei resti lungo le pendici montane) ma anche alla vittoria sui nemici (le passioni, l'io) e la trasformazione degli stessi in una nuova materia positiva. La calotta e la mannaia in unione rappresentano rispettivamente l'iniziazione tantrica (o metodo \"upaya\" di salvazione) e il sapere analitico (o sapienza \"praj\u00f1a\").\nI riti collegati a Sarvastibuddha yogini, spesso collegati a cicli di meditazione nei luoghi dove si abbandonano i cadaveri, sono molto diffusi in Tibet nella tradizione Sakyapa, ma la sua figura compare spesso anche nei monasteri Gelugpa, spesso posta all'estrema destra di altre figure.\nNel Potala di Lhasa una sua statua compare anche sull'altarino della stanza dell'ultimo Dalai Lama."}
{"id": "304011", "revid": "1991", "url": "https://it.wikipedia.org/wiki?curid=304011", "title": "Sarvabuddha dakini", "text": ""}
{"id": "304013", "revid": "1991", "url": "https://it.wikipedia.org/wiki?curid=304013", "title": "Naro Kha Chod", "text": ""}
{"id": "304014", "revid": "1991", "url": "https://it.wikipedia.org/wiki?curid=304014", "title": "Vidyadhari yogini", "text": ""}
{"id": "304015", "revid": "466539", "url": "https://it.wikipedia.org/wiki?curid=304015", "title": "Gianfranco Martin", "text": "Biografia.\nCarriera sciistica.\nSergente degli Alpini, fece parte della squadra nazionale dal 1987 al 1995. In Coppa del Mondo ottenne il primo risultato di rilievo in supergigante a Val-d'Is\u00e8re l'8 dicembre 1991 (29\u00ba) e conquist\u00f2 il miglior piazzamento il 13 gennaio 1992 a Garmisch-Partenkirchen in combinata (11\u00ba); nella stessa stagione esord\u00ec ai Giochi olimpici invernali: ad vinse la medaglia d'argento nella combinata e si classific\u00f2 14\u00ba nella discesa libera e 12\u00ba nel supergigante.\nIl 17 gennaio 1993 biss\u00f2 a Lech in combinata il suo miglior piazzamento in Coppa del Mondo (11\u00ba); l'anno dopo ai XVII Giochi olimpici invernali di , sua ultima presenza olimpica, fu 29\u00ba nello slalom gigante e 15\u00ba nella combinata. Si ritir\u00f2 al termine di quella stessa stagione 1993-1994 e la sua ultima gara in Coppa del Mondo fu il supergigante disputato il 13 marzo a Whistler, chiuso da Martin al 52\u00ba posto; non prese parte a rassegne iridate.\nCarriera da allenatore.\nMaestro di sci dal 1995 e allenatore federale dal 1996, \u00e8 stato allenatore della nazionale paralimpica guidando anche la squadra che ha partecipato ai X Giochi paralimpici invernali di , durante i quali ha anche svolto il ruolo di commentatore per la rete televisiva italiana Sky Sport."}
{"id": "304016", "revid": "120129589", "url": "https://it.wikipedia.org/wiki?curid=304016", "title": "Valerij F\u00ebdorovi\u010d Bykovskij", "text": "Detiene il record di durata di volo spaziale umano in solitaria.\nBiografia.\nInizio della carriera.\nTerminata la scuola dell'obbligo nel 1951, Bykovskij studi\u00f2 presso la scuola superiore Mjansnikov di Ka\u010dinsk, dove si diplom\u00f2 nel 1955. Successivamente si arruol\u00f2 nell'aeronautica militare sovietica diventando pilota di aerei da combattimento jet.\nVostok.\nNel 1960 venne ammesso nel primo gruppo di cosmonauti dell'Unione Sovietica, composto da 20 membri, tutti selezionati rigorosamente tra i piloti dell'aeronautica militare.\nBykovskij non faceva parte del gruppo dei primi sei cosmonauti che a partire da giugno del 1960 vennero addestrati specificamente per pilotare la capsula Vostok e diventare pertanto i primi esseri umani nello spazio. Solo dopo che il 24 luglio 1960 il suo collega Valentin Varlamov si fer\u00ec gravemente alle vertebre cervicali, Bykovskij pot\u00e9 assumere tale posto vacante e pertanto pass\u00f2 ad un ruolo attivo nel primo gruppo per un volo nello spazio sempre pi\u00f9 prossimo.\nInfatti gi\u00e0 per il volo di Vostok 3, svoltosi ad agosto del 1962, fu pilota di riserva di Andrijan Grigor'evi\u010d Nikolaev. Siccome non dovette compiere tale missione, divenne primo candidato per la nomina della successiva missione disponibile, cio\u00e8 Vostok 5. Obiettivo di questa missione fu un volo di gruppo, cio\u00e8 la contemporanea presenza nello spazio di due navicelle spaziali sovietiche. Per la seconda navicella, la Vostok 6, venne previsto che la stessa venisse guidata da una donna - la prima a volare nello spazio. Inoltre venne prevista una missione della durata di circa otto giorni, il che significava un nuovo record di durata per una missione spaziale.\nVerso la met\u00e0 di maggio del 1963 venne ufficializzata la nomina di Bykovskij come pilota della Vostok 5. Scelse dunque il nomignolo di \u042f\u0441\u0442\u0440\u0435\u0431 (\"Jastreb\", \"Astore/Falco\") per i collegamenti via radio.\nIl lancio della Vostok 5 avvenne il 14 giugno 1963. La capsula non raggiunse la quota orbitale prevista, bens\u00ec una traiettoria di volo alquanto pi\u00f9 bassa. Pertanto si dovette immediatamente constatare che non sarebbe stato possibile far durare la missione per tutti gli otto giorni previsti, e si decise di anticipare il rientro del cosmonauta.\nDue giorni pi\u00f9 tardi avvenne il lancio di Vostok 6, guidata da Valentina Vladimirovna Tere\u0161kova, la prima donna a volare nello spazio. Le due capsule spaziali si avvicinarono fino a 5 chilometri. Tale fatto comunque non pu\u00f2 essere considerato una manovra di rendezvous, perch\u00e9 era semplicemente frutto di precisi calcoli di traiettoria effettuati a terra e non raggiunto mediante apposite manovre di pilotaggio.\nDopo poco meno di cinque giorni, Bykovskij atterr\u00f2 nella steppa del Kazakistan. Fino alla data odierna detiene il record di durata di un volo nello spazio solitario.\nNell'imminente periodo dopo la conclusione di questa sua prima missione, esegu\u00ec diversi viaggi all'estero raccontando la sua esperienza nello spazio. Durante questi viaggi comunque l'interesse del pubblico era sempre maggiore per Tere\u0161kova, che spesso lo aveva accompagnato. I suoi viaggi lo portarono particolarmente nei paesi dell'Europa orientale, ma pure in singoli paesi dell'Europa occidentale, nonch\u00e9 nel Messico e particolarmente in Asia. Venne anche in Italia.\nIl programma Sojuz.\nConclusosi il programma Vostok, l'Unione Sovietica esegu\u00ec due programmi in parallelo: il programma Voschod, che successivamente raggiunse con delle capsule Vostok modificate dei risultati spettacolari fino allora mai riusciti, nonch\u00e9 il programma Sojuz, che aveva il chiaro obiettivo di portare l'uomo sulla Luna. Il velivolo spaziale Sojuz necessit\u00f2 comunque di diversi anni prima di raggiungere l'affidabilit\u00e0 richiesta per una navicella spaziale in grado di garantire il raggiungimento degli obiettivi programmati.\nBykovskij, assieme ad ulteriori 15 cosmonauti, venne assegnato al programma Sojuz a gennaio del 1964, anche se non fu esclusa la sua nomina a comandante della missione Voschod 1, la prima di questo programma.\nPer Bykovskij inizi\u00f2 a partire dall'autunno del 1965 un intenso allenamento preparatorio per uno dei primi due voli della Sojuz, per\u00f2 l'incarico della nomina degli equipaggi fu sin dall'inizio del programma oggetto di discussione tra Nikolaj Kamanin - direttore dell'addestramento dei cosmonauti - e Sergej Pavlovi\u010d Korol\u00ebv - direttore dell'ufficio costruzione - e del successore dello stesso Vasilij Pavlovi\u010d Mi\u0161in.\nA novembre del 1966 venne comunque ufficializzata la nomina di Bykovskij quale comandante della \"Sojuz 2A\" (denominazione ufficiosa, dato che la missione venne cancellata all'ultimo istante e successivamente sostituita con una missione priva di equipaggio con la denominazione ufficiale di Sojuz 2). Durante questa missione fu programmato il primo aggancio in orbita di due veicoli spaziali con equipaggio. Inoltre era previsto il trasferimento di due cosmonauti verso la navicella della Sojuz 1.\nA dicembre dello stesso anno iniziarono i programmi pi\u00f9 concreti per il primo allunaggio sovietico, secondo i quali Bykovskij fu scelto come uno dei tre candidati per il ruolo di comandante per il primo volo verso l'orbita lunare.\nLa morte scampata per poco.\nIl lancio della Sojuz 1, guidata dal cosmonauta Vladimir Michajlovi\u010d Komarov, avvenne il 23 aprile 1967. Bykovskij ed i suoi colleghi cosmonauti Evgenij Vasil'evi\u010d Chrunov ed Aleksej Stanislavovi\u010d Eliseev sarebbero stati lanciati il giorno successivo. La Sojuz 1 ebbe per\u00f2 enormi problemi, tanto che si decise di modificare i piani originari ed improvvisare una missione di soccorso da parte della Sojuz 2A. Venne infatti previsto di lanciare tale veicolo spaziale con a bordo due soli cosmonauti per consentire a Komarov il rientro in questa seconda capsula. Il lancio non pot\u00e9 essere eseguito a causa delle pessime condizioni meteorologiche e pertanto vennero ulteriormente cambiati i piani di volo.\nVenne infatti deciso di tentare un immediato rientro e Komarov azion\u00f2 manualmente i retrorazzi frenanti per avviare la procedura di rientro. Il tutto sembr\u00f2 funzionare fino a quando il paracadute della capsula non si apr\u00ec. L'impatto a terra fu violentissimo e per Komarov non vi furono speranze.\nSegu\u00ec una profonda analisi delle cause dell'incidente e ben presto venne constatato che pure i paracadute della Sojuz 2A avevano l'identico errore di costruzione e pertanto non si sarebbero aperti correttamente. Se la Sojuz 2A fosse stata effettivamente lanciata, ci\u00f2 avrebbe causato pure la morte di Bykovskij e dei suoi compagni.\nIl programma di allunaggio sovietico.\nMentre Chrunov e Eliseev continuavano a prepararsi per delle successive attivit\u00e0 extraveicolari da eseguire nell'orbita terrestre, Bykovskij inizi\u00f2 una preparazione ancor pi\u00f9 specifica per un volo verso la Luna. A causa dell'incidente della Sojuz 1, i lavori di modifica richiesti dalla capsula furono rallentati in una maniera tale che non fu possibile eseguire il successivo volo con equipaggio della Sojuz prima dell'ottobre del 1968.\nComunque la possibilit\u00e0 che per il primo volo sovietico verso la Luna venisse nominato l'equipaggio composto da Bykovskij e Nikolaj Nikolaevi\u010d Rukavi\u0161nikov rimase alta. Quando gli Stati Uniti d'America furono in grado di compiere la prima orbita lunara durante la missione dell'Apollo 8 e successivamente portare il primo uomo sulla Luna con l'Apollo 11, i programmi di allunaggio sovietici vennero totalmente cancellati e Bykovskij si dovette accontentare con nuovi incarichi.\nLe stazioni spaziali.\nTerminata la corsa verso la Luna a favore degli americani, l'Unione Sovietica inizi\u00f2 a concentrare i suoi programmi di esplorazione spaziale esclusivamente verso la costruzione di stazioni spaziali orbitanti intorno alla Terra. Bykovskij venne nominato comandante di un equipaggio destinato a volare a bordo della Sojuz 14 (nuovamente una denominazione ufficiosa, dato che successivamente venne eseguita una missione totalmente diversa con tale denominazione) per agganciarsi alla stazione spaziale Saljut 1. L'incidente della Sojuz 11, avvenuto a giugno del 1971, caus\u00f2 ulteriori rallentamenti del programma. La Saljut 1 si spense man mano in atmosfera ad ottobre del 1971, tre ulteriori stazioni spaziali esplosero poco dopo il loro lancio o non si fu in grado di portarle su di una traiettoria d'orbita stabile per garantire un loro impiego. Tutti questi fatti obbligarono Bykovskij ad attentere ulteriormente un'altra missione.\nLa seconda missione nello spazio.\nBykovskij dovette attendere il suo secondo volo nello spazio fino al 15 settembre 1976, giorno in cui avvenne il lancio della Sojuz 22. Bykovskij e Vladimir Viktorovi\u010d Aks\u00ebnov formarono l'equipaggio di questa missione. Si tratt\u00f2 di una missione completamente atipica, dato che la capsula spaziale non si agganci\u00f2 alla stazione spaziale Saljut 5 in orbita in tale periodo, bens\u00ec esegu\u00ec esclusivamente delle orbite terrestri su di una traiettoria con un'alta inclinazione che consente di orbitare velocemente intorno alla Terra. La missione venne principalmente eseguita per scattare immagini fotografiche del territorio della Germania Est.\nIntercosmos.\nLa terza missione nello spazio di Bykovskij avvenne durante l'esecuzione del programma Intercosmos, un programma di collaborazione eseguito dall'Agenzia Spaziale Sovietica per consentire a piloti di \"nazioni amiche\" di volare nello spazio su navicelle spaziali sovietiche.\nIl 26 agosto 1978 avvenne il lancio della Sojuz 31. Dell'equipaggio fece inoltre parte il cosmonauta della Germania Est Sigmund J\u00e4hn che divenne il primo tedesco nello spazio. La capsula spaziale si agganci\u00f2 alla stazione spaziale Saljut 6, in tale momento equipaggiata dai cosmonauti Uladzimir Vasil'evi\u010d Kaval\u00ebnak ed Aleksandr Sergeevi\u010d Ivan\u010denkov. Trascorso una settimana a bordo della stazione spaziale, Bykovskij e J\u00e4hn fecero rientro a terra a bordo della Sojuz 29.\nNel 1980 avvenne l'ultima nomina di Bykovskij come riserva per il cosmonauta Viktor Vasil'evi\u010d Gorbatko, comandante della Sojuz 37. Pure questa missione del programma Intercosmos venne eseguita verso la Sal\u0458ut 6, con la partecipazione di Ph\u1ea1m Tu\u00e2n, primo cosmonauta originario del Vietnam.\nAddio allo spazio.\nBykovski\u0458 lasci\u00f2 il gruppo dei cosmonauti il 26 gennaio 1982. Lo stesso giorno lasciarono il loro servizio attivo pure i cosmonauti Pavlo Romanovy\u010d Popovy\u010d, Andrijan Grigor'evi\u010d Nikolaev e Aleksej Archipovi\u010d Leonov. Da tale data solo Viktor Vasil'evi\u010d Gorbatko rimase attivo degli originari 20 membri del primo gruppo di cosmonauti. Fino al 1988 svolse la professione di ingegnere sperimentale e successivamente divenne direttore della \"Casa delle scienze e della cultura sovietica\" a Berlino. \u00c8 andato in pensione nel 1990.\nBykovskij \u00e8 stato insignito per due volte con il titolo di Eroe dell'Unione Sovietica. Era sposato con Valentina Suchova ed il loro primo figlio Valerij \u00e8 deceduto nel 1986 in un incidente aereo."}
{"id": "304017", "revid": "1226", "url": "https://it.wikipedia.org/wiki?curid=304017", "title": "Razionalismo Italiano", "text": ""}
{"id": "304018", "revid": "1610933", "url": "https://it.wikipedia.org/wiki?curid=304018", "title": "Lemure dalla coda ad anelli", "text": ""}
{"id": "304019", "revid": "1610933", "url": "https://it.wikipedia.org/wiki?curid=304019", "title": "Katta", "text": ""}
{"id": "304020", "revid": "14691", "url": "https://it.wikipedia.org/wiki?curid=304020", "title": "Lemure katta", "text": ""}
{"id": "304022", "revid": "729019", "url": "https://it.wikipedia.org/wiki?curid=304022", "title": "Afta", "text": "Viene definita afta una dolorosa ulcera all'interno della cavit\u00e0 orale causata da una rottura della mucosa. Viene altres\u00ec indicata come stomatite aftosa e ulcera aftosa, specialmente se la ferita \u00e8 multipla o cronica. La parola deriva dal greco \"\u00e1phtha\", \"\u03ac\u03c6\u03b8\u03b1\", che significa pustola. Occorre distinguere tra \"afta minor\" e \"afta major\".\nLa causa non \u00e8 completamente nota, ma implica una risposta immunitaria linfocita T mediata, innescata da una variet\u00e0 di fattori. Gli eventi scatenanti variano a seconda degli individui e includono carenze nutrizionali, traumi locali, stress, influenze ormonali, allergie, predisposizione genetica o altri fattori.\nQueste ulcere si verificano periodicamente e possono guarire completamente tra un episodio e l'altro. Nella maggior parte dei casi, le singole ulcere hanno una durata che varia tra gli 8 e i 10 giorni, mentre gli episodi di ulcerazione si verificano dalle 3 alle 6 volte all'anno. La maggior parte di esse appaiono sulle superfici degli epiteliali non cheratinizzanti della bocca (nello specifico, ovunque tranne nella gengiva aderente, sul palato duro e sul dorso della lingua), anche se le forme pi\u00f9 gravi, tuttavia meno comuni, possono coinvolgere anche quelli cheratinizzanti. I sintomi variano da un leggero fastidio fino all'instaurarsi di una difficolt\u00e0 nel mangiare e nel bere. Le forme gravi possono anche essere debilitanti, provocando anche la perdita di peso per via della malnutrizione.\nLa condizione \u00e8 molto comune e colpisce circa il 20% della popolazione generale. L'esordio avviene spesso durante l'infanzia o l'adolescenza e la condizione di solito dura per parecchi anni prima di scomparire gradualmente. Attualmente non esiste una cura e il trattamento si concentra sulla gestione del dolore, sulla riduzione dei tempi di guarigione e della frequenza degli episodi di ulcerazione.\nEpidemiologia.\nLa prevalenza varia dal 5% al 66% ma nella maggior parte delle popolazioni si stima che il 20% degli individui ne sia colpito in una certa misura; un dato che rende la condizione la pi\u00f9 comune malattia della mucosa orale. L'afta si riscontra in tutto il mondo, ma \u00e8 pi\u00f9 comune nei paesi sviluppati.\nConsiderando i singoli stati, si osserva una prevalenza leggermente superiore nei gruppi socioeconomici pi\u00f9 elevati. I maschi e le femmine sono interessati in un rapporto di parit\u00e0 e il picco di et\u00e0 di insorgenza \u00e8 tra i 10 e i 19 anni. Circa l'80% delle persone con afta ha sviluppato la condizione prima dei 30 anni. Vi sono delle correlazioni con le variazioni etniche: ad esempio, negli Stati Uniti, l'afta pu\u00f2 essere tre volte pi\u00f9 comune nelle persone di pelle scura rispetto alle persone di pelle chiara.\nEziologia.\nLa causa della condizione non \u00e8 del tutto chiara, ma si ritiene che l'eziologia sia multifattoriale. \u00c8 stato anche suggerito che la stomatite aftosa non sia una singola entit\u00e0 ma piuttosto un gruppo di condizioni con diverse cause. Molteplici studi hanno tentato di identificare un organismo responsabile, ma la stomatite aftosa sembra non essere contagiosa, non infettiva e non trasmissibile sessualmente. Si pensa che la distruzione della mucosa possa essere il risultato di una risposta immunitaria mediata dai linfociti T che comporta la generazione di interleuchine e di fattore di necrosi tumorale alfa (TNF-\u03b1). Anche i mastociti e i macrofagi sono coinvolti, secernendo TNF-\u03b1 insieme alle cellule T. Quando le prime ulcere aftose vengono sottoposte a biopsia, l'aspetto istologico mostra un denso infiltrato infiammatorio, l'80% del quale \u00e8 costituito da linfociti T.\nNonostante questa teoria di immuno-disregolazione sostenuta dalla maggior parte dei ricercatori, la stomatite aftosa si comporta diversamente rispetto alle malattie autoimmuni per molti aspetti. Non vi \u00e8 alcuna correlazione tra l'afta e altre malattie autoimmuni, anche se spesso si accompagnano; infatti non vengono rilevati autoanticorpi comuni, la condizione tende a risolversi spontaneamente con l'avanzare dell'et\u00e0 piuttosto che peggiorare, e le immunoglobuline nel siero sono di solito a livelli normali.\nNonostante vi siano forti prove a sostegno che vi sia un meccanismo di distruzione della mucosa mediata dai linfociti T, i fattori scatenanti precisi per questo processo sono sconosciuti e si ritiene che siano molteplici, variando da una persona all'altra. Ci\u00f2 suggerisce che vi sono una serie di possibili fattori, ciascuno dei quali pu\u00f2 essere in grado di innescare la malattia in diversi sottogruppi di individui. In altre parole, diversi sottogruppi sembrano avere diverse cause per la condizione. Questi possono essere considerati in tre gruppi generali, ossia immuno-disregolazione primaria, diminuzione della barriera mucosale e stati di sensibilit\u00e0 accresciuta agli antigeni. I fattori eziologici della stomatite aftosa sono a volte considerati sia come correlati al portatore o all'ambiente.\nImmunit\u00e0.\nAlmeno il 40% delle persone con stomatite aftosa ha una storia familiare di questa condizione, il che suggerisce che alcune persone siano geneticamente predisposte a sviluppare ulcerazioni orali. HLA-B12, HLA-B51, HLA-CW7, HLA-A2, HLA-A11 e HLA-DR2 sono esempi di tipi di Antigeni leucocitari umani correlati con la stomatite aftosa. Tuttavia, questi tipi di HLA sono incoerentemente associati con la condizione e variano anche in base all'etnia. Le persone che hanno una storia familiare positiva di stomatite aftosa tendono a sviluppare una forma pi\u00f9 grave della malattia e in et\u00e0 pi\u00f9 precoce rispetto alla media.\nLo stress ha effetti sul sistema immunitario, che possono spiegare perch\u00e9 alcuni casi sono correlati direttamente con esso. Si \u00e8 spesso affermato che l'ulcerazione si aggrava durante i periodi di forte impegno e diminuisce nel tempo di vacanza. In alternativa, \u00e8 stato suggerito che le attivit\u00e0 parafunzionali orali del labbro o della guancia, come la masticazione, diventano pi\u00f9 intense durante i periodi di stress e quindi la mucosa \u00e8 sottoposta a maggiori traumi.\nLe afte si verificano anche in condizioni che comportano immuno-disregolazione sistemica, ad esempio, neutropenia ciclica e l'infezione da virus dell'immunodeficienza umana. Nella neutropenia ciclica, si verificano pi\u00f9 gravi ulcerazioni orale durante i periodi di grave immuno-disregolazione e la risoluzione della neutropenia sottostante impedisce il ciclo dell'ulcerazione. Il relativo aumento in percentuale di linfociti T CD8+, causata da una riduzione nel numero di linfociti T CD4+ pu\u00f2 essere implicato nelle stomatiti aftose ricorrenti nei casi di HIV.\nBarriera della mucosa.\nLo spessore della mucosa pu\u00f2 essere un fattore importante nella stomatite aftosa. Solitamente, le ulcere si formano sulle superfici mucose sottili non cheratinizzate della bocca. La riduzione dello spessore della mucosa aumenta la frequenza dell'occorrenza delle ulcerazioni, mentre l'aumento dello spessore \u00e8 correlato a una diminuzione dell'ulcerazione.\nLe carenze nutrizionali associate con stomatite aftosa (vitamina B12, acido folico e ferro) possono tutte causare una diminuzione dello spessore della mucosa orale (atrofia).\nAnche un trauma locale pu\u00f2 essere associato con la stomatite aftosa, ed \u00e8 noto che il trauma pu\u00f2 ridurre la barriera mucosa. Esso potrebbe verificarsi durante un'iniezione di anestetico locale in bocca o comunque durante i trattamenti odontoiatrici, con l'attrito da una superficie tagliente della bocca, come un dente rotto o per colpa dello spazzolino da denti.\nFattori ormonali sono in grado di alterare la barriera della mucosa. In uno studio, un piccolo gruppo di donne con stomatite aftosa ha avuto un minor numero di occorrenze di ulcere durante la fase luteale del ciclo mestruale o quando utilizzavano la pillola contraccettiva. Questa fase \u00e8 associata a una diminuzione dei livelli di progesterone e alla proliferazione della mucosa e della sua cheratinizzazione. Questo sottogruppo ha spesso evidenziato una remissione durante la gravidanza. Tuttavia, altri studi non riscontrano alcuna correlazione tra la stomatite aftosa e il periodo mestruale, la gravidanza o la menopausa.\nL'afta \u00e8 rara nelle persone che fumano, e vi \u00e8 anche una correlazione tra le abitudini e la gravit\u00e0 della condizione. L'uso del tabacco \u00e8 associato a un aumento della cheratinizzazione della mucosa orale. In forme estreme, questo pu\u00f2 manifestarsi come leucoplachia o stomatite da nicotina (cheratosi del fumatore). Questa maggiore cheratinizzazione pu\u00f2 rinforzare meccanicamente la mucosa e ridurre quindi la formazione delle ulcere dopo un trauma minore o presentando una barriera pi\u00f9 consistente ai microbi e agli antigeni, ma ci\u00f2 non \u00e8 chiaro. \u00c8 noto che la nicotina \u00e8 in grado di stimolare la secrezione di steroidi surrenali e ridurre la produzione di TNF-\u03b1, interleuchina-1 e interleuchina-6. A volte smettere di fumare causa l'insorgenza della stomatite aftosa in persone precedentemente prive della condizione o l'aggravano in coloro che l'avevano gi\u00e0 sperimentata. Nonostante questa correlazione, iniziare a fumare non \u00e8 in genere una strategia idonea per diminuire l'insorgenza e gli effetti della condizione.\nSensibilit\u00e0 antigenica.\n\u00c8 stato ipotizzato che la condizione rappresenti uno stato di sensibilit\u00e0 agli stimoli antigenici, con cross-reattivit\u00e0 risultante dalla risposta immunitaria cellulo-mediata con le cellule dell'epitelio. Alcuni ipotizzano che l'afta sia causata dall'espressione dell'antigene leucocitario umano (HLA) di classe II insieme con i normali HLA di classe I che si trovano nelle cellule epiteliali, che si traduce nell'essere riconosciuti dal sistema immunitario come cellule estranee anzich\u00e9 dell'organismo. Sono stati ritenuti possibili vari fattori scatenanti antigenici, tra cui streptococchi, l'herpes simplex virus, il virus varicella-zoster, l'adenovirus e il citomegalovirus.\nAltri studiosi sostengono che non vi siano prove disponibili a dimostrazione che questi organismi siano in grado di causare l'afta autonomamente. Alcune persone con la condizione mostrano l'herpes virus all'interno dell'epitelio della mucosa, ma senza che vi sia un'infezione produttiva. In alcune persone, gli attacchi di ulcere si verificano allo stesso tempo come spargimento virale asintomatico e con titoli virali elevati. Tuttavia, l'utilizzo di un farmaco antivirale non ha effetto sulla stomatite aftosa.\nIn alcuni casi, le afte ricorrenti possono essere la manifestazione di una reazione allergica. I possibili allergeni includono alcuni alimenti (ad esempio, cioccolato, caff\u00e8, fragole, uova, noci, pomodori, formaggio, agrumi, benzoati, aldeide cinnamica e cibi altamente acidi), dentifrici e collutori. Dove gli allergeni alimentari sono responsabili, le ulcere della bocca di solito si sviluppano dopo circa 12-24 ore dall'esposizione.\nIl laurilsolfato di sodio (SLS), un detergente presente in alcune marche di dentifricio e in altri prodotti per la salute orale, pu\u00f2 produrre in alcune persone ulcerazioni orali. \u00c8 stato dimostrato che la stomatite aftosa sia pi\u00f9 comune nelle persone che utilizzano dentifrici contenenti SLS e che vi sia una riduzione della malattia quando invece ne viene utilizzato uno privo. Alcuni sostengono che poich\u00e9 gli SLS si trovano in quasi tutti i prodotti per l'igiene orale, non \u00e8 improbabile che vi sia una vera e propria predisposizione per l'afta causata da questa sostanza.\nMalattia sistemica.\nUlcerazioni simili all'afta possono verificarsi in correlazione con diverse malattie sistemiche (vedi tabella). Queste ulcere sono clinicamente e istologicamente identiche alle lesioni tipiche della stomatite aftosa, ma da molti non sono considerate vere afte. Alcune di queste condizioni possono causare ulcerazioni su altre superfici mucose oltre alla bocca, come la congiuntiva o le membrane mucose genitali. La risoluzione della condizione sistemica spesso porta a una diminuzione della frequenza e della gravit\u00e0 delle ulcerazioni orali.\nLa malattia di Beh\u00e7et si presenta con una triade di ulcere della bocca, dei genitali e uveite anteriore. La caratteristica principale della malattia \u00e8 l'ulcerazione simile all'afta, ma questa \u00e8 generalmente pi\u00f9 grave rispetto alla stomatite aftosa senza una causa sistemica e in genere assomiglia maggiormente all'ulcerazione herpetiforme. Nel 25%-75% dei casi l'ulcerazione simile all'afta \u00e8 il primo segno della malattia. La malattia di Beh\u00e7et \u00e8 pi\u00f9 comune negli individui la cui origine etnica \u00e8 dalle regioni lungo la Via della Seta (tra il Mediterraneo e l'Estremo Oriente). Tende a essere rara in altri paesi, come negli Stati Uniti e nel Regno Unito. La sindrome MAGIC \u00e8 una possibile variante della malattia di Beh\u00e7et ed \u00e8 associata con ulcerazioni simili all'afta.\nLa sindrome PFAPA \u00e8 una rara condizione che tende a verificarsi nei bambini. Il nome sta per \"febbre periodica, afte, faringite (mal di gola) e adenite cervicale\" (infiammazione dei linfonodi nel collo). Le febbri si verificano periodicamente circa ogni 3-5 settimane. La condizione sembra migliorare con la tonsillectomia o l'immunosoppressione, suggerendo una causa immunologica.\nNella neutropenia ciclica, vi \u00e8 una riduzione del livello di neutrofili circolanti nel sangue che si verificano circa ogni 21 giorni. Le infezioni opportunistiche comunemente si verificano e le ulcerazioni simili all'afta peggiorano durante questo periodo.\nLe carenze ematiniche (vitamina B12, acido folico e ferro), che si verificano singolarmente o in combinazione, e con o senza malattia gastrointestinale di base, sono due volte pi\u00f9 comuni nelle persone con RAS. Tuttavia, gli integratori di ferro e vitamina solo raramente migliorano l'ulcerazione. Il rapporto di carenza di vitamina B12 \u00e8 stata oggetto di molti studi. Anche se questi studi hanno trovato che 0-42% di quelli con ulcere ricorrenti soffrono di carenza di vitamina B12, una associazione con carenza \u00e8 rara. Anche in assenza di deficit, la supplementazione di vitamina B12 pu\u00f2 essere utile a causa di meccanismi poco chiari. Le carenze ematiniche possono causare anemia, che \u00e8 anche associata con ulcerazione simile all'afta.\nI disturbi gastrointestinali sono a volte associati con la stomatite aftosa, ad esempio la malattia celiaca ma anche le malattie infiammatorie intestinali come la malattia di Crohn o la colite ulcerosa. Il legame tra i disturbi gastrointestinali e la stomatite aftosa \u00e8 probabilmente legata a carenze nutrizionali causate da malassorbimento. Meno del 5% delle persone con stomatite aftosa ricorrente hanno la malattia celiaca, che di solito si presenta con grave malnutrizione, anemia, dolori addominali, diarrea e glossite (infiammazione della lingua). A volte le ulcerazioni simili all'afta possono essere l'unico segno della malattia celiaca. Nonostante questa associazione, una dieta priva di glutine di solito non migliora le ulcerazioni orali.\nAltri esempi di condizioni sistemiche associate con ulcerazioni simili all'afta, includono l'artrite reattiva (sindrome di Reiter), e l'eritema multiforme recidivante.\nClassificazione.\nLa stomatite aftosa \u00e8 stata classificata come un tipo di stomatite non infettiva. Si manifesta con l'insorgenza, spesso ricorrente, di erosioni dolorose singole o multiple e ulcere che compaiono principalmente sulla mucosa orale. Il tipo di lesioni la caratterizzano in diverse varianti o sottotipi, in passato attribuiti a specifiche malattie con molti eponimi: malattia di Sutton, malattia di Von Zahorsky, afta di von Mikulicz, afta di Bednar. Un metodo pi\u00f9 comune per classificare la stomatite aftosa ricorrente \u00e8 in tre varianti, distinte per la dimensione, il numero e la posizione delle lesioni, il tempo di guarigione delle singole ulcere e se una cicatrice \u00e8 rimasta dopo la guarigione.\nStomatite aftosa major.\nQuesto sottotipo di stomatite aftosa si distingue nettamente dalla comune afta minore. Si presenta tipicamente come una singola ulcera, ma possono verificarsi pi\u00f9 ulcere. Le ulcere si presentano sulle labbra e nel cavo orale ma anche sul palato molle e sulle fauci nell'area orofaringea. Possono essere profonde con bordi lisci o irregolari. Pi\u00f9 ulcere possono unirsi creando un'ulcera di grandi dimensioni. Pu\u00f2 verificarsi una grave distorsione della mucosa orale e faringea. Ogni episodio di ulcerazione pu\u00f2 produrre un numero maggiore di ulcere e il tempo tra gli attacchi \u00e8 inferiore a quello osservato nella stomatite aftosa minore. La guarigione, che pu\u00f2 richiedere 6 settimane o addirittura mesi, in genere lascia esiti cicatriziali. \u00c8 pi\u00f9 comune nei pazienti con malattia da HIV.\nStomatite aftosa erpetiforme.\nSi tratta di una forma particolarmente rara dove le lesioni di 1 o 2 mm di diametro morfologicamente ricordano quelle provocate dal virus dell'Herpes simplex pur non essendo ad esso correlate. Possono manifestarsi in grappoli di oltre 100 lesioni che durano 2 settimane, pi\u00f9 frequentemente nelle donne.\nAfta di Bednar.\nLe ulcere aftose di Bednar (dal nome del medico austriaco Alois Bednar, 1816\u20131888) non sono propriamente stomatiti aftose, ma ulcerazioni superficiali, piane, circondate da una zona di arrossamento, che nei neonati e nei piccoli lattanti si osservano simmetricamente nella parte posteriore del palato duro, ai lati del rafe mediano della mucosa orale. Si verificano durante i primi mesi di vita. Sono causate da microtraumi, anche dovute all'eccessiva pressione della lingua durante la suzione, nelle aree dove la mucosa boccale \u00e8 pi\u00f9 sottile e tesa.\nSegni e sintomi.\nLe persone colpite dall'afta non presentano segni o sintomi sistemici (cio\u00e8 al di fuori della bocca) rilevabili. In generale, i sintomi possono includere sensazioni prodromiche come bruciore, prurito o pizzicore sul sito della futura afta, che pu\u00f2 precedere di qualche ora la comparsa di qualsiasi lesione. Essa appare come un'apertura di forma ovale o, a volte, affusolata e colore bianco-giallastro, circondata da un anello rosso e infiammato, che nella maggioranza dei casi ha un diametro di circa 3-4 mm, ma pu\u00f2 superare 1 cm, nei casi pi\u00f9 gravi, o anche essere grande meno di 1 millimetro; inoltre causa un dolore molto forte. Se ne pu\u00f2 avere pi\u00f9 di una. La formazione chiara all'interno del cerchio di mucosa infiammata \u00e8 dovuto alla formazione di strati di fibrina, una proteina coinvolta nella coagulazione del sangue.\nL'ulcera, che di per s\u00e9 \u00e8 estremamente dolorosa se toccata o strofinata, pu\u00f2 essere accompagnata dal rigonfiamento (e conseguentemente dall'infiammazione) dei linfonodi sotto la mandibola, il che porta a confondere l'afta per il mal di denti. La gran parte delle ulcere possono decorrere da 1 a 4 settimane, e possono causare un dolore circoscritto e molto intenso per l'intera durata del processo di guarigione, oltre a un senso di spossatezza e malessere come se si avesse la febbre. Talvolta pu\u00f2 rimanere un alone rosato o un segno per diverse settimane dopo la scomparsa dell'afta.\nIl dolore \u00e8 peggiore nei giorni immediatamente successivi alla formazione iniziale dell'ulcera e poi regredisce quando la condizione procede verso la guarigione. Se vi sono lesioni sulla lingua, parlare e masticare pu\u00f2 risultare scomodo, mentre le ulcere sul palato molle, sull'orofaringe o sull'esofago possono causare odinofagia (deglutizione dolorosa).\nSolitamente gli episodi di ulcerazione si verificano circa dalle 3 alle 6 volte l'anno. Tuttavia, una grave malattia \u00e8 caratterizzata da ulcerazioni pressoch\u00e9 costanti (nuove lesioni in via di sviluppo prima che quelle precedenti siano guarite) e possono causare un dolore cronico debilitante e interferire con il mangiare. Nei casi pi\u00f9 gravi, pu\u00f2 riscontrarsi un insufficiente apporto di nutrienti che portano alla malnutrizione e alla perdita di peso.\nLe ulcere aftose tipicamente iniziano come macule eritematose che si sviluppano in ulcere coperte da una membrana fibrinosa giallo-grigio che pu\u00f2 essere grattata via. Un \"alone\" eritematoso circonda l'ulcera. Le dimensioni, il numero, la posizione, il tempo di guarigione, e la periodicit\u00e0 tra gli episodi di formazione delle ulcere sono tutte caratteristiche che dipendono dal sottotipo di stomatite aftosa. Le ulcere si presentano a livello della mucosa orale, in particolar modo della bocca, della lingua, delle labbra e delle pieghe muco-labiali e muco-boccali, mentre sono rare al palato duro e alla gengiva.\nDiagnosi.\nLa diagnosi si basa soprattutto sull'aspetto clinico e sulla storia medica. L'elemento diagnostico pi\u00f9 importante \u00e8 una storia ricorrente di afte e l'auto guarigione delle ulcere a intervalli abbastanza regolari. Anche se vi sono molte cause per le ulcere orali, le ricorrenti ulcerazioni hanno relativamente poche cause e la pi\u00f9 frequente \u00e8 l'afta, ma raramente possono essere anche la malattia di Beh\u00e7et, l'eritema multiforme, l'ulcerazione associata a malattie gastrointestinali, e l'infezione da \"herpes simplex\" intraorale ricorrente. Una causa sistemica \u00e8 pi\u00f9 probabile negli adulti che improvvisamente sviluppano ricorrenti ulcerazioni orali senza una precedente storia.\nIndagini diagnostiche particolari possono essere indicate per escludere altre cause di ulcerazione orale. Queste comprendono esami del sangue per escludere l'anemia o la carenze di ferro, di acido folico o di vitamina B12 oppure la malattia celiaca. Tuttavia, le carenze nutrizionali possono essere latenti e gli esami di sangue periferico possono apparire relativamente normali. Alcuni suggeriscono che lo \"screening\" per la celiachia dovrebbe essere di routine per coloro che lamentano ricorrenti ulcerazioni orali. Molte delle malattie sistemiche causano altri sintomi oltre alle ulcerazioni orali, una situazione in contrasto con l'afta dove si riscontrano solo isolate ulcerazioni orali. Un \"patch test\" pu\u00f2 essere indicato se vi \u00e8 il sospetto di allergie (ad esempio, una forte correlazione tra alcuni alimenti e gli episodi di ulcere). Diversi farmaci possono causare ulcerazioni orali (ad esempio il nicorandil) e una sostituzione di prova con un farmaco alternativo pu\u00f2 evidenziare una relazione causale.\nSolitamente non \u00e8 necessario procedere con una biopsia del tessuto, se non per escludere altre condizioni sospette come il carcinoma orale a cellule squamose. L'aspetto istopatologico non \u00e8 patognomonico (l'aspetto microscopico non \u00e8 specifico per la condizione). Le lesioni precoci hanno una zona centrale di ulcerazione ricoperta da una membrana di fibrina. Nel tessuto connettivo di profondit\u00e0 dell'ulcera vi \u00e8 una maggiore vascolarizzazione e un infiltrato infiammatorio misto, composto da linfociti, istiociti e leucociti polimorfonucleati. L'epitelio ai margini dell'ulcera mostra spongiosi e ci sono molte cellule mononucleari nel terzo basale. Vi sono anche linfociti e istiociti nel tessuto connettivo circostante ai vasi sanguigni profondi vicino all'ulcera, descritti istologicamente come \"manicotti perivascolari\".\nTrattamento.\nLa stragrande maggioranza delle persone con stomatite aftosa presenta sintomi lievi che non richiedono alcuna terapia specifica. Il dolore \u00e8 spesso tollerabile con una semplice modifica nell'alimentazione durante un episodio di ulcerazione, come ad esempio evitare cibi e bevande piccanti e acidi. Sono stati proposti molti farmaci topici e sistemici (vedi tabella), che a volte hanno mostrato poca o nessuna evidenza di efficacia quando sono stati sottoposti a studi completi. In alcuni casi, i trattamenti farmacologici potrebbero aver avuto in realt\u00e0 un effetto placebo. Nessuna terapia \u00e8 curativa, e il trattamento pu\u00f2 essere finalizzato ad alleviare il dolore, ad accelerare la guarigione e a ridurre la frequenza degli episodi di ulcerazione.\nLa terapia di prima linea per la condizione \u00e8 costituita da agenti topici, piuttosto che da farmaci sistemici, con i corticosteroidi topici che ne rappresentano il trattamento cardine. I farmaci sistemici sono solitamente prescritti nei casi di grave malattia, per via degli effetti collaterali correlati a molti di essi. L'applicazione di glicerina, insieme alla \"Alchemilla xanthochlora\", ha dimostrato di essere efficace nel trattamento dell'afta. Una revisione sistematica ha dimostrato che nessun singolo intervento sistemico possa essere efficace. Una buona igiene orale \u00e8 importante per prevenire una infezione secondaria delle ulcere.\nTalvolta, nelle donne in cui l'ulcerazione \u00e8 correlata al ciclo mestruale o all'assunzione di un contraccettivo orale, il progesterone o il cambiamento del tipo di contraccettivo orale pu\u00f2 portare un beneficio. Il fastidio dell'ulcerazione pu\u00f2 essere ridotto evitando alimenti grezzi o taglienti e lavandosi i denti con cura. Se il laurilsolfato di sodio \u00e8 sospettato di essere la causa, \u00e8 necessario evitare prodotti contenenti questa sostanza chimica. Allo stesso modo, un \"patch test\" pu\u00f2 indicare che una allergia alimentare sia responsabile e dunque si deve procedere a modificare l'alimentazione di conseguenza. Se le indagini rivelano stati carenziali, la correzione della carenza pu\u00f2 portare alla risoluzione dell'ulcerazione. Ad esempio, vi \u00e8 qualche evidenza che la supplementazione di vitamina B12 pu\u00f2 impedire recidive in alcune persone.\nL'asportazione chirurgica delle ulcere aftose \u00e8 stata descritta, ma \u00e8 considerato un trattamento inefficace e inadeguato. Il nitrato d'argento \u00e8 stato utilizzato anche come cauterizzante chimico. Oltre agli approcci gi\u00e0 citati, vi sono numerosi trattamenti la cui efficacia non \u00e8 provata; essi vanno dai rimedi erboristici a trattamenti alternativi, tra cui il ricorso all\"'aloe vera\", al \"myrtus communis\", alla \"rosa damascena\", al solfato di zinco, al \"teatree oil\", alla nicotina, al vaccino antipoliomielite e alla prostaglandina E2.\nPrognosi.\nPer definizione, nel caso di un'afta, non vi \u00e8 alcuna condizione medica di base grave e, soprattutto, le ulcere non sono correlate a un tumore orale e non sono infettive. Tuttavia, le afte sono in grado di causare un rilevante disagio. Vi sono diversi gradi di gravit\u00e0 della condizione, con sintomi che vanno da un fastidio minore a una certa disabilit\u00e0. Nei casi pi\u00f9 gravi, a causa del possibile dolore durante il mangiare, pu\u00f2 riscontrarsi una perdita di peso, solitamente la condizione si protrae per diversi anni prima di scomparire spontaneamente nel corso della vita.\nPrevenzione.\nLe afte sono spesso riscontrate in soggetti afflitti da stress, disfunzioni del sistema immunitario o con condizioni salutari precarie, quindi sono consigliati ritmi di vita poco stressanti, una dieta appropriata, spesso anche una buona igiene orale aiuta a prevenire la comparsa delle infezioni orali. Inoltre carenza di ferro, d'acido folico, di cobalamina e (secondo qualche autore) di tocoferolo possono favorire l'insorgenza dell'afta."}
{"id": "304023", "revid": "10929", "url": "https://it.wikipedia.org/wiki?curid=304023", "title": "Stomatite aftosa", "text": ""}
{"id": "304024", "revid": "10929", "url": "https://it.wikipedia.org/wiki?curid=304024", "title": "Ulcera aftosa", "text": ""}
{"id": "304025", "revid": "466539", "url": "https://it.wikipedia.org/wiki?curid=304025", "title": "Mateja Svet", "text": "Nella sua carriera, che termin\u00f2 a soli ventidue anni, riusc\u00ec a ottenere 7 vittorie, 22 podi e 54 piazzamenti tra le prime dieci in gare di Coppa del Mondo. In seguito alla dissoluzione della Jugoslavia, nel 1991 ha assunto la nazionalit\u00e0 slovena\nBiografia.\nStagioni 1984-1986.\nTalento precoce, nel 1984, ancor prima di compiere sedici anni, ottenne il suo primo risultato di rilievo in Coppa del Mondo (15\u00aa nello slalom speciale di Maribor del 15 gennaio), vinse la medaglia d'oro nello slalom gigante ai Mondiali juniores di Sugarloaf ed esord\u00ec ai Giochi olimpici invernali: a fu 23\u00aa nello slalom gigante e 15\u00aa nello slalom speciale.\nNel 1985 fu 13\u00aa nello slalom gigante dei Mondiali di Bormio e conquist\u00f2, il 13 marzo a Lake Placid, il suo primo podio in Coppa del Mondo (2\u00aa in slalom gigante). Si miglior\u00f2 ulteriormente l'anno successivo quando, l'8 marzo a Vysok\u00e9 Tatry, divenne la prima jugoslava a vincere una prova di Coppa del Mondo.\nStagioni 1987-1988.\nAi Mondiali di Crans-Montana 1987 si aggiudic\u00f2 tre medaglie: un argento (nello slalom gigante vinto da Vreni Schneider) e due bronzi (nel supergigante e nello slalom speciale, rispettivamente dietro a Maria Walliser e Michela Figini e a Erika Hess e Roswitha Steiner).\nNel 1988 raggiunse l'apice della sua carriera in Coppa del Mondo: grazie anche a tre vittorie e due secondi posti vinse la Coppa del Mondo di slalom gigante, mentre nella classifica generale fu 6\u00aa. Nella stessa stagione disput\u00f2 anche i XV Giochi olimpici invernali di , vincendo la medaglia d'argento nello slalom speciale e classificandosi 20\u00aa nel supergigante e 4\u00aa nello slalom gigante.\nStagioni 1989-1990.\nAi Mondiali di Vail 1989 si laure\u00f2 campionessa mondiale nello slalom speciale e vinse la medaglia di bronzo nello slalom gigante dietro a Vreni Schneider e Carole Merle, mentre nella combinata vinta da Tamara McKinney fu 4\u00aa.\nSi ritir\u00f2 dalle competizioni al termine della stagione 1989-1990, durante la quale in Coppa del Mondo colse la sua ultima vittoria (il 5 febbraio a Veysonnaz in slalom gigante) e il suo ultimo podio, nonch\u00e9 ultimo piazzamento di rilievo in carriera, il 14 marzo a Kl\u00f6vsj\u00f6 in slalom gigante (3\u00aa).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "304026", "revid": "1610933", "url": "https://it.wikipedia.org/wiki?curid=304026", "title": "Catta", "text": ""}
{"id": "304027", "revid": "287204", "url": "https://it.wikipedia.org/wiki?curid=304027", "title": "Lithops", "text": "Lithops \u00e8 un genere di piante succulente appartenente alla famiglia delle Aizoaceae, originario delle zone semidesertiche dell'Africa meridionale, in particolare della Namibia e del Sudafrica.\nIl nome \"Lithops\" deriva dal greco \"lithos\" (pietra) e \"opsis\" (aspetto), proprio per la loro somiglianza a delle pietre, di qui il nome comune di pietre vive o sassi viventi.\nDescrizione.\nPianta perenne nana, quasi acaule (ossia senza fusto) in quanto il fusto, molto corto, resta al di sotto della superficie del terreno; negli ambienti nativi pu\u00f2 crescere addirittura a livello del suolo ed esporre solo la parte superiore delle foglie. Formano gruppi di due foglie accoppiate, saldate all'apice e divise da una fenditura dalla quale, in autunno, spuntano i fiori. Ogni coppia di foglie forma il corpo di una pianta che ha forma ovoidale o di una sezione cilindrica oppure quasi conica, con le punte rivolte verso il basso e la superficie superiore quasi piana. La superficie dei \"Lithops\" \u00e8 spesso fenestrata, ossia presenta delle piccole zone trasparenti o traslucide prive di clorofilla, attraverso le quali la luce arriva alle parti interne della foglia e della pianta, che restano interrate.\nI fiori, solitamente solitari e grandi sino a 4\u2013 di diametro, spuntano dalla fessura; il colore varia con la specie (in genere bianco, giallo o gialli con centro bianco).\nTassonomia.\nIl genere comprende le seguenti specie:\nPropagazione.\nPer seme, nelle specie cespitose per talea. Sono stati creati anche numerosi incroci. Si hanno notizie anche di innesti con successo su piante di \"Delosperma\" e \"Trichodiadema\".\nColtivazione.\nEsposizione.\nDurante il periodo primaverile/estivo vanno esposti in pieno sole, in un posto ventilato dove non ci sia ristagno di umidit\u00e0.\nVa fatta particolare attenzione nel primo periodo di esposizione (che deve essere graduale) e nei giorni estremamente caldi per evitare scottature.\nInnaffiature.\nNel periodo invernale non bisogna somministrare acqua. Quando le vecchie foglie sono seccate completamente, e al di sotto si intravede la nuova crescita (a partire da aprile), si pu\u00f2 iniziare ad innaffiare con moderazione. A questa regola generale fanno eccezione \"Lithops comptonii\", \"L. viridis\", \"L. divergens\" e \"L. optica\" che ricevono piogge per lo pi\u00f9 invernali nell'areale in cui crescono. Tali specie cadono in un periodo di riposo estivo all'asciutto e vanno innaffiate con molta moderazione durante il periodo invernale.\nTerriccio.\nI \"Lithops\" gradiscono un terreno ben drenato. Una buona miscela si compone di sabbia silicea grossolana in miscela con un terzo di materiale poroso (pomice, lava di vulcano, perlite grezza o vermiculite fine), in aggiunta si pu\u00f2 aggiungere una piccola parte del generico terriccio per rinvasi, ricordando che i \"Lithops\" prediligono un terriccio molto povero di materia organica. Anche della semplice sabbia di fiume pu\u00f2 andare bene con eventuale aggiunta di poco terriccio (ad es. tre oppure quattro parti di sabbia e una parte di terriccio); se si esagera col terriccio le foglie possono deformarsi e spaccarsi deturpando le piante ed esponendole all'attacco di malattie fungine."}
{"id": "304028", "revid": "838137", "url": "https://it.wikipedia.org/wiki?curid=304028", "title": "Supplier Relationship Management", "text": "I sistemi di Supplier Relationship Management (SRM) (in italiano: \"gestione delle relazioni con i fornitori\") sono software simili a sistemi Customer Relationship Management (CRM o \"gestione delle relazioni con i clienti\"), ma sono rivolti alla gestione delle relazioni con i fornitori (invece che con i clienti), per ottimizzare il portafoglio fornitori e razionalizzare i costi di acquisto di prodotti e servizi.\nTipologie.\nGli SRM per il \"management\" dei fornitori si dividono in due categorie:"}
{"id": "304029", "revid": "767487", "url": "https://it.wikipedia.org/wiki?curid=304029", "title": "Barriera ferroviaria", "text": "Le barriere ferroviarie sono un mezzo per rendere sicuro un passaggio a livello durante il passaggio di un treno bloccando il traffico stradale. Sono composte da una o pi\u00f9 aste snodate (che devono essere colorate a strisce rosse e bianche rifrangenti) costruite in acciaio, ovvero in legno e calastrelli, o in alluminio, o infine in materiale isolante (vetroresina, queste ultime in vetroresina sono studiate per PL di linee ferroviarie elettrificate.\nDescrizione.\nAd una estremit\u00e0 dell'asta, a poca distanza del punto dell'asse di rotazione, vengono fissati dei contrappesi regolabili, per fare s\u00ec che durante la rotazione qualunque posizione assunta dall'asta sia bilanciata. Nel caso di barriera a chiusura manuale, solitamente viene montato un sistema di bloccaggio con un fermo tenuto da una apposita catena, il cui inserimento manuale in una delle due posizioni (aperta a riposo o chiusa in lavoro) evita che la stessa barriera si abbassi o si sollevi accidentalmente. Nelle ferrovie italiane, in genere, le barriere hanno in prossimit\u00e0 del perno di rotazione un punto a rottura facilitata, allo scopo di permettere l'uscita, forzandole, di un veicolo rimasto casualmente incastrato tra le due barriere del P.L.\nSi distingue tra \"barriere intere\" (anche barriere uniche) e \"semibarriere\". Le barriere piene bloccano l'intera larghezza della strada mentre le mezze barriere solo met\u00e0 della larghezza stradale. Il vantaggio delle mezze barriere \u00e8 che nessun veicolo sul passaggio a livello pu\u00f2 venire bloccato. Tuttavia lo svantaggio \u00e8 che possono essere aggirate da altri utenti della strada. A volte ci sono barriere ulteriori per passaggi pedonali e ciclabili.\nLe barriere possono essere azionate sia automaticamente al momento dell'avvicinamento del treno che manualmente da parte di un casellante o del personale di stazione. L'apertura e la chiusura avviene tramite abbassamento dell'albero fino a raggiungere l'asse orizzontale. Le barriere che cadono su un asse verticale sono nel frattempo scomparse per via della grande necessit\u00e0 di spazio e della bloccabilit\u00e0.\nL'introduzione di barriere ferroviarie si riconduce a Max Maria von Weber, un ingegnere e pioniere ferroviario del XIX secolo."}
{"id": "304031", "revid": "1431409", "url": "https://it.wikipedia.org/wiki?curid=304031", "title": "Giorgio Borghetti", "text": "Biografia.\nNella sua carriera di doppiatore spiccano il cartone animato di \"Holly e Benji, due fuoriclasse\", in cui doppia Benji, e film importanti come \"E.T. l'extra-terrestre\" (1982), in cui presta la voce al protagonista Elliot (interpretato da Henry Thomas), \"La storia infinita\" (1984), dove doppia Atreyu, \"Taron e la pentola magica\" (1985) in cui doppia Taron, il ridoppiaggio di \"Le avventure di Peter Pan\" realizzato nel 1986, \"L'attimo fuggente\" (1989) e \"Molto rumore per nulla\" (1993); negli ultimi due titoli, dove l'attore doppiato \u00e8 Robert Sean Leonard, Borghetti si cimenta pure sui testi italianizzati di William Shakespeare (alcuni frammenti di \"Sogno di una notte di mezza estate\" nel film di Weir e tutta la storia in quello di Branagh, che \u00e8 tratto dall'omonima tragedia minore del drammaturgo inglese). Borghetti \u00e8 stato anche la voce di \"David\", interpretato da Brian Austin Green nella serie televisiva \"Beverly Hills 90210\", a cui ha prestato la voce anche in \"Smallville\" nel ruolo di \"Metallo\", nonch\u00e9 prima voce del vampiro \"Spike\", interpretato da James Marsters, nella serie \"Buffy l'ammazzavampiri\" (successivamente sar\u00e0 sostituito da Fabio Boccanera). Ha inoltre prestato la voce a Sean Patrick Flanery, protagonista della serie \"Le avventure del giovane Indiana Jones\".\nAll'et\u00e0 di 25 anni viene avviato alla professione di attore dal maestro Riccardo de Torrebruna, dopo una breve parentesi nella quale aspirava a diventare insegnante di sci.\nProtagonista di diverse fiction TV, \u00e8 noto soprattutto per \"Incantesimo\", \"Ricominciare\", \"Cuccioli\", \"Tutti i sogni del mondo\", \"Il capitano\", \"Carabinieri \", \"Le ragazze di San Frediano\".\nNel suo curriculum ha anche lavori teatrali, tra cui il musical \"Bulli &amp; pupe\" (2002-03), prodotto dalla \"Compagnia della Rancia\", con Marina Massironi e Serena Autieri, in cui interpreta il ruolo di \"Cielo Masterson\", che nell'omonimo film di Joseph L. Mankiewicz era affidato a Marlon Brando.\nNell'autunno 2007 torna sul piccolo schermo nelle vesti del cattivo capitano \"Loya\" nella miniserie televisiva di Canale 5, \"La figlia di Elisa - Ritorno a Rivombrosa\", regia di Stefano Alleva.\nDal 21 febbraio 2015 ha preso parte come concorrente alla terza edizione di \"Notti sul ghiaccio\", in onda in prima serata su Rai 1, approdando in semifinale.\nNel 2019 entra nel cast della soap \"Un posto al sole\"."}
{"id": "304035", "revid": "228587", "url": "https://it.wikipedia.org/wiki?curid=304035", "title": "Primo maggio", "text": ""}
{"id": "304037", "revid": "3115", "url": "https://it.wikipedia.org/wiki?curid=304037", "title": "Citt\u00e0 Giardino (Melilli)", "text": "Citt\u00e0 Giardino \u00e8 una frazione di Melilli, comune italiano della provincia di Siracusa in Sicilia.\nSituata nei pressi del villaggio neolitico di Stentinello, sorge in quello che rimane della vasta isola amministrativa melillese, che fu aggregata per la maggior parte a Priolo Gargallo quando ottenne l'autonomia comunale nel 1979 . Confina con quest'ultimo a nord e con Siracusa a sud-ovest, mentre a est \u00e8 bagnata dal mar Ionio (golfo di Augusta), in corrispondenza del vecchio abitato di Marina di Melilli, abbandonato in seguito all'industrializzazione della costa.\nStoria.\nNasce sul finire degli anni sessanta: le prime abitazioni furono realizzate nel 1965, ma il primo nucleo familiare risale soltanto al 1969. Le prime abitazioni erano situate per la maggior parte in contrada 'Spalla' ed in piccola parte in un'area su cui sorgeva il villaggio neolitico di Stentinello.\nLa cittadina si svilupper\u00e0 velocemente per la sua propensione a voler divenire una citt\u00e0 giardino.\nNel 1969 fu iniziata l'elettrificazione che si concluse solamente nel 2001 per quanto riguarda il sistema d'illuminazione pubblica. Nel 1971 furono avviati i lavori per la realizzazione della rete idrica e nel 1972 quelli per la telefonia. Nel 1978 con una pluriclasse fu istituita la scuola elementare e nel 1983 la scuola materna. La Delegazione Amministrativa Comunale divenne operativa nel 1981. Nel 1984 fu inaugurata la parrocchia intitolata a San Bartolomeo Apostolo. \nFra l'abitato e la ex statale 114 \u00e8 sorta dai primi anni del 2000 un'ampia zona artigianale e commerciale, anche grazie alla realizzazione, qualche anno prima, della bretella provinciale di collegamento con lo svincolo Siracusa Nord della nuova statale 114. Tra le attivit\u00e0 iniziate in quegli anni si ricordano il centro commerciale inaugurato nel 2003, l'aquapark, il bowling, due alberghi e da ultimo, nel 2018, una casa di cura.\nMonumenti e luoghi d'interesse.\nNel territorio della frazione, lungo il \"Torrente Picci\" , si possono ammirare grotte nelle quali sono presenti laghetti, stalattiti e stalagmiti.Tra le grotte, la pi\u00f9 conosciuta \u00e8 sicuramente la \"Grotta Palombara\" , che si sviluppa per oltre 800 metri, rappresentando la seconda cavit\u00e0 della Sicilia sudorientale per lunghezza. Al suo interno e nell'area circostante \u00e8 stata istituita l'omonima riserva naturale integrale, proprio per preservare il suo importante \"habitat\" naturale.Ad ovest si notano tracce dell'antico acquedotto \"Thapso\", nonch\u00e9 dell'antico acquedotto Galermi."}
{"id": "304038", "revid": "124068296", "url": "https://it.wikipedia.org/wiki?curid=304038", "title": "Crisi dei videogiochi del 1983", "text": "La crisi (o crac) dei videogiochi del 1983, nota in Giappone anche come Atari shock (\u30a2\u30bf\u30ea\u30b7\u30e7\u30c3\u30af; \"Atari shokku\"), indica l'improvviso crollo del mercato dei videogiochi avvenuto tra la fine del 1983 e l'inizio del 1984; l'evento ha portato alla bancarotta di molte aziende produttrici di computer e console in Nord America.\nL'evento caus\u00f2 la fine di quella che \u00e8 considerata la seconda generazione dei videogiochi. Questo fenomeno colp\u00ec gli Stati Uniti d'America e il Canada, i due mercati pi\u00f9 sviluppati. Al crollo segu\u00ec un vuoto di quasi 3 anni, durante il quale il mercato sub\u00ec un periodo di stagnazione, accompagnato da nessuno sviluppo significativo per le console. Tale periodo termin\u00f2 con il successo del Nintendo Entertainment System (NES), introdotto da Nintendo nel mercato nordamericano nel 1985. In Europa e Giappone la crisi non fu avvertita, cos\u00ec come nella scena Arcade o Home Computer nordamericana.\nAll'evento viene spesso collegato il tentativo della software-house statunitense Atari di tenere nascosto il sotterramento di milioni di cartucce invendute in una discarica di Alamogordo (New Mexico).\nStoria.\nLa nascita degli \"home computer\".\nNei primi anni ottanta i computer venivano venduti nei negozi specializzati a un prezzo minimo di 1000 dollari. Negli anni successivi, il mercato degli home computer vide arrivare una serie di prodotti meno costosi, che usavano un televisore al posto del monitor, usavano la prima grafica a colori ed erano dotati di sonoro (ai tempi una novit\u00e0), che quindi catturarono l'attenzione di molti consumatori, grazie anche alla possibilit\u00e0 di usarli non solo per i videogiochi. Il giornalista David H. Ahl scrisse nel 1984:\nPoich\u00e9 questi e altri computer avevano in dotazione pi\u00f9 memoria, grafica e sonoro di una console dell'epoca, non solo potevano essere usati per giochi qualitativamente migliori, ma potevano anche essere usati con programmi di videoscrittura e contabilit\u00e0 per il budget familiare. Inoltre i giochi erano facili da copiare, poich\u00e9 venivano solitamente forniti su cassetta o su floppy disk, anzich\u00e9 su una cartuccia ROM.\nLa Commodore sfrutt\u00f2 moltissimo la pubblicit\u00e0 comparativa con i produttori di console, oltre a offrire permute di console per convincere i consumatori ad acquistare i suoi computer. I consumatori furono cos\u00ec convinti che i giovani pi\u00f9 dotati avrebbero dovuto possedere, agli albori dell'informatica, computer e non videogiochi. Questo danneggi\u00f2 molto i mercati di Atari e Mattel.\nA differenza dei concorrenti, poi, la Commodore vendeva i propri computer dove venivano vendute anche le console: negozi di giocattoli, supermercati, grandi magazzini. L'integrazione verticale della Commodore le permise di fare una guerra dei prezzi: i suoi margini erano molto pi\u00f9 alti rispetto a quelli di Texas Instruments, Coleco e Atari, visto che era proprietaria della MOS Technology, Inc. che costruiva chip come il 6502, utilizzati nei computer dell'Atari.\nIl sovraccarico del mercato.\nIl mercato dei videogiochi vide come protagoniste molte imprese, come la Activision, cofondata da quattro progettisti di videogiochi della Atari che avevano lasciato l'azienda nel 1979. La scissione trovava le sue ragioni intrinseche nel fatto che, all'epoca, la Atari era di propriet\u00e0 della Warner Communications, e gli sviluppatori ritenevano di dover ricevere lo stesso riconoscimento riservato a musicisti, registi e attori dalle altre divisioni della Warner. La Atari fece rapidamente causa per bloccare le vendite dei prodotti Activision, ma non ottenne mai un ordine restrittivo e infine, nel 1982, perse la causa. La decisione autorizz\u00f2 lo sviluppo da parte di terze parti, e aziende impreparate come la Quaker Oats si affrettarono ad aprire divisioni per la produzione di videogiochi, nella speranza di impressionare Wall Street e i consumatori. Le aziende facevano a gara per strapparsi i programmatori o ricorrevano al reverse engineering per imparare come fabbricare giochi, partendo da sistemi e codici di altrui propriet\u00e0 intellettuale. La Atari impieg\u00f2 diversi programmatori della Intellivision, spingendo la Mattel a fare causa con accuse che comprendevano quella di spionaggio industriale.\nLa Mattel, che continuava a non inserire nei crediti i nomi dei programmatori dei propri prodotti - come nel caso dei \"Blue Sky Rangers\" - nel 1981 richiese a \"TV Guide\", in occasione di un'intervista rivolta ad alcuni di questi, che i loro nomi fossero cambiati al fine di proteggerne l'identit\u00e0. Questo fatto, tra gli addetti ai lavori, fu percepito come un ulteriore incoraggiamento a mettersi in proprio.\nI produttori hardware persero cos\u00ec l'esclusiva del controllo dei giochi della propria piattaforma. Activision, Atari e Mattel avevano programmatori esperti, ma molte delle nuove aziende non avevano abbastanza talento per creare giochi. Titoli come \"Chase the Chuck Wagon\", \"Skeet Shoot\", e \"Lost Luggage\" furono tentativi malriusciti di cavalcare l'onda del boom dei videogiochi: erano pubblicizzati selvaggiamente, ma presentavano una qualit\u00e0 cos\u00ec scarsa da non riscuotere alcun successo.\nNon per questo le grandi aziende, pur essendo affermate, evitarono di giocare la loro parte nel fallimento globale: per fare un esempio, quando Atari lanci\u00f2 per l'Atari 2600 il suo pubblicizzatissimo \"E.T.\", aveva gi\u00e0 preparato 5 milioni di cartucce, prevedendo che il gioco sarebbe andato a ruba. Tuttavia la fretta messa ai programmatori (6 settimane di tempo concesso), ebbe ripercussioni sui contenuti: le vendite furono ben inferiori alle attese per la bassa qualit\u00e0 del gioco, perci\u00f2 quasi tutte le cartucce rimasero invendute e furono restituite ad Atari; l'azienda fu costretta a distruggerle in una discarica del Nuovo Messico insieme ad altri 5 milioni di cartucce del gioco Pacman, sempre per Atari 2600, anch'esse prodotte in esubero.\nLa guerra di prezzi e la crisi.\nMentre il mercato delle console viveva la grande crisi, venne dichiarata una guerra di prezzi da parte dei produttori di computer, che si rivel\u00f2 devastante per la concorrenza. Secondo David Ahl:\nOltre a Texas Instruments, finirono male anche il Coleco Adam, la linea di prodotti Timex Sinclair e un numero di produttori minori. La Atari rischi\u00f2 la bancarotta e nel 1984 fu liquidata dalla Warner Communications, per essere acquistata successivamente dallo stesso Jack Tramiel. Il consiglio di amministrazione della Commodore, ritrovatasi su una direzione molto diversa dall'home computing, lo aveva infatti estromesso dalla societ\u00e0.\nLe cause.\nLa crisi del 1983 ebbe portata mondiale, e fu causata da un insieme di fattori, tra i quali:\nLe conseguenze sull'industria dei videogiochi.\nNel 1982 il mercato era saturo di prodotti ritenuti complessivamente scadenti dalla critica, e un manager della Mattel diede una spiegazione al fenomeno: \"Due anni di produzione sono stati lanciati sul mercato in un anno, e non c'\u00e8 modo di bilanciare il sistema\". Quando i negozi restituivano la merce invenduta agli editori, questi dovevano avere nuovi prodotti o rimborsare i negozianti\u00a0\u2013 il che port\u00f2 alla chiusura di molti produttori senza esperienza, tra cui la fallimentare \"Us Games\" della Quaker Oats.\nNel dicembre 1982 i venditori scontarono selvaggiamente i videogiochi: difficilmente si trovavano giochi a meno di 34,95 dollari (65\u20ac nel 2005), ma per il Natale di quell'anno gli stessi prodotti vennero spesso trovati a 4,95 dollari. Cos\u00ec, nel giugno 1983 il mercato dei giochi a prezzo pieno era gi\u00e0 morto, visto che i consumatori affluivano solamente nel mercato degli sconti e dei giochi a basso e bassissimo budget. La clientela, che in poco tempo si stanc\u00f2 della scarsa qualit\u00e0 dei giochi di basso profilo, prefer\u00ec in seguito abbandonare interamente il mondo dei videogiochi, piuttosto che rivolgersi al mercato dei giochi di alta qualit\u00e0.\nQuesto provoc\u00f2 una vera e propria purga delle aziende del settore: produttori di console come Mattel, Magnavox e Coleco abbandonarono il mercato. Imagic sospese l'IPO il giorno prima della sua vendita al pubblico e fall\u00ec non molto tempo dopo. La pi\u00f9 grande produttrice di cartucce, Activision sopravvisse per molti anni nel mercato dei computer, grazie a una serie di massicci rimborsi fiscali e aggredendo il mercato dei giochi basati sui personal computer.\nLa crisi, al contrario, permise l'esplosione dei giochi da bar e delle sale giochi, che trassero profitto dallo smantellamento, ancorch\u00e9 temporaneo, dell'iniziativa commerciale per i prodotti \"home-based\". Alcuni considerarono il 1983 come il picco della storia dei giochi arcade, con l'uscita di \"Dragon's Lair\", il primo videogioco laserdisc, la cui sensazionalit\u00e0 includeva un massiccio uso di scene animate disegnate a mano come un vero cartone animato.\nIl crack produsse due effetti. Il dominio del mercato delle console si spost\u00f2 dagli Stati Uniti al Giappone. Quando il mercato dei videogiochi rifior\u00ec nel 1987, il dominio era del NES, che aveva come concorrente il Master System della SEGA. Atari non riusc\u00ec mai a dominare il mercato, e termin\u00f2 di produrre console nel 1996, dopo il fallimento dell'Atari Jaguar. Soltanto negli anni 2000 gli Stati Uniti, cinque anni dopo grazie a Microsoft con la sua Xbox, sono tornati a competere sul mercato delle console.\nUn secondo effetto fu l'istituzione di misure di controllo dello sviluppo di giochi di terze parti. Nintendo limit\u00f2 il mercato dei giochi per il NES di terze parti a soli 5 giochi all'anno, imponendo che le cartucce fossero costruite dalla Nintendo stessa, nonch\u00e9 di essere pagata in anticipo. Le cartucce non potevano essere restituite alla Nintendo, quindi i produttori di videogiochi si assumevano tutti i rischi di vendita. Nintendo affermava che ci\u00f2 serviva ad evitare giochi di scarsa qualit\u00e0.\nDocumentari.\nIl fallimento sul mercato dei videogiochi \"Pac-Man\" e \"E.T.\" per l'Atari 2600 e il loro seppellimento nella discarica di Alamogordo sono stati lo spunto principale per la creazione del documentario \"\", in Italia disponibile su Netflix."}
{"id": "304040", "revid": "1318658", "url": "https://it.wikipedia.org/wiki?curid=304040", "title": "Trecento (disambigua)", "text": ""}
{"id": "304041", "revid": "1924342", "url": "https://it.wikipedia.org/wiki?curid=304041", "title": "Paranoid (album Black Sabbath)", "text": "Paranoid \u00e8 il secondo album in studio del gruppo musicale britannico Black Sabbath, pubblicato per la prima volta nel Regno Unito il 18 settembre 1970 dalla Vertigo Records, e in seguito negli Stati Uniti il 7 gennaio 1971 dalla Warner Bros. Records.\nSi stima che l'album abbia venduto oltre 10\u00a0000\u00a0000 di copie in tutto il mondo.\nDescrizione.\nRegistrato, in soli cinque giorni, negli stessi studi in cui fu registrato il primo album, inizialmente doveva essere pubblicato con il titolo di \"War Pigs\" (l'omonima canzone si chiamava \"Walpurgis\" e aveva un testo diverso) a causa dell'impatto della guerra del Vietnam, poi il titolo fu cambiato in \"Paranoid\", anche se sulla copertina rimane la rappresentazione di un \"war pig\" (tradotto letteralmente: \"porco della guerra\"). Con \"Paranoid\" i Black Sabbath mostrano di sapere andare oltre l'immagine \"oscura\" del loro primo album proponendo dei brani con temi pi\u00f9 attuali come \"War Pigs\", che ha un testo pacifista o \"Iron Man\", con un testo fantascientifico.\nL'album riscosse un notevole successo commerciale (rappresenta tuttora il maggior successo del gruppo), certificato con sei dischi di platino (uno in Canada, quattro negli Stati Uniti e uno in Italia) e uno d'oro (nel Regno Unito) e contribu\u00ec alla nascita degli stilemi dell'heavy metal. Tutti i brani dell'album hanno riscosso un grande successo (eccetto \"Rat Salad\", una jam session con un assolo di batteria di Bill Ward), in particolare \"War Pigs\", \"Paranoid\" (questo brano, molto popolare negli anni settanta, ha lasciato un evidente segno nella storia della musica rock in generale ed \u00e8 stato nel tempo oggetto di numerose cover da parte di svariati artisti, tra cui gli Iron Maiden, i Faith No More, i Pantera e i Megadeth), \"Planet Caravan\" (questo brano sar\u00e0 reinterpretato dai Pantera che lo pubblicheranno anche come singolo), \"Iron Man\" e \"Fairies Wear Boots\".\nRiconoscimenti ed eredit\u00e0 musicale.\nNei decenni successivi alla sua pubblicazione iniziale, \"Paranoid\" \u00e8 stato considerato da molti come il miglior album dei Black Sabbath, e secondo alcuni \u00e8 il migliore album heavy metal di tutti i tempi.\nAll'epoca l'album, come il suo predecessore, fu giudicato male dal critico musicale Robert Christgau, che lo classific\u00f2 con il voto \"C-\", pur ammettendo che i Black Sabbath lo avessero stupito con il loro heavy metal. Tuttavia, in seguito, la critica si \u00e8 mostrata molto pi\u00f9 favorevole nei confronti dell'album, rispetto a quelle poche critiche negative degli anni settanta. Steve Huey, di All Music Guide, cita Paranoid come \"uno dei pi\u00f9 grandi ed influenti album heavy metal di tutti i tempi\" ed ha inoltre definito il sound heavy metal di Paranoid come \"lo stile pi\u00f9 heavy metal di qualsiasi altro album nella storia\", mentre Ben Mitchell di Blender lo ha descritto come \"il pi\u00f9 grande album heavy metal di tutti i tempi\".\nNel giugno del 2017 la rivista \"Rolling Stone\" ha collocato l'album al primo posto tra i 100 migliori album metal di tutti i tempi.\nTracce.\nTesti di Geezer Butler, tranne \"Planet Caravan\" (Ozzy Osbourne), musiche di Ozzy Osbourne, Tony Iommi, Geezer Butler, Bill Ward."}
{"id": "304051", "revid": "1410376", "url": "https://it.wikipedia.org/wiki?curid=304051", "title": "Stadio Carlo Zecchini", "text": "Lo stadio Carlo Zecchini \u00e8 un impianto sportivo multifunzione italiano di Grosseto.\nDi propriet\u00e0 comunale, \u00e8 sede degli incontri interni del club calcistico dell'U.S. Grosseto e di eventi di atletica leggera.\nNato nel 1952 come \"Stadio comunale\", dal 2003 \u00e8 intitolato a Carlo Zecchini, storico calciatore del .\nNel 1960 fu utilizzato come sede degli incontri del torneo di calcio dell'Olimpiade romana.\nLo stadio \u00e8 dal 2019 in gestione all'associazione sportiva Atletica Leggera Grosseto, mentre al club calcistico U.S. Grosseto ne \u00e8 conferito l'usufrutto gratuito.\nDati geografici.\nLo stadio sorge nel quartiere di Gorarella, circa 500 m ad ovest del centro storico della citt\u00e0, in una zona vocazionalmente dedicata alle attivit\u00e0 sportive: gli si affiancano infatti una piscina olimpica, il campo di atletica leggera Bruno Zauli, il velodromo e il campo di allenamento dell'U.S. Grosseto (intitolato a Nilo Palazzoli).\nStoria.\nLo stadio venne inaugurato il 12 ottobre 1952, in occasione dell'incontro di campionato di IV Serie contro il Signe. Il progetto, redatto nel 1948 dall'architetto Raffaello Fagnoni e dagli ingegneri Enrico Bianchini e Dagoberto Ortensi, con direzione dei lavori dell'ingegnere Umberto Tombari, presenta profili di monumentalit\u00e0, sicch\u00e9 l'impianto \u00e8 soggetto a vincolo architettonico della Soprintendenza ai Beni Culturali. Lo stadio sub\u00ec alcuni ammodernamenti in occasione delle Olimpiadi di Roma del 1960, poich\u00e9 Grosseto era stata indicata come sede di tre partite del Torneo Olimpico di calcio: ci\u00f2 gli valse la denominazione ufficiale di \"stadio olimpico comunale\", poi affiancata nel 2003 dall'intitolazione a Carlo Zecchini, \"bandiera\" del calcio maremmano con oltre 300 presenze e circa 120 reti in maglia biancorossa.\nGli spalti erano originariamente capaci di posti totali, dei quali seduti e in piedi, suddivisi in una tribuna centrale a doppio livello (unica ad essere dotata di copertura), un prospiciente settore \"gradinata\" costruito a terrapieno (sicch\u00e9 parte dello stadio veniva a trovarsi sotto il naturale livello di calpestio) e due bassi \"curvini\" (non raccordati al resto delle gradinate) sui lati corti.\nNel 2007, a seguito della prima promozione del in Serie B, lo stadio \u00e8 stato adeguato alle relative normative della Lega Calcio: gli spogliatoi sono stati riallestiti e l'accesso al campo \u00e8 stato riposizionato a livello del prato (\"tombando\" l'originario tunnel sotterraneo), che a sua volta \u00e8 stato completamente rizollato. La capienza, che nei decenni precedenti per motivi di sicurezza era stata progressivamente ridotta a circa 5000 posti, venne riportata a 10000 unit\u00e0 (tutte a sedere) mediante la posa di tribune in prefabbricato metallico sopra la curva nord (ospitante storicamente i gruppi della tifoseria organizzata grossetana) e la curva sud (sede delle tifoserie ospiti). A servizio del pubblico venne inoltre posto in opera un tabellone elettronico (poi sostituito a inizio 2012 da un nuovo schermo LED da 4x3 metri dismesso dall'Arena Garibaldi di Pisa, ove non veniva pi\u00f9 usato dopo la retrocessione dei nerazzurri nei campionati dilettantistici). Nell'estate del 2010 lo stadio \u00e8 stato sottoposto ad un'ulteriore ristrutturazione con il rifacimento dell'impianto audio; da ultimo nel 2017 \u00e8 stata totalmente sostituita la pista d'atletica leggera.\nLa duplice crisi e rinascita societaria del Grosseto nella seconda met\u00e0 degli anni 2010 ha comportato una progressiva riduzione della capienza effettiva dell'impianto, che pur senza intervenire sulle strutture \u00e8 stata riportata tra i 6000 e i 5000 posti.\nCompetizioni.\nAtletica leggera.\nAl di fuori dell'ambito calcistico, lo stadio grossetano accoglie regolarmente competizioni di atletica leggera di rilievo regionale, nazionale e internazionale.\nTrasporti.\nLo stadio dista 10 minuti a piedi (5 in automobile) dalla stazione ferroviaria di Grosseto, servita dalla linea Tirrenica; non lontana da esso \u00e8 inoltre la Strada statale 1 Via Aurelia."}
{"id": "304054", "revid": "4855949", "url": "https://it.wikipedia.org/wiki?curid=304054", "title": "Veicolo snodabile", "text": ""}
{"id": "304056", "revid": "1833487", "url": "https://it.wikipedia.org/wiki?curid=304056", "title": "Andrijan Grigor'evi\u010d Nikolaev", "text": "Nacque in Ciuvascia al tempo una Repubblica Socialista Sovietica Autonoma, ora facente parte della parte europea della Federazione Russa.\nStudi e carriera.\nNikolaev frequent\u00f2 una scuola di formazione professionale per diventare medico, cambi\u00f2 successivamente facolt\u00e0 per studiare economia forestale in Carelia, dove si diplom\u00f2 nel 1947 quale guardaboschi. Nel 1950 venne chiamato a prestare servizio presso l'Armata Rossa, dove venne addestrato quale pilota di aerei da combattimento fino al 1954. Contemporaneamente frequent\u00f2 la scuola superiore dell'aeronautica militare e l\"Accademia per Ingegneri dell'Aeronautica Militare dell'Unione Sovietica\". Dal 1955 al 1960 prest\u00f2 regolare servizio in diverse unit\u00e0 dell'aviazione.\nNel marzo del 1960 avvenne la sua selezione per il programma spaziale e la sua nomina quale membro del primo gruppo di cosmonauti scelti. Durante la missione Vostok 3 svoltasi dall'11 al 14 agosto 1962 divenne il terzo cosmonauta sovietico che dopo Jurij Alekseevi\u010d Gagarin e German Stepanovi\u010d Titov raggiunse lo spazio. A bordo della Vostok 3 orbit\u00f2 per quattro giorni raggiungendo ben 64 orbite. Storica fu la sua conferenza stampa svoltasi a Mosca pochi giorni dopo il suo rientro. Assieme a Pavlo Romanovy\u010d Popovy\u010d, che a bordo della Vostok 4 era stato lanciato nello spazio un giorno dopo, raccont\u00f2 di questa sua esperienza davanti da ben 5000 giornalisti. Quale comandante di una navicella spaziale scelse il nomignolo di \u0421\u043e\u043a\u043e\u043b (\"Sokol\", it. \"falco\") per i collegamenti via radio.\nA partire dal 1966 inizi\u00f2 con l'addestramento per un successivo volo verso la Luna. Nel 1970 venne nominato per l'esecuzione della missione della Sojuz 9. Dell'equipaggio fece inoltre parte il cosmonauta Vitalij Ivanovi\u010d Sevast'janov. Con 18 giorni di permanenza nello spazio era stato raggiunto un nuovo record di permanenza nello stato di assenza di forza di gravit\u00e0.\nAl rientro a terra venne constatato un forte grado di affaticamento dei cosmonauti, fenomeno successivamente denominato \"effetto Nikolaev\". Sin da tale momento fu evidentemente chiaro, che per una missione verso una stazione spaziale fosse necessario un apposito allenamento fisico per evitare tale effetto.\nNel 1963 Nikolaev si spos\u00f2 con Valentina Vladimirovna Tere\u0161kova, la prima donna in assoluto a volare nello spazio il 16 giugno 1963 e successivamente membro dell\"Alto Soviet\" dell'Unione Sovietica. Il matrimonio venne celebrato a Mosca e usato per fini propagandistici sovietici. Si parla addirittura che il tutto fosse stato un'idea ed una messa in scena dell'allora Primo segretario del Partito Comunista dell'Unione Sovietica Nikita Sergeevi\u010d Chru\u0161\u010d\u00ebv. Ad ogni modo venne assegnato agli sposi un appartamento di lusso sul \"Kutuzovskij Prospekt\". Nel 1964 nacque la loro figlia Aljenka. Il matrimonio venne sciolto nel 1982.\nSuccessivamente divenne direttore del Centro di addestramento cosmonauti Jurij Gagarin. Dal 1990 al 1993 fu deputato del \"Congresso del Popolo Sovietico\". Gli venne conferito per due volte il titolo onorario di \"Eroe dell'Unione Sovietica\" e venne decorato dell'ordine di Lenin. Pure un cratere lunare porta il suo nome. In occasione del suo 70\u00ba compleanno venne prodotta una bottiglia di vodka decorata con il suo ritratto. \nMorte.\n\u00c8 morto a causa di un collasso cardiaco all'et\u00e0 di 74 anni mentre faceva l'arbitro durante una festa sportiva nella sua terra natale."}
{"id": "304093", "revid": "287204", "url": "https://it.wikipedia.org/wiki?curid=304093", "title": "Caffe", "text": ""}
{"id": "304094", "revid": "77358", "url": "https://it.wikipedia.org/wiki?curid=304094", "title": "Veicoli snodabili", "text": ""}
{"id": "304099", "revid": "6923", "url": "https://it.wikipedia.org/wiki?curid=304099", "title": "Castello di Versailles", "text": ""}
{"id": "304101", "revid": "35804", "url": "https://it.wikipedia.org/wiki?curid=304101", "title": "Secondo Reich", "text": ""}
{"id": "304103", "revid": "2027518", "url": "https://it.wikipedia.org/wiki?curid=304103", "title": "Col Visentin", "text": "Il Col Visentin (1.763 ) \u00e8 una montagna delle Prealpi Bellunesi, in Veneto, che segna un punto geografico di confine tra la provincia di Belluno e la provincia di Treviso.\nDescrizione.\nCol Visentin si trova nella punta pi\u00f9 scoscesa del versante meridionale del Nevegal di pertinenza territoriale della provincia di Treviso.\nLa cima del \"Col Visentin\" a 1.763 metri di altitudine, si trova in una posizione dominante sulla \"pianura trevigiana\" e sulla Valbelluna, e domina il Fadalto, la Val Lapisina, il Lago Morto ed il Lago di Santa Croce, nonch\u00e9 il Montello.\nDalla sommit\u00e0, l'orizzonte spazia dal monte Pizzoc alla laguna di Venezia, dai Colli Euganei all'altopiano del Cansiglio. La vista si estende pure su buona parte delle Dolomiti delle quali \u00e8 possibile scorgere le cime pi\u00f9 elevate.\nOrigine del nome.\nLa citt\u00e0 di Vicenza nel 1414, per evitare una guerra, diede le chiavi delle proprie porte a Venezia che si stava sempre pi\u00f9 espandendo nell'entroterra, entrando cos\u00ec ineluttabilmente a far parte della Repubblica Serenissima Veneta. La citt\u00e0 inizialmente fu spogliata di molti beni e propriet\u00e0, e molti nobili cittadini e delle limitrofe campagne abbandonarono la citt\u00e0 per evitare ulteriori requisizioni. Vicenza cadde quindi in un grave e profondo periodo di crisi economica e divenne cos\u00ec preda di ogni malaffare e di ogni tipo manigoldo.\nLa Serenissima, rendendosi conto del grave dissesto economico in cui versavano i cittadini vicentini, promulg\u00f2 dei seri provvedimenti legislativi ed agevolazioni fiscali concrete per favorire l'insediamento di una nuova e stabile Nobilt\u00e0, la quale riprese ben presto il controllo ferreo e completo della citt\u00e0.\nIl 12 Giugno 1486 per ripulire la citt\u00e0 di Vicenza anche dalla piaga dell'usura, vennero espulsi pure gli ebrei. Queste masse si diressero verso le citt\u00e0 limitrofe, come Verona, Padova, ma vennero respinte. Gli ebrei decisero quindi di recarsi a Treviso pensando di essere accolti in ragione delle storiche rivalit\u00e0, dato che i trevigiani avevano combattuto contro Vicenza, e che per essere stati sconfitti, avvelenarono Cangrande I della Scala che mor\u00ec tra atroci dolori il 22 Luglio 1329 dopo il suo pacifico arrivo trionfale in citt\u00e0. \nQueste masse di esuli furono invece respinte dalla citt\u00e0, pur ottennero tuttavia dai trevigiani di potersi stabilire presso il colle che diverr\u00e0 appunto \"Col dei Vicentini\", da cui dialetticamente poi denominato Col Visentin.\nGeomorfologia.\nIl \"Gruppo del Visentin\" \u00e8 il risultato dell'erosione del \"Ghiacciaio del Piave\" e del suo \"ramo lapesino\".\nLe formazioni litologiche dell'area del \"Gruppo Visentin\" sono di carattere sedimentario marino e calcaree, risalenti al periodo che va dal Giurassico al Miocene medio.\nNella parte occidentale, la piega anticlinale del \"Col Visentin\" si estende sino alla \"Val Lapisina\" ed \u00e8 caratterizzata dalla presenza di depositi giurassici bacinali che sono stati dislocati dalla presenza di faglie inverse parallele all\u2019asse vallivo, ed appartenenti alla Linea Longhere-Fadalto-Cadola, terminanti con la struttura a fiore di Colesei.\nLe sequenze mesozoiche affiorano nella parte centrale-meridionale della \"Val Lapisina\" e rappresentano termini transizionali tra \"facies pelagiche\" e di scarpata, in cui la zona \u00e8 collocata al margine tra il \"Bacino Bellunese\" e la \"Piattaforma Friulana\".\nPi\u00f9 a sud si trovano i depositi terrigeni di molassa che costituiscono le formazioni terziarie\nI depositi quaternari sono costituiti da materiali olocenici e tardo pleistocenici che formano i depositi superficiali concentrati nel fondovalle che hanno estensioni notevoli con spessori anche di duecento metri a Nord del Lago Morto. Questi depositi rappresentano il prodotto dell\u2019azione dei diversi agenti che hanno operato e che tuttora operano nell\u2019area.\nSalita alla vetta.\nCol Visentin \u00e8 una nota meta per facili escursioni a piedi sul gruppo del Nevegal, ed \u00e8 sede di importanti impianti meteorologici, di impianti radiocomunicazione, di radiodiffusione, e di impianti di ripetizione per canali televisivi.\nE' possibile ascendere alla cima partendo da Nord raggiungendo la localit\u00e0 turistica \"Nevegal\" da cui si sale con una comoda strada al \"Rifugio Casera\" a (1.400\u00a0m); da qui inizia il \"Sentiero delle creste\" che porta a \"Col Faverghera\" (1.030\u00a0m), che raggiunge un \"Giardino Botanico\" ed il \"Rifugio Brigata\" (1.617\u00a0m); proseguendo si giunge a \"Col Toront\" (1.675\u00a0m) ed infine al \"Rifugio Col Visentin\" a (1.673\u00a0m).\nIl \"Rifugio Col Visentin\" \u00e8 facilmente raggiungibile anche da Sud, con la stradina che da Serravalle raggiunge il parcheggio \"Col Occett\", da cui inizia un bellissimo percorso escursionistico attraverso il Bosco Occett."}
{"id": "304104", "revid": "287204", "url": "https://it.wikipedia.org/wiki?curid=304104", "title": "Siccomario", "text": "Il Siccomario (\"Sicumar\" in dialetto pavese) \u00e8 un territorio di 13 070 abitanti appartenente alla Provincia di Pavia, immediatamente a sud del capoluogo.\n\u00c8 delimitato a sud dal fiume Po, a est dal Ticino, a nord dal canale Gravellone che lo divide da Pavia, a ovest dal confine storico con la Lomellina. Dal punto di vista geografico, la Lomellina occupa il piano diluviale, che domina da un terrazzo di circa 15 metri il piano alluvionale alla confluenza di Po e Ticino, in cui si situa il Siccomario.\nConosciuto fin dall'antichit\u00e0 come zona particolarmente fertile, \u00e8 dedito ancora oggi principalmente all'agricoltura. Comprende i comuni di Travac\u00f2 Siccomario, San Martino Siccomario e una parte del comune di Cava Manara (limitatamente alle frazioni \"Gerre Chiozzo\", \"Tre Re\" e \"Mezzana Corti\").\nConfina a sud con il territorio al di l\u00e0 del Po, che come tale prende il nome di Oltrep\u00f2 Pavese.\nIl nome Siccomario comparve per la prima volta in un documento del 1099 riguardante una vendita di beni da parte della abbazia di San Maiolo in Pavia, sotto la forma \"Sigemarius\", forse da un nome di persona di origine germanica, proprietario terriero della zona. A San Martino viene aggiunto il toponimo \"Siccomario \" solo nei primi dell'Ottocento. Nel 1356, durante uno sfortunato tentivo di conquistare Pavia, le forze di Galeazzo II Visconti si accamparono nel Siccomario.\nNumerose sono le citazioni e le descrizioni del Siccomario nei secoli, come Opicino de Canistris (1330) o Bernardo Sacco (1565)."}
{"id": "304106", "revid": "599013", "url": "https://it.wikipedia.org/wiki?curid=304106", "title": "Geminazione", "text": ""}
{"id": "304111", "revid": "181699", "url": "https://it.wikipedia.org/wiki?curid=304111", "title": "Tribunale militare", "text": "Un tribunale militare \u00e8 un tribunale competente a giudicare i membri delle forze armate, in materia di reati previsti dai codici penali militari di guerra e di pace.\nCompetenza.\nI tribunali militari in tempo di guerra hanno la giurisdizione stabilita dalla legge. In tempo di pace hanno giurisdizione soltanto per i reati militari commessi da appartenenti alle forze armate di uno Stato.\nNel mondo.\nItalia.\nL'organizzazione della magistratura militare italiana ai sensi della legge 24 dicembre 2007 n. 244, art. 2, comma 603 e ss. era cos\u00ec articolata:\nSono soppressi in tempo di pace numerosi organi giudiziari militari, quali Tribunali militari di bordo, Tribunali militari presso forze armate concentrate, o presso Corpi di spedizione all'estero; il Tribunale supremo militare. Le funzioni del \"Tribunale supremo militare\" sono oggi esercitate dalla Corte Suprema di Cassazione.\nOggi le circoscrizioni giudiziarie, i tribunali e la loro composizione e le aree territoriali di giurisdizione sono disciplinate dal I libro, II titolo, capo VI del d.lgs 15 marzo 2010 n, 66 (\"Codice dell'ordinamento militare\")."}
{"id": "304112", "revid": "599013", "url": "https://it.wikipedia.org/wiki?curid=304112", "title": "Erm", "text": ""}
{"id": "304113", "revid": "465169", "url": "https://it.wikipedia.org/wiki?curid=304113", "title": "Fiat 600 Savio Jungla", "text": "La Fiat 600 Savio Jungla \u00e8 una autovettura per il tempo libero, tipologia d'auto anche conosciuta come \"spiaggina\", prodotta dalla Carrozzeria Savio negli anni sessanta e settanta.\nIl contesto.\nPiccola vettura scoperta a trazione posteriore, fu voluta da Gianni Agnelli per contrastare la Mini Moke e fu realizzata dalla Carrozzeria Savio. La meccanica era la stessa della Fiat 600 D mentre le ruote e le gomme 5.20x14 erano quelle della Fiat 1100. La linea era molto squadrata e si discostava notevolmente da quella delle vetture da cui aveva origine.\nPresentata al Salone dell'automobile di Torino nel 1965 con il nome \"giungla\", poi modificato in jungla, la vettura poteva raggiungere una velocit\u00e0 massima di 95 km/h. Furono realizzate tre pre-serie: una verde chiaro (del d\u00e9pliant originale) poi verniciata panna con copertura chiara; un modello grigio con copertura nera successivamente distrutto in un incidente; una tinta avorio con tetto nero (poi rifatto blu) con un baule modificato e schienale posteriore estensibile per il trasporto di merci sino a 250\u00a0kg. Quest'ultima servir\u00e0 anche come base per la fornitura alle forze armate essendo stata affidata alla \"Cecchignola\".\nTra i tratti distintivi si pu\u00f2 ricordare il parabrezza abbattibile che veniva appoggiato su due gommini fissati al cofano, la strumentazione molto scarna (composta solo dal contachilometri di origine Fiat 500 collocato a destra del volante e dalle spie di olio, riserva carburante, dinamo, abbaglianti e allarme temperatura acqua radiatore), un solo tergicristallo con motorino a vista, la ruota di scorta esterna ancorata al baule e dotata di copribullone antifurto. Era possibile sceglierla in otto differenti colorazioni; verde (militare e salvia), rosso, arancio, giallo (scuolabus), bianco, blu, beige. Fino al 1969 questi modelli invece delle porte avevano semplici telai rivestiti in tela, sui quali si infilava a pressione la parte alta, sempre in tela, comprendente i vetri laterali. In quell'anno infatti furono montate le porte in lamiera, modificato il cofano posteriore del motore con l'impiego di nuove cerniere che permettevano di aprirlo senza togliere la ruota di scorta e irrobustita la scocca con modifica dei lamierati laterali, ora con nervature sotto la presa d'aria e a grande richiesta dei clienti, aggiunto un secondo motorino per i tergicristalli che fino ad allora era unico sul lato guida.\nLa produzione totale si ferm\u00f2 a 3200 auto comprensive delle 300 dotate di riduttore (il \"primino\") e di quelle fornite a vari enti dello Stato: Enel, Stipel, Guardia forestale, Carabinieri, Polizia venatoria. Alcune autovetture avevano motore SEAT e con cofano in vetroresina; una montava meccanica Zastava.\nVersioni speciali.\nUn modello di nome \"Kelly 600\" fu realizzato in pochi esemplari dalla concessionaria G.A.M. del Principato di Monaco su meccanica SEAT a richiesta anche con elaborazione OTAS (Giannini Zen) le cui particolarit\u00e0 pi\u00f9 vistose erano la ruota di scorta collocata anteriormente (come sulla \"Fiat 500 Albarella\") e un portapacchi sul baule posteriore sul quale era fissato con cinghie di cuoio un bauletto in legno. Il cofano aveva un unico gommino con cinghietta lunga che serviva anche a fissare la ruota di scorta, l'interno presentava materiali pi\u00f9 pregiati addirittura la moquette nautica e l'hard top era in fibra di vetro completamente diverso il telaio della cappotte e la struttura superiore delle porte che erano completamente differenti nella versione capotte tela e hard top. Montava inoltre ammortizzatori diversi che le permettevano di montare pneumatici pi\u00f9 larghi rispetto alla versione originale. Su richiesta venivano montati anche interni in midollino e tinte particolari. Per la Kelly l'importatore richiese al carrozziere alcuni allestimenti speciali come la ruota di scorta montata davanti al muso in verticale, la verniciatura bicolore rosso e nero ma si conoscono anche esemplari blu e neri.\nSuccessivamente fu presentato un modello 600 Jungla con meccanica A112 la cui unica differenza era di avere la griglia anteriore come la Jeep, obbligatoria per il raffreddamento; vennero in seguito realizzati modelli basati sulla meccanica della Fiat 126, ma non riscossero lo stesso successo di quelli precedenti.\nSeconda versione.\nLa seconda versione della Jungla Savio si contraddistingue per la sostituzione della meccanica 600 da cui purtroppo ereditava problemi di innalzamenti di temperatura con conseguenti danni alle guarnizioni di testata. Savio infatti prefer\u00ec utilizzare la meccanica derivata dalla 500R raffreddata ad aria che garantiva migliore affidabilit\u00e0"}
{"id": "304115", "revid": "129276", "url": "https://it.wikipedia.org/wiki?curid=304115", "title": "Employee Relationship Management", "text": "I sistemi di Employee Relationship Management (sigla ERM; traducibile come \"gestione relazioni con gli impiegati\") sono sistemi che supportano la gestione delle relazioni con i collaboratori di una azienda: nascono dall'idea che una gestione pi\u00f9 attenta delle relazioni con i collaboratori pu\u00f2 portare a benefici aziendali.\nI campi di applicazione di questi sistemi sono molti e, in analogia a quanto avviene con i sistemi di Customer relationship management per i clienti di un'azienda, tendono a seguire il collaboratore lungo tutto il ciclo di vita della prestazione d'opera dello stesso all'azienda.\nNella categoria vengono quindi inclusi sia sistemi informatici a supporto della ricerca dei collaboratori che sistemi a supporto del monitoraggio delle attivit\u00e0 degli stessi, come anche sistemi per la gestione e valorizzazione del personale.\nLa linea evolutiva dei sistemi ERM ha visto sempre pi\u00f9 affermarsi, ultimamente, sistemi informativi che permettono al collaboratore di accedere direttamente alle informazioni allo stesso pertinenti in modalit\u00e0 \"self-care\"."}
{"id": "304116", "revid": "1001457", "url": "https://it.wikipedia.org/wiki?curid=304116", "title": "Andrijan Grigorjevitsch Nikolajev", "text": ""}
{"id": "304118", "revid": "78273", "url": "https://it.wikipedia.org/wiki?curid=304118", "title": "Andrijan Nikolajev", "text": ""}
{"id": "304119", "revid": "2086778", "url": "https://it.wikipedia.org/wiki?curid=304119", "title": "Rievocazione storica dell'investitura del mastrogiurato", "text": "La Rievocazione Storica dell'Investitura del Mastrogiurato \u00e8 un festival medievale celebrato annualmente a Lanciano, in provincia di Chieti.\nOrganizzata a partire dagli anni sessanta come allestimento di mercatini medievali in occasione di settembre, con la festa del Dono alla Madonna, dal 1981 la tradizione \u00e8 passata in forma ufficiale nelle mani della citt\u00e0 di Lanciano, che ne celebra la rievocazione storica ogni anno tra la fine di agosto e gli inizi di settembre, collocandola all'ultimo giorno della cosiddetta \"Settimana Medievale\".\nLa celebrazione odierna \u00e8 una forma pi\u00f9 amplificata delle classiche feste originali, in cui si celebrano eventi che rievocano il Medioevo con spettacoli, musiche e balli per tutto il centro storico della citt\u00e0, con elezione finale del mastrogiurato, ossia il signore delle feste lancianesi.\nTra i figuranti in costume ci sono associazioni dei centri di Bucchianico, Ortona, L'Aquila e Rocca San Giovanni, nonch\u00e9 maestranze estere.\nIn occasione del 35\u00ba anniversario della Rievocazione Storica, ossia il 2016, \u00e8 stato apportata una modifica al programma festivo, spostando la Settimana Medievale nei giorni 28-4 settembre. Inoltre, con il restauro delle Torri Montanare (XI secolo), \u00e8 stato aggiunto un percorso enogastronomico turistico con processione al rione storico Civitanova e alla roccaforte dei Normanni.\nStoria.\nLa figura storica del Mastrogiurato a Lanciano.\nIl mastrogiurato fu una carica istituita nel 1304 dal re Carlo II d'Angi\u00f2, eleggibile in tutte le citt\u00e0 libere del Regno di Napoli, come Lanciano, destinata ad affiancare il sindaco e il capitano nelle sue funzioni, assolvendo gli incarichi di sorveglianza dei mercati e degli approvvigionamenti cittadini, dell'apertura e chiusura delle porte delle mura, e del traffico che entrava e usciva dalla citt\u00e0. Lo storico lancianese Omobono Bocache specifica che a Lanciano il mastrogiurato veniva eletto nel palazzo civico con solenne giuramento, e al termine di questo suonavano le campane del palazzo comunale e la cosiddetta \"squilla\" del campanile di San Francesco d'Assisi. A Lanciano questo incarico fu immediatamente rilevante per la potenza economica della citt\u00e0 quanto alle fiere annuali, dell'accoglienza dei mercanti, e dei viandanti e dei pastori transumanti che passavano per la citt\u00e0.\nEssendo inoltre citt\u00e0 demaniale senza signori al potere, dopo che i lancianesi si ribellarono ai baroni fatti insediare da Carlo I d'Angi\u00f2, fu nominato un governatore regio che risiedeva nel palazzo civico. Con l'istituzione nel 1304 di questa carica, Lanciano fui ricompensata da Napoli con vari privilegi e feudi circostanti, tra i quali Guastameroli, Frisa, San Vito Chietino, Castel Frentano, Civitaluparella, Paglieta, Orsogna, divenendo ben presto una superpotenza all'interno dell'Abruzzo Citeriore, e divenne sede di una piccola baronia. Il mastrogiurato di Lanciano aveva dunque l'incarico di sorvegliare lo svolgimento corretto delle fiore e il traffico delle merci, ma anche di addestrare le truppe, presso la Piazza d'Armi delle Torri Montanare, in caso di situazioni belliche, visto che nella storia della citt\u00e0, Lanciano si trov\u00f2 varie volte a combattere contro Ortona, e contro le truppe di Braccio da Montone nel 1423.\nNei secoli a seguire dall'istituzione, la carica del mastrogiurato nel Regno di Napoli fu sempre riconosciuta, in alcuni casi egli arriv\u00f2 a sostituire il governatore stesso nei momenti di estrema necessit\u00e0. Alfonso I d'Aragona per la fedelt\u00e0 dimostrata da Lanciano, concesse a met\u00e0 del Quattrocento la facolt\u00e0 di istituire la Zecca a scopo di incrementare i guadagni delle fiere, sicch\u00e9 si arriv\u00f2 ad istituire una cerimonia storica vera e propria, con il mastrogiurato eletto al palazzo civico che sfilava a cavallo, con un drappello di cortigiani, lungo la via delle Fiere sino a raggiungere al prato per inaugurare l'annuale apertura dei grandi mercati. Si presume che il mastrogiurato sfilasse dalla Piazza del Plebiscito, dove sta il palazzo comunale, sino al Corso della Bandiera, dove si trovava la gabella del dazio, e si accedeva al prato della Fiera. Era seguito dai maggiori dignitari del palazzo comunale, dagli amministratori dei feudi della citt\u00e0, dai \"consoli\", i rappresentanti delle nazionalit\u00e0 partecipanti alla cerimonia, i notabili, dai capi mercanti, da suonatori e giocolieri. Alla lettura del \"Bando\", il mastrogiurato con solenne giuramento inaugurava l'apertura della fiera.\nNella seconda met\u00e0 del 1500, quando Lanciano pass\u00f2 sotto il dominio spagnolo, venivano nominati i capitani di citt\u00e0, tuttavia l'equilibrio storico venutosi a creare con il dominio degli Angi\u00f2 e degli Aragona si ruppe definitivamente a causa del non rispetto delle concessioni e delle libert\u00e0 date al mastrogiurato, che venne vista pi\u00f9 che altro come una figura di nicchia e folkloristica, sicch\u00e9 non venne definitivamente soppiantata nel Settecento. Le fiere, quando Lanciano venne infeudata al Marchese d'Avalos nel 1646, subirono una profonda incrinatura, gi\u00e0 gravate da crisi economiche e carestie, oltretutto Lanciano perse il titolo di baronia, perdendo i feudi e i privilegi angioini e aragonesi, finendo un lento declino.\nLa ripresa del 1981.\nDalle testimonianze del 1799, il mastrogiurato esisteva ancora, ma gli incarichi di privilegio e la cerimonia solenne di apertuira della Fiera erano ormai lontani.\nNel 1981 si costitu\u00ec l'Associazione culturale \"Il Mastrogiurato\", in accordo con il Ministero per le Attivit\u00e0 e Beni Culturali e il Comune di Lanciano, per promuovere e rivalutare la figura del mastrogiurato. La manifestazione si \u00e8 immediatamente radicata nello spirito lancianese e del pubblico dei paesi limitrofi, raggiungendo sempre di pi\u00f9 notoriet\u00e0 a livello regionale e poi nazionale. L'evento, eccettuati cambiamenti, \u00e8 stato fissato due settimane prima dell'avvio delle tradizionali Feste di Settembre, con al celebrazione della processione sacra della patrona Santa Maria del Ponte (16 settembre); si svolge dunque la prima domenica di settembre, subito dopo la fiera tradizionale delle campanelle di Sant'Egidio (31 agosto), in una settimana intera di iniziative culturali e di spettacolo a carattere medievale, che comprende due cene ispirate alla \"panarda\", la fiera medievale delle riproduzioni di armi, strumenti musicali, gingilli vari, concerti di musica antica per le strade del centro storico, spettacoli teatrali, teatro di strada con giocolieri e musici, cavalieri e combattenti che si fidano a tenzoni e duelli, sino all'ultimo giorno con la solenne sfilata delle associazioni storiche limitrofe che partecipano al gran corteo lungo il Corso Trento e Trieste (antica zona della Fiera), sino a raggiungere la Piazza del Plebiscito per il solenne giuramento del mastrogiurato.\nI mastrogiurati eletti dal 1981 ad oggi sono solitamente i dottori in legge, gli avvocati, medici o chirurghi, che si occupano di finanziare la festa, e sono stati:\nSvolgimento della rievocazione.\nCome s'\u00e8 accennato, a Lanciano (in Abruzzo: provincia di Chieti), dal 1981 si manifesta una rievocazione storica della cerimonia di investitura del Mastrogiurato, che segue un programma ben preciso. A partire dagli ultimi giorni del mese di agosto nella citt\u00e0 iniziano le \"Feste di settembre\" (incluse nel cosiddetto \"Settembre lancianese\"), che implicano all'inizio del mese settembrino proprio la cerimonia della rievocazione storica. Dal 26-27 agosto fino ai primi di settembre, incominciano varie cerimonie e feste di preparazione, come l'esposizione di botteghe medievali, fiere di giocattoli e spettacoli con attori, sbandieratori, frombolieri, musici e domatori di falchi, alcuni dei quali implicano artisti provenienti da varie citt\u00e0 degli stati dell'Europa, con le quali Lanciano \u00e8 gemellata.Durante la cerimonia finale del Mastrogiurato sfilano dal \"Corso Trento e Trieste\" fino a Piazza Plebiscito damigelle e cavalieri, seguiti da sbandieratori, suonatori di clarini e soldati. Successivamente entra in scena il seguito del nuovo Mastrogiurato, vestito di nero con un grosso medaglione intorno al collo, che si appresta a salire su un catafalco eretto di fronte al municipio. Prima della cerimonia finale subentrano in piazza tutte le istituzioni e i gruppi gi\u00e0 sfilati prima, seguiti dai gonfaloni dei Quattro Quartieri storici di Lanciano: Sacca, Lancianovecchia, Civitanova e Borgo; successivamente il coro intona vari canti per la preparazione dell'elezione del Mastrogiurato. Questi, prima di essere chiamato veramente con tale titolo, legge al popolo un giuramento in latino, che verr\u00e0 tradotto nelle varie lingue europee, finch\u00e9 non giunge lo scoppio di un fucile, segno che il nuovo Mastrogiurato \u00e8 stato eletto. Seguir\u00e0 una nuova sfilata per il centro storico di Lanciano.\nSettimana Medievale.\nLa Settimana Medievale di Lanciano osserva il seguente programma, suddiviso in diverse giornate per la durata della settimana.\nPrima giornata.\nL'apertura delle feste della \"Settimana Medievale\" a Lanciano viene annunciata il 26 agosto pomeriggio con uno sparo di cannone dalla torre campanaria della Basilica della Madonna del Ponte. Nella prima giornata presso la Piazza Plebiscito, (il centro della zona storica della citt\u00e0) si svolge la celebrazione della \"Tenzone dei Quartieri\". I quattro quartieri storici della Lanciano medievale vengono rappresentati da un gruppo di giovani guerrieri e gareggianti che devono vincere il primo premio in una serie di sfide. Vi possono essere sia combattimenti all'arma bianca di soldati in vesti caratteristiche oppure giochi di societ\u00e0 tra i giovani come cacce e varie altre sfide finch\u00e9 un quartiere non raggiunger\u00e0 il primo premio. Al termine della sfida gli sbandieratori del Mastrogiurato e i suonatori di clarini, tamburi e trombe annunciano la vittoria e le celebrazioni si sospendono fino alla sera. Di notte si festegger\u00e0 la vittoria del Quartiere con cene e degustazioni di piatti tipici presso l'inizio del Quartiere Lancianovecchia, nella salita di Via dei Frentani, ai piedi della Torre San Giovanni e della Chiesa di Sant'Agostino.\nI quartieri vincitori della tenzone sono stati dal 1981 a oggi:\nSeconda giornata.\nSi tiene presso il Polo Museale di Santo Spirito, lontano dalla zona storica di Lanciano, una conferenza stampa che annuncia all'intero pubblico il programma delle feste di settembre e della \"Settimana Medievale\". Intanto per la citt\u00e0 sono ancora in corso le feste con qualche sbandierata e degustazione di piatti tipici, durante la sera a Quartiere Lancianovecchia e Quartiere Borgo (nel Corso Roma).\nTerza giornata.\nCon la terza giornata inizia la vera e propria \"Settimana Medievale\" del Mastrogiurato. Nel tardo pomeriggio in Piazza Plebiscito nell'interno della Sala Mazzini (attigua all'arco che volge verso Quartiere Lancianovecchia) si svolge la rappresentazione teatrale per i bambini \"Le Pinturaccole\", recentemente a cura del regista Gabriele Tinari: uno spettacolo di puro tema medievale basato su una leggenda abruzzese. Intanto per la citt\u00e0 aprono i mercatini artigianali con esposizione di oggettistica e armi da collezione tipiche del Medioevo. Alle ore 21:00, sempre presso Via dei Frentani, si svolge una grande degustazione di piatti tipici, incluso il progetto \"Cammini Medievali\" in cui ai turisti e ai cittadini si spiega cosa siano le \"feste di settembre lancianesi\", incluso l'accompagnamento per i luoghi caratteristici della citt\u00e0, con tappa le antiche botteghe medievali del commercio presso la Chiesa di San Biagio.\nQuarta e quinta giornata.\nSeconda apertura per il Corso Trento e Triste dei mercatini medievali. Vengono esposti come sempre, oggetti da collezione del Medioevo in ogni bancarella, ad opera non solo di artisti botteghe rinomate dell'Italia, ma anche di altri Paesi dell'Europa, tra i quali Germania, Francia, Turchia, Sloveni, India e Inghilterra. Nella Piazza Plebiscito si svolgeranno spettacoli di vario genere, con danzatrici del ventre e cori specializzati in musica sacra. Prestigiatori, mangiatori di fuoco, funamboli e giocolieri faranno da contorno alla festa.Nel Museo diocesano di Lanciano inoltre si aprono mostre del Medioevo e delle armi di tortura della citt\u00e0, mentre nei parchi pubblici si faranno spettacoli per i bambini. Altri spettacoli si terranno presso il \"Teatro Fenaroli\" in Via dei Frentani, mentre per il Corso Trento e Triste nel tardo pomeriggio si svolgeranno parate con giocolieri e cantori di musica antica.\nSesta giornata: la festa delle campanelle di Sant'Egidio da Sansepolcro.\nLa fiera di Sant'Egidio \u00e8 legatissima alla tradizione lancianese, per l'esposizione e la vendita di ogni genere di campana artigianale di ceramica o terracotta dai vari colori e varie forme. L'uso e la lavorazione artigianale della ceramica a Lanciano \u00e8 nota sin dall'epoca romana, pare che gli Etruschi agli italici Frentani avessero insegnato l'uso delle cosiddette \"nundinae\" in terracotta, da decorare con dipinti, come dimostrano vari ritrovamenti archeologici nell'area di Piazza Plebiscito e di Largo San Giovanni (1993-94). Oltretutto la festa \u00e8 legata alla figura di Sant'Egidio, protettore degli ammalati e dei lebbrosi che vagabondavano con un bastone a sonaglio per avvertire la gente della loro presenza, e proprio questo campanello divenne il simbolo della fiera lancianese, per concedere agli artigiani di celebrare il santo con la produzione ed esposizione di varie campane di diversa grandezza, forma, e variet\u00e0 artistica a libera scelta del committente e del produttore.Si tratta di una replica della giornata di Sant'Egidio da Sansepolcro, che si celebra a Lanciano il 31 agosto.Nella sesto d\u00ec della Settimana Medievale, la giornata trascorre normalmente, e all'imbrunire sorgono nel centro storico decine e decine di bancarelle in cui si mettono in mostra giocattoli di ogni genere. Per tradizione i fidanzati si recano di fronte ai trofei di cesti e cestelli di campane e campanelle di creta accumulate in piazza, acquistano una grossa campana, un grazioso cestino che riempiono di frutta e dolciumi, ed offrono il tutto alle loro belle. Queste devono contraccambiare il dono, che ha un significato simbolico per l'unione futura dei due in matrimonio. Esso infatti vuol significare la rinsaldata promessa d'amore.Nella giornata del 31 agosto, la festa sarebbe durata anche la sera del 1\u00ba settembre.\nLa festa di Sant'Egidio a Lanciano nasce da un antico fatto storico: Nella valle degli ortolani infatti, dove Sant'Egidio aveva il suo tempietto aperto al culto distrutto dalla guerra (successivamente per\u00f2 ricostruito, e situato ancora oggi in contrada Sant'Egidio, sotto le mura del rione Civitanova), resta una piccola chiesa di campagna, dove il giorno seguente si festeggia con meno fragore, ma forse con pi\u00f9 calore, il ricordo del santo.\nCon il cambiamento del programma del 2016, la fiera di Sant'Egidio \u00e8 stata isolata dalle celebrazioni della settimana medievale, che \u00e8 stata posticipata, permettendo alla programmazione di aprire i festeggiamenti con la fiera di Sant'Egidio del 31 agosto, e poi con l'avvio delle manifestazioni de \"Il Mastrogiurato\" dai primi giorni di settembre.\nSesta e settima giornata: la \"Panarda\".\nLa Panarda \u00e8 una grande cena a sfondo medievale, che, storicamente, si svolge esattamente gli ultimi due giorni del mese di agosto, proprio durante la celebrazione della festa di Sant'Egidio. Le sue origini sono antichissime, risalenti alla seconda met\u00e0 del Quattrocento, anche se la leggenda vuole che sia stata istituita dal re Carlo II lo Zoppo quando inaugur\u00f2 per la prima volta nel 1304 il Mastrogiurato.La Panarda successivamente si celebr\u00f2 fino ad oggi per i maggiori abitati del centro Italia, inclusi alcuni paesi dell'Abruzzo. La Panarda del Settembre Lancianese si svolge presso il Polo Museale Santo Spirito nel giardinetto quadrangolare intorno al portico dell'antico convento medievale (oggi sconsacrato). S'imbandisce una tavolata enorme in cui vengono serviti ogni tipo di pietanza, dalla zuppa di farro ai cosciotti di agnello che rievoca la cucina dei tempi antichi in cui la festa venne istituita.\nMentre la Panarda si svolge nel Polo museale sia la sesta che la settima serata della Settimana Medievale, per il centro storico prendono sempre iniziativa manifestazioni e spettacoli d'intrattenimento.\nStoria della Panarda.\nLa Panarda, secondo la leggenda, venne celebrata per la prima volta a Lanciano in pieno Rinascimento. Il signorotto della citt\u00e0, o di uno dei quartieri storici, decideva esattamente agli inizi di settembre di organizzare una festa di proporzioni gigantesche interamente dedicata al popolo della citt\u00e0. Infatti egli faceva ci\u00f2 per \"addolcire\" i rapporti tra ricco e povero nella contea, da secoli rimasti in contrapposizione. Sempre nella chiesetta di Santo Spirito il signorotto locale faceva imbandire lunghe e larghe tavole affinch\u00e9 quasi l'intera citt\u00e0 di Lanciano potesse sedervisi e partecipare al banchetto. Uno scoppio di cannone segnava l'inizio del rituale e del servizio dei pasti, che potevano contare dalle 40 alle 50 portate. Un addetto al servizio e alla sicurezza: il \"Guardiano della Panarda\" controllava che tutto andasse secondo le regole senza disordini. Se sorprendeva qualche popolano che si rifiutava di partecipare al servizio dei pasti o che non finiva la propria portata sparava in aria un colpo di fucile. Se costui si ostinava a fuggire o a non mangiare ancora veniva preso e punito severamente.\nRievocazione Storica dell'Investitura del Mastrogiurato.\nL'ultima giornata (l'ottava) segna la chiusura della \"Settimana Medievale\", mentre le cosiddette \"feste del settembre lancianese\" continueranno fino al 16 settembre. Dopo i vari spettacoli tenutisi nelle piazzole delle parti pi\u00f9 antiche di Lanciano, l'ultimo giorno nel tardo pomeriggio inizia il rituale. Una parte della lunghissima parata parte dal Corso Bandiera, situato dietro la Cattedrale della Madonna del Ponte (dove si trovava oltre il ponte la gabella del dazio per accedere al Prato della Fiera), mentre le altre dalle viuzze vicine. Arrivati a Viale delle Rose, corso annesso all'ex ippodromo, tutti i gruppi si riuniscono in uno solo, preceduto da sbandieratori e suonatori di trombe e tamburi, discendendo lentamente il Corso Trento e Trieste sino a Piazza del Plebiscito. Gonfalonieri in costume, riportanti gli stemmi della citt\u00e0, della regione, delle altre citt\u00e0 estere partecipanti alla celebrazione, eccetera conducono il gruppo che scorta il vecchio Mastro delle Feste (il Mastrogiurato, appunto) che deve arrivare in Piazza Plebiscito per l'Investitura del nuovo Giudice delle Feste di Lanciano. Ma prima che costui arrivi a destinazione in piazza si celebrano canti, cori, combattimenti all'arma bianca tra cavalieri e spari da tromboni che annunciano l'arrivo di un nuovo gruppo di sbandieratori, danzatrici del ventre, frombolieri, giocolieri e danzatori.\nOrganizzazione della celebrazione.\nLe varie associazioni intrattengono i turisti, i cittadini e gli ospiti nella Piazza Plebiscito secondo il seguente ordine:\nMercato Medievale durante il Mastrogiurato.\nDurante le serate della \"Settimana Medievale\", in attesa della celebrazione dell'investitura, \u00e8 possibile accedere ai luoghi d'interesse delle zone antiche di Lanciano in cui si svolgono cene ed esposizioni di vari oggetti tipici del Medioevo tramite mercatini.\nDal 2016 tuttavia il mercato medievale si \u00e8 spostato nel rione Civitanova, in Largo dell'Appello, presso il palazzo arcivescovile e la chiesa di Santa Giovina, con allestimento delle bancarelle nella piazzetta, e nel chiostro dell'ex convento.\nNuova programmazione \"La Rocca de lo Mastrogiurato\".\nLa nuova programmazione in vigore dal 2016 e attualmente in corso, prevede delle modifiche alla cerimonia. La settimana medievale di Lanciano si svolge dal 26 agosto al 1\u00ba settembre, includendo dunque, il 31 agosto, la tradizionale fiera di Sant'Egidio, con esposizione e vendita delle campanelle in terracotta lungo il corso Trento e Trieste ed in piazza Plebiscito.\nLa Rocca de lo Mastrogiurato si svolge nel rione storico Civitanova, tra Largo dell'Appello dinanzi al sagrato della chiesa di Santa Giovina, l'ex convento dei Lateranensi e la piazza d'Armi delle Torri Montanare. Si espongono e vendono oggetti a carattere medievale, degustazioni e spettacoli di combattimenti a carattere medievale, danze e spettacoli di giullari.\nCuriosit\u00e0.\nLa figura del mastrogiurato ha un ruolo anche nelle rievocazioni storiche della cinquecentesca \"Processione dei Turchi\" a Potenza in Basilicata, e della seicentesca \"Festa della bandiera\" di Morano Calabro."}
{"id": "304120", "revid": "119634515", "url": "https://it.wikipedia.org/wiki?curid=304120", "title": "Gerhard Gentzen", "text": "Biografia.\nIn giovane et\u00e0 rimase orfano per la morte del padre nel corso della prima guerra mondiale. Pur costretto a cambiare scuole, fin dalla scuola secondaria si dimostr\u00f2 un ottimo studente.\nNel 1928 si iscrisse all'Universit\u00e0 di Greifswald per due semestri, per altri due semestri frequent\u00f2 l'Universit\u00e0 di Gottinga, quindi frequent\u00f2 per un semestre l'Universit\u00e0 di Monaco di Baviera e per un altro semestre l'Universit\u00e0 di Berlino. Nel 1930 torn\u00f2 a Gottinga dove ebbe modo di seguire le lezioni di Paul Bernays, Constantin Carath\u00e9odory, Richard Courant, David Hilbert, Adolf Kneser, Edmund Landau ed Hermann Weyl. Sotto la supervisione di Weyl prepar\u00f2 la sua tesi di dottorato sui fondamenti della matematica che present\u00f2 nel 1933. Ottenuto il dottorato, per rimettersi in salute in seguito alle fatiche dei suoi intensi studi dovette ritirarsi a casa per vari mesi. Torn\u00f2 a Gottinga nel 1934 dove divenne assistente di Hilbert.\nIn questi anni, fino al 1939, svilupp\u00f2 le sue importanti ricerche sulla logica, sui fondamenti della matematica e sulla teoria della dimostrazione.\nVanno ricordati innanzi tutto i suoi risultati sulla deduzione naturale e sul calcolo dei sequenti. Il suo teorema della eliminazione della regola del taglio \u00e8 la pietra di volta per la semantica della teoria della dimostrazione. Alcune delle osservazioni filosofiche scritte nelle sue \"Ricerche sulla deduzione logica\", insieme al detto di Ludwig Wittgenstein \"il significato \u00e8 l'uso\", costituiscono il punto di avvio per la semantica del ruolo inferenziale.\nLa sua feconda attivit\u00e0 venne interrotta dallo scoppio della seconda guerra mondiale. Gentzen svolse il servizio militare dal 1939 al 1941 occupandosi di telecomunicazioni; a causa delle sue cattive condizioni di salute trascorse tre mesi in un ospedale militare e venne quindi congedato. Tornato a Gottinga nel 1942 ottenne la \"Habilitation\" all'insegnamento universitario con una tesi su \"Dimostrabilit\u00e0 e non dimostrabilit\u00e0 della induzione tranfinita ristretta nella teoria dei numeri elementare\".\nNel 1943 ottenne un insegnamento all'Universit\u00e0 tedesca di Praga e qui il 5 maggio 1945, in seguito alla rivolta dei praghesi, venne arrestato insieme a tutto il personale dell'universit\u00e0 tedesca. A causa dei suoi trascorsi militari e politici (aveva aderito alle SA, al NSDAP e al NSD Dozentbund), venne internato dalle truppe russe in un campo di prigionia, dove mor\u00ec poco dopo per inedia."}
{"id": "304122", "revid": "1442080", "url": "https://it.wikipedia.org/wiki?curid=304122", "title": "Type 3", "text": ""}
{"id": "304128", "revid": "112926293", "url": "https://it.wikipedia.org/wiki?curid=304128", "title": "Pavlo Romanovy\u010d Popovy\u010d", "text": "Biografia.\nPopovi\u010d fu studente dell'istituto militare di ufficiali istruttori di volo di Groznyj e dell'accademia dell'aeronautica militare sovietica di Monino.\nVenne selezionato quale cosmonauta il 7 marzo 1960 con il primo gruppo scelto.\nIl 12 agosto 1962 venne lanciato a bordo della capsula spaziale Vostok 4 per il primo volo di gruppo di due navicelle spaziali equipaggiate.\nInfatti solo un giorno prima era avvenuto il lancio della Vostok 3, equipaggiata dal cosmonauta Nikolaev alla quale Popovy\u010d si avvicin\u00f2 fino a 6,5 chilometri.\nTale manovra, che consent\u00ec il collegamento diretto via radio tra le due navicelle spaziali, comunque non pu\u00f2 essere considerata come manovra rendezvous in quanto fu frutto di precisi calcoli di traiettoria e non azione di pilotaggio eseguita dai cosmonauti.\nQuale comandante di una navicella spaziale scelse il nomignolo di \"Berkut\", \"aquila reale\", per i collegamenti via radio.\nDopo 70 ore e 57 minuti di missioni, il 15 agosto 1962 la Vostok 4 atterr\u00f2 senza problemi.\nLa seconda e contemporaneamente ultima missione nello spazio di Popovi\u010d venne lanciata il 3 luglio 1974.\nFu comandante della stazione spaziale Saljut 3 che raggiunse a bordo della navicella Sojuz 14 assieme al cosmonauta Jurij Petrovi\u010d Artjuchin che formava l'equipaggio di questa missione. Il 19 luglio 1974, dopo ben 377 ore e 30 minuti di volo, avvenne l'atterraggio sicuro.\nPopovy\u010d lascio l'Agenzia spaziale russa il 26 gennaio 1982 diventando nel 1989 direttore di un istituto che si occupa dell'esplorazione delle risorse minerali e di ottenimento di energia fossile nella sua sede di Mosca.\nSi conged\u00f2 dal servizio militare attivo nel 1993.\n\u00c8 deceduto a Gurzuf in Crimea nel 2009 pochi giorni prima del suo settantanovesimo compleanno.\nVita privata.\nSpos\u00f2 Marina Popovi\u010d, conosciuta come Madame MiG per il suo lavoro di pilota collaudatrice con la quale ebbe due figlie, Natal'ja (nata nel 1956) e Oksana (nata nel 1968), entrambe laureate presso l'Istituto statale di relazioni internazionali di Mosca.\nRiconoscimenti.\nGli \u00e8 stato dedicato un asteroide, 8444 Popovich ."}
{"id": "304129", "revid": "124333973", "url": "https://it.wikipedia.org/wiki?curid=304129", "title": "Anne Bonny", "text": "Biografia.\nPrimi anni.\nNacque nella contea di Cork, Irlanda, fra il 1697 e il 1705, figlia illegittima di un avvocato, William Cognac, e della sua governante, di nome Mary, o Peg, Brennan. Il padre, in quel periodo, presentava la bambina come figlia di un parente. La legittima moglie di Cognac aveva sollevato pubblicamente lo scandalo e aveva costretto il marito ad abbandonare l'Irlanda. Egli si trasfer\u00ec, con la nuova compagna e la piccola Anne, nella citt\u00e0 di Charleston, nel Sud Carolina, dove acquist\u00f2 delle piantagioni e continu\u00f2 a vivere in agiatezza. Qui, infatti, le sorti della famiglia mutarono in positivo e Cognac raggiunse una buona posizione economica, come mercante e proprietario terriero.\nLa tredicenne Anne viene descritta come un \"ragazzaccio\", con i capelli corti rossi, il viso sporco e i vestiti perennemente a brandelli. Crebbe sviluppando un carattere fiero e, prima ancora di abbandonare la vita borghese cui sembrava destinata, mostrava sorprendenti doti di coraggio, come quando, in occasione di un tentativo di violenza carnale da parte di un giovane, reag\u00ec, secondo le memorie di Capitan Johnson, rendendolo inabile per un tempo considerevole. Si diceva che avesse ucciso la propria cameriera con un coltello da cucina, ma, se questa pu\u00f2 essere solo una diceria, vera fu la rissa in cui, a 18 anni, respinse a sediate un pretendente troppo insistente.\nIl padre tolse l'eredit\u00e0 ad Anne quando quest'ultima si fidanz\u00f2 con un marinaio, James Bonny, che voleva mettere le mani sul patrimonio della famiglia Cognac. Anne lo spos\u00f2, per vendetta bruci\u00f2 la piantagione del padre e fugg\u00ec con la nave verso il porto britannico di New Providence (oggi Nassau, nelle Bahamas). Qui James Bonny faceva l'informatore per il governatore Woodes Rogers, accusando di pirateria qualunque uomo non lo pagasse per non farlo. A questo punto Anne lo lasci\u00f2, andando a vivere con uno di loro, Jennings. In seguito si innamor\u00f2 di un altro pirata, John Rackham, noto come \"Calico Jack\u201d.\nCarriera pirata e la relazione con John Rackham.\nAnne organizz\u00f2 la sua prima azione di pirateria con il suo migliore amico Pierre Bosket, pirata omosessuale che, allo stesso tempo, gestiva un negozio di abiti da lui disegnati e acconciature. Insieme rubarono un'imbarcazione e mossero all'assalto della nave di un mercante francese. Seconda in comando sulla nave capitanata da Calico Jack, Anne era considerata pericolosa e coraggiosa quanto ogni altro uomo della ciurma, e pare fosse addetta al trasporto delle cariche esplosive. A bordo della nave divent\u00f2 abile nel tiro con la pistola e nell'uso dello stocco.\nUn giorno, Anne incontr\u00f2, nel corso di un abbordaggio, la pirata Mary Read, che all'epoca si fingeva uomo. Scoperto il segreto di Mary, le due donne divennero subito molto amiche e iniziarono a dividere la stanza, tanto da provocare la gelosia di Calico Jack, che le credeva amanti. Deciso a liberarsi dell'intruso tagliandogli la gola, Calico irruppe nella cabina e scopr\u00ec Mary, seminuda, a letto con Anne. Fu cos\u00ec che Calico Jack e gli altri componenti della ciurma scoprirono la vera identit\u00e0 di Read. Anne, Mary e Calico presero il comando di una seconda nave e le loro azioni di pirateria furono innumerevoli, arrivando persino ad assalire una nave in servizio reale.\nMa la carriera delle due piratesse era ormai giunta al termine: fu organizzata una spedizione navale proprio allo scopo di catturarle. Durante la loro ultima battaglia, l'intera ciurma fu catturata da un vascello militare. Il processo alle due donne si tenne il 28 novembre 1720 a Santiago de la Vega, in Giamaica. Mary ed Anne, come il resto dei pirati, furono condannate all'impiccagione, ma, poich\u00e9 entrambe dichiararono di essere incinte, la loro esecuzione venne rinviata (era uso a quell'epoca attendere che una donna incinta condannata a morte partorisse). In realt\u00e0 solo Mary mise al mondo un bambino, che venne poi adottato.\nMary mor\u00ec di febbre in carcere, mentre, per quanto riguarda Anne, non ci sono notizie di un suo rilascio, dopo la prigionia, o di un'esecuzione. Questo ha dato adito a speculazioni, come un riscatto da parte del padre, un ritorno dal marito o una nuova vita nella pirateria, sotto un'altra identit\u00e0. L\"'Oxford Dictionary of National Biography\" riporta: \u00abTestimonianze rilasciate da discendenti di Anne Bonny affermano che suo padre la riscatt\u00f2 dalla prigionia e la riport\u00f2 a Charles Town, South Carolina, dove partor\u00ec il secondo figlio di Rackham. Il 21 dicembre 1721 spos\u00f2 un locale, Joseph Burleigh, a cui diede quindici figli. Mor\u00ec in South Carolina, come donna rispettata, all'et\u00e0 di ottanta anni, il 22 aprile 1782\u00bb."}
{"id": "304131", "revid": "1169970", "url": "https://it.wikipedia.org/wiki?curid=304131", "title": "Giovanni da Capestrano", "text": "Biografia.\nEra figlio di un barone tedesco e di una giovane dama abruzzese.\nFu un sacerdote del quale si ricorda l'intensa attivit\u00e0 evangelizzatrice nella prima met\u00e0 del XV secolo.\nStudi\u00f2 a Perugia dove si laure\u00f2 \"in utroque iure\" (diritto civile e diritto canonico). Divenuto uno stimato giurista, dopo alterne vicende, fu nominato capitano del popolo della citt\u00e0. Fu imprigionato quando la citt\u00e0 fu occupata dai Malatesta.\nIn carcere ebbe luogo la sua conversione. Una volta libero, ottenne la nullit\u00e0 del suo matrimonio e prese i voti nel convento francescano di Monteripido, in Perugia, dove conobbe san Bernardino e lo difese quando fu accusato d'eresia per la sua devozione per il Nome di Ges\u00f9.\nDa sacerdote condusse la sua attivit\u00e0 apostolica in tutta l'Europa settentrionale ed orientale, in particolare in Ungheria orientale cio\u00e8 in Transilvania, dove era consigliere del governatore Giovanni Hunyadi nel Castello dei Corvino.\nLa sua predicazione era volta al rinnovamento dei costumi cristiani e a combattere l'eresia. Ebbe anche l'incarico di inquisitore degli Ebrei. Fu inviato direttamente dal papa come suo legato in paesi tedescofoni come l'Austria, la Baviera e la Polonia, dove si dimostr\u00f2 estremamente zelante nei suoi tentativi di convertire eretici (in particolare fraticelli e hussiti), ebrei e ortodossi greco orientali in Transilvania.\nIl 17 febbraio 1427 nella Cattedrale di San Tommaso di Ortona (Chieti) fu solennemente proclamata la pace tra le citt\u00e0 di Lanciano e Ortona patrocinata da San Giovanni da Capestrano.\nNel 1456 fu incaricato dal Papa, insieme ad alcuni altri frati, di predicare la Crociata contro l'Impero Ottomano che aveva invaso la penisola balcanica. Percorrendo l'Europa orientale, il Capestrano riusc\u00ec a raccogliere decine di migliaia di volontari, alla cui testa partecip\u00f2 all'assedio di Belgrado nel luglio di quell'anno. Egli incit\u00f2 i suoi uomini all'assalto decisivo con le parole di san Paolo: \u00abColui che ha iniziato in voi quest'opera buona, la porter\u00e0 a compimento\u00bb. L'esercito turco fu messo in fuga e lo stesso sultano Maometto II venne ferito. Continu\u00f2 a lottare per mesi ma il 23 ottobre egli mor\u00ec a Ilok, in Slavonia, oggi Croazia orientale.\nIl suo culto come beato fu confermato il 19 dicembre 1650; fu canonizzato il 16 ottobre 1690 da papa Alessandro VIII.\nCulto.\nIl corpo di San Giovanni \u00e8 conservato nella chiesa francescana di San Giovanni da Capestrano ad Ilok, nella Croazia. La chiesa dei Francescani \u00e8 stata realizzata nel 1349 in stile gotico, consacrata a Santa Maria Assunta, nel 1700 fu consacrata al Santo Giovanni in memoria della sua morte nella cittadina, sepolto l\u00ec dal 1690. Troppo piccola per fungere da cappella funebre del santo, l'impianto fu rifatto da Nikola Ilo\u010dri nel 1688, con il contributo di frati francescani esuli dalle persecuzioni ottomane. L'edificio aveva impianto barocco, sino al rifacimento in stile neogotico dei lavori del 1906-12, su progetto dell'architetto Hermann Bolle. Il corpo di San Giovanni si trova in una cappella specifica, con i riquadri delle pareti ornati da dipinti con scene della sua vita.\nLa figura di San Giovanni da Capestrano per\u00f2 \u00e8 legata fondamentalmente all'Abruzzo dove visse e peregrin\u00f2, fondando varie chiese. Le chiese principali legate ad egli sono:\nInfluenza culturale.\nIl giurista Martino Garrati di Lodi dedic\u00f2 a Giovanni il suo trattato \"De canonizatione sanctorum\" (1445-1448) sulla procedura d'indagine per la canonizzazione, il primo del diritto medievale su questo tema."}
{"id": "304133", "revid": "767487", "url": "https://it.wikipedia.org/wiki?curid=304133", "title": "Grave Digger", "text": "I Grave Digger sono un gruppo musicale power metal tedesco fondato nel 1980 da Chris Boltendahl.\nStoria.\nNel primo periodo la band suona solo nei piccoli locali fino a pubblicare nel 1983 due canzoni nella compilation \"Rock from Hell\" grazie alle quali viene notata dalla Noise Records che decide di fargli registrare un album. Pubblicano, cos\u00ec, il loro primo full length nel 1984, \"Heavy Metal Breakdown\", che gli vale un buon successo.\nDopo il loro terzo album \"War Games\" vengono fortemente criticati per i temi militaristi, l'album non ha molto successo e anche il tour di supporto \u00e8 fallimentare, per questo l'etichetta li obbliga a sfornare un album pi\u00f9 commerciale stravolgendo il sound della band e addirittura cambiandone il nome in \"Digger\". Da tutto ci\u00f2 nasce nel 1987 \"Stronger than Ever\" che per\u00f2 non restituisce alla band teutonica il successo sperato. Il fallimento porta la band allo scioglimento.\nI Grave Digger rimarranno fuori dalle scene fino al 1993 che segna il loro ritorno in grande stile con l'album \"The Reaper\". Questa pubblicazione insieme a quella del Mini-CD \"Symphony of Death\" riporta la band al meritato successo. Il successivo \"Heart of Darkness\" lancia il gruppo nel mercato internazionale. I Grave Digger abbandonano le solite tematiche nei tre album che vanno dal 1996 al 1999 dedicandosi alla storia medievale e narrando rispettivamente la storia della Scozia, dei Cavalieri Templari e di Re Art\u00f9 negli album \"Tunes of War\", \"Knights of the Cross\" e \"Excalibur\". Questo trittico regala al combo teutonico fama internazionale e un gran numero di fan. Alla fine del 2000 lo storico chitarrista della band Uwe Lulis decide di abbandonare il gruppo, sembra che sui Grave Digger debba calare ancora una volta il sipario, ma viene ingaggiato Manni Schmidt (ex-Rage) che d\u00e0 nuova linfa e creativit\u00e0 alla band. Esce cos\u00ec nel 2001 \"The Grave Digger\" che segna il ritorno alle tematiche classiche della band che per l'occasione si ispira ad alcuni racconti di Edgar Allan Poe. L'anno successivo danno alle stampe il loro primo live \"Tunes of Wacken\" registrato all'omonimo festival. I due successivi album sono invece un ritorno alle tematiche storiche. \"Rheingold\" si occupa della saga \"L'anello dei Nibelunghi\" mentre \"The Last Supper\" tratta la tradizione cristiana. Dopo 25 anni di attivit\u00e0 i Grave Digger sfornano un altro live registrato a San Paolo, che rappresenta i loro 25 anni di carriera, il doppio album live \"25 to Live\".\nNegli ultimi anni, a partire dalla pubblicazione di \"Liberty or Death\", la formazione \u00e8 cambiata ancora due volte: a fine 2007, viene reclutato Thilo Hermann (ex chitarrista di Faithful Breath, Risk e Running Wild) alla chitarra ritmica, gi\u00e0 l'anno dopo fuoriusc\u00ec dalla band. Dopo questo avvenimento e la release di \"Ballads of a Hangman\" nel 2009, anche Manni Schdmit lascia la formazione per i continui contrasti con Bolthendahl. Trovatisi sprovvisti di chitarrista, i Grave Digger, ora sotto Napalm Records dopo i continui cambi di etichetta, annunciano Axel Ritt dei Domain: virtuoso del neoclassical-power metal. Per celebrare il quattordicesimo anniversario dell'album \"Tunes of War\", nel 2010 la band incide e pubblica \"The Clans Will Rise Again\", sulle tracce del sound della \"middle-ages trilogy\", che culminer\u00e0 in uno show al Wacken Open Air dove suoneranno tutto il disco del '97 e, dal quale, \u00e8 stato tratto il DVD \"The Clans Are Still Marchin\"'. Dopo quest'esperienza, nell'attesa di scrivere nuovo materiale, i Grave Digger suonano per tre anni di fila al festival tedesco. Finch\u00e9, nel 2012, non esce \"Clash of the Gods\": concept-album sui miti greci, che per\u00f2 non riscuote molto successo di pubblico e critica.\nNel \"2014\" \u00e8 la volta di \"Return of the Reaper\", un album che riprende le sonorit\u00e0 del primo periodo della band e che, in Germania, ottiene un notevole successo, specialmente con il singolo \"Tattooed Rider\". Il tastierista di lungo corso H.P. Katzenburg, che impersonava anche \"la morte\" sul palco, lascia amichevolmente la band. Quindi, sostituito col il loro tecnico del suono dal 2009 Marcus Kniep, partono per il tour di promozione al disco che culminer\u00e0 con uno show all'Out &amp; Loud festival in Germania. Tre anni dopo viene pubblicato il loro diciottesimo disco \"Healed by Metal\", che conferma quanto di buono espresso col precedente. Nel settembre del 2018 toccher\u00e0 a \"The Living Dead\": l'ultimo con il batterista Stefan Arnold che, a sua volta, verr\u00e0 sostituito dal suo ex-tecnico del suono Kniep."}
{"id": "304134", "revid": "767487", "url": "https://it.wikipedia.org/wiki?curid=304134", "title": "Oxalis corniculata", "text": "L'Oxalis corniculata, o acetosella dei campi (\"Oxalis corniculata\", L. 1753), \u00e8 una pianta infestante del genere Oxalis della famiglia delle Oxalidaceae, ed \u00e8 la pi\u00f9 diffusa del suo genere.\nMorfologia.\nRadice.\nLe radici sono espanse e sotterranee e permettono alla pianta di moltiplicarsi per via vegetativa. La pianta \u00e8 inoltre in grado di propagarsi emettendo stoloni epigei.\nFoglie.\nLe foglie sono suddivise in tre foglioline cuoriformi, ricordano molto quelle del trifoglio. Sono solitamente di colore verde, son sfumature, o interamente violette. Il picciolo, rispetto alla foglia, \u00e8 lungo. Le foglie, in dosi molto piccole, possono essere usate come ingrediente per salse acidule. Infatti esse contengono ossalati. Per tale motivo se ne sconsiglia l'uso a coloro che soffrono di calcoli.\nFiori.\nI fiori sono gialli, hanno 5 petali e sono lunghi fino a 7\u201310\u00a0mm.\nFrutti.\nI frutti sono delle capsule oblunghe, di dimensioni non superiori ai 15\u00a0mm di lunghezza, pelose, cilindriche e piene di semi.\nSemi.\nI semi sono ellittici; hanno colore scuro se maturi, bianco se immaturi. Sono proiettati dal frutto a distanza, a maturit\u00e0 dei semi stessi.\nDistribuzione e habitat.\nLa pianta \u00e8 diffusa in tutto il bacino Mar Mediterraneo ma si pu\u00f2 trovare pure in tutti i luoghi fertili, anche lontano dal mare, soprattutto se umidi. Si adatta anche a condizioni di siccit\u00e0. Grazie al suo meccanismo di diffusione si propaga con una certa facilit\u00e0 ed \u00e8 in grado di moltiplicarsi anche nelle crepe dei marciapiedi e nei vasi."}
{"id": "304150", "revid": "154639", "url": "https://it.wikipedia.org/wiki?curid=304150", "title": "Scuola di Salamanca", "text": "Il termine scuola di Salamanca \u00e8 usato genericamente per indicare la scolastica spagnola che rappresenta l'ultima fioritura di teologi che si appoggiano al metodo scolastico. Questi grandi teologi - docenti universitari spagnoli e portoghesi - \"insieme con il ritorno alle fonti - la Sacra Scrittura e la Sacra Tradizione -\" [...] \"realizzarono l\u2019apertura alla nuova cultura che stava nascendo in Europa e ai problemi umani (religiosi, etici e politici) che erano sorti con la scoperta di nuovi mondi in Occidente e in Oriente. L\u2019inviolabile dignit\u00e0 di ogni persona, la prospettiva universale del diritto internazionale (\u201c\"ius gentium\"\u201d) e la dimensione etica come normativa delle nuove strutture socio-economiche, entrarono pienamente nel lavoro della teologia e da essa ricevettero la luce della rivelazione cristiana\".\nPadre di tale scuola \u00e8 considerato Francisco de Vitoria O.P. (c. 1483-1546) che port\u00f2 avanti un importante lavoro intellettuale e pedagogico prima alla Sorbona e poi, dal 1522 al 1546, presso l'Universit\u00e0 di Salamanca. Non vi \u00e8 dubbio che l'influenza di questa scuola si sia sentita anche in altre nazioni, grazie al fatto che molti dei suoi componenti hanno insegnato in universit\u00e0 fuori della Spagna.\nEssa si posiziona nel pi\u00f9 ampio contesto del \"Siglo de Oro\" spagnolo, durante il quale non solo si verific\u00f2 un'esplosione delle arti, anche a Salamanca, dove fior\u00ec la scuola letteraria salmantina, ma anche delle scienze, come \u00e8 particolarmente evidente in questa Scuola.\nIl riconoscimento del contributo di questa Scuola \u00e8 arrivato molto tardi sia a livello nazionale, a causa dei successivi sviluppi politici che hanno reso in Spagna poco incoraggiante seguire il percorso segnato dai professori di Salamanca, sia a livello internazionale, dove le nazioni protestanti \u2013 che rappresentano il contributo maggioritario alla scienza dal XVIII secolo \u2013 non erano a loro agio nel riconoscere la modernit\u00e0 di alcuni teologi che avrebbero condotto al Concilio di Trento. Tuttavia, a poco a poco, il loro lavoro sta emergendo dall'oblio e, ad esempio, negli anni '50 del XX secolo, Joseph Schumpeter (1883-1950) ha riconosciuto il contributo dei salamantini all'origine della moderna scienza economica.\nPer l\u2019ampiezza degli argomenti trattati \u00e8 possibile distinguere due diverse correnti di pensiero successive che compongono in generale la scolastica spagnola: quella dei Salamanticensi (appunto legati propriamente all'Universit\u00e0 di Salamanca) e quella dei Conimbricensi (legati all'Universit\u00e0 di Coimbra). La prima inizi\u00f2 con Francisco de Vitoria e raggiunse l\u2019apogeo con Domingo de Soto O.P. (1494-1560). I Conimbricensi erano Gesuiti che, a partire dalla fine del XVI secolo si sostituirono ai Domenicani nella guida intellettuale del mondo Cattolico. Tra questi Gesuiti spiccano Luis de Molina (1535-1600), Francisco Su\u00e1rez (1548-1617) e Giovanni Botero (1544\u20131617) che avrebbe poi proseguito gli insegnamenti in Italia.\nContesto storico.\nA partire dall'inizio del XVI secolo il pensiero tradizionale sull'uomo e sul suo rapporto con Dio e con il mondo viene minacciato dalla comparsa dell\u2019umanesimo, dalla Riforma Protestante e dalle nuove scoperte geografiche. L'avvento dell'Et\u00e0 Moderna impone un importante cambiamento di visione sul ruolo dell\u2019uomo all\u2019interno della societ\u00e0. La Scuola di Salamanca ha affrontato questi problemi da nuovi punti di vista.\nFrancisco de Vitoria, Domingo de Soto, Luis de Alcal\u00e1 (1490?-1549), Martin de Azpilcueta, Tom\u00e1s de Mercado, e Francisco Su\u00e1rez, teologi e giuristi di spicco di questa scuola, hanno lavorato per riconciliare la dottrina tomista con il nuovo ordine sociale ed economico. I temi affrontati hanno riguardato principalmente l'uomo e i suoi problemi pratici (morali, economici, giuridici...), anche se non hanno fatto emergere un'unica dottrina accettata da tutti, come dimostrano disaccordi o aspre polemiche, a prova per\u00f2 di una luminosa vitalit\u00e0 intellettuale.\nI diritti naturali dell\u2019uomo furono posti al centro dell\u2019attenzione, compresi i diritti \u201cmateriali\u201d (diritto alla vita, diritti economici come la propriet\u00e0 privata) al fianco di diritti spirituali (libert\u00e0 di pensiero e diritto alla dignit\u00e0 umana). La Scuola di Salamanca riformul\u00f2 il concetto di legge naturale: legge che ha origine nella natura stessa e che \u00e8 condivisa e coinvolge tutte le cose che esistono nell\u2019ordine naturale. La conclusione fu che, data la comune natura di tutti gli uomini, essi condividono anche gli stessi diritti alla vita e alla libert\u00e0.\nTeologia.\nDurante il Rinascimento la teologia era in declino di fronte all'umanesimo fiorente, e la scolastica trasformata in una metodologia vuota e ripetitiva. L'Universit\u00e0 di Salamanca ha rappresentato, a partire da Francisco de Vitoria, un ritorno di fiamma della teologia soprattutto in termini di rinascita del tomismo influenzando la vita culturale in generale e le altre universit\u00e0 europee. Il contributo fondamentale della Scuola di Salamanca alla teologia \u00e8 stato l'affrontare i problemi della societ\u00e0, che erano stati ignorati in precedenza, oltre lo studio di questioni inedite. Per questo a volte veniva usato il termine \u201cteologia positiva\u201d per sottolineare la sua natura pratica e distinguerla dalla la teologia scolastica.\nMorale.\nIn un'epoca in cui la religione (cattolicesimo, protestantesimo, islam...) permeava tutto, la moralit\u00e0 degli atti era lo studio pi\u00f9 pratico e utile che potesse essere affrontato per servire la societ\u00e0. Per questo i contributi originali in diritto e in economia della Scuola di Salamanca non erano in origine altro che l'analisi concreta delle sfide e dei problemi morali causati alla societ\u00e0 dalle nuove condizioni.\nNel corso degli anni sono state fornite molte risposte a specifici dilemmi morali. D'altronde visto che la casistica non sarebbe mai potuta essere completa, furono definite anche regole o principi pi\u00f9 generale. Ha cominciato quindi a svilupparsi il probabilismo, secondo il quale, in caso di dubbi interpretativi della legge, il criterio finale di giudizio pu\u00f2 non essere la verit\u00e0 incerta, ma la libert\u00e0 di coscienza. Sviluppato principalmente da Bartolom\u00e9 de Medina (1527-1581) e continuato da Gabriel V\u00e1zquez (1549 o 1551-1604) e Francisco Su\u00e1rez, il probabilismo ha continuato a rappresentare la pi\u00f9 importante scuola di morale dei secoli successivi.\nUno dei temi di discussione di questi scolastici \u00e8 stato il rapporto tra la fede e il peccato. Cos\u00ec come il male pu\u00f2 essere perseguito dai fedeli, \u00e8 possibile che anche chi non conosce il Dio cristiano faccia del bene. Ovvero la verit\u00e0 morale pu\u00f2 essere riconosciuta anche senza la fede in Cristo. Queste riflessioni hanno avuto un ruolo importante nelle relazioni dei contemporanei con i pagani del Nuovo Mondo.\nLa \"Controversia\" \"de Auxiliis\".\nProprio in seno alla Scuola di Salamanca, mentre \u00e8 in corso la Controriforma, esplode la cosiddetta controversia \"De Auxiliis\" che oppone domenicani e gesuiti sul tema della predestinazione ovvero sul rapporto tra libero arbitrio e Grazia.\nLa polemica esplode nel 1588, all'apparire il libro del gesuita Luis de Molina \"Concordia liberi arbitrii cum gratiae donis\", frutto di trenta anni di lavoro nel quale sottolinea la libert\u00e0 collaborante dell'uomo con Dio che ne prevede le scelte. L'opera viene denunciata di pelagianesimo all'Inquisizione dal domenicano Domingo B\u00e1\u00f1ez (1528-1604) che vi ravvisa la perniciosit\u00e0 di alcuni principi teologici sostenendo egli invece la predeterminazione fisica del libero arbitrio. Il Molina, a sua volta, non solo denuncia le opere del domenicano accusandolo di calvinismo, ma anche quelle del suo alleato, Francisco Zumel dell'Ordine della Mercede. Il tribunale inquisitoriale incarica allora le Universit\u00e0 di Alcal\u00e1 e di Sig\u00fcenza di esaminare le opere denunciate. Frattanto, per\u00f2, la disputa divampa a tal punto da raggiungere il popolo: persino dai pulpiti, gesuiti e domenicani non cessano di attaccarsi reciprocamente. Nel 1594, data la rilevanza della polemica, interviene il pontefice, Clemente VIII. Proibisce ad entrambi gli Ordini la pubblica discussione delle tesi, la cui disamina affida alla Sede Apostolica. Nel 1599, alla presenza del cardinal Madrucci, vengono convocati i rappresentanti dei due Ordini, accompagnati dai rispettivi generali. Dopo un anno di incontri e discussioni, per\u00f2, non si riesce a pervenire ad una soluzione. Nel 1602, a Roma, si aprono le \"Congregazioni papali\", istituite appositamente per risolvere la Controversia. Poco dopo muore Clemente VIII. Gli succede Paolo V che riduce la questione al problema della \"Predeterminazione fisica\". Il 18 agosto 1607 comunica ai cardinali del Santo Uffizio la sentenza: libert\u00e0 per ogni Ordine di difendere e sostenere le proprie tesi e divieto assoluto di giudicare eretiche quelle avversarie.\nDiritto e giustizia.\nLa dottrina giuridica della Scuola di Salamanca pone al centro dell'attenzione la rivendicazione della libert\u00e0 individuali e la difesa dei diritti naturali dell'uomo: diritto alla vita, alla propriet\u00e0 come alla libert\u00e0 di pensiero e alla dignit\u00e0.\nDiritto naturale e diritti umani.\nLa Scuola di Salamanca ha riformulato il concetto di legge naturale. Esso deriva dalla natura stessa, e tutto ci\u00f2 che esiste secondo l'ordine naturale partecipa di questo diritto. La conclusione ovvia \u00e8 che, dal momento che tutti gli uomini partecipano della stessa natura, condividono anche gli stessi diritti di uguaglianza o di libert\u00e0. Poich\u00e9 l'uomo non vive isolato, ma nella societ\u00e0, la legge naturale non \u00e8 limitata al singolo. Cos\u00ec, ad esempio, per Gabriel V\u00e1zquez (1549-1604) perseguire la giustizia \u00e8 un dovere dettato dalla legge naturale.\nCos\u00ec, in contrasto con l'opinione dominante in Spagna e in Europa che vedeva gli indiani d'America come infantili o incapaci, fu una grande novit\u00e0 il riconoscimento dei loro diritti, compreso il diritto alla propriet\u00e0 delle loro terre e alla libert\u00e0 religiosa (rifiuto della conversione forzata).\nSovranit\u00e0.\nLa Scuola di Salamanca distingue due poteri, quello naturale o civile e quello soprannaturale. Una diretta conseguenza della separazione dei poteri \u00e8 che il re o l'imperatore non hanno alcuna giurisdizione sulle anime, n\u00e9 il Papa ha potere temporale. Hanno anche suggerito che il potere del sovrano ha dei limiti. Cos\u00ec, secondo Luis de Molina una nazione \u00e8 simile a una societ\u00e0 mercantile di cui i governanti sono gli amministratori, ma dove il potere risiede nell'insieme degli cittadini considerati singolarmente, mentre l'idea precedente era che il potere della societ\u00e0 sull'individuo fosse superiore a quello dell'individuo su se stesso, perch\u00e9 il potere del governante era considerato un'emanazione del potere divino, cosa che i Salmantini respingono.\nCos\u00ec, per esempio, la Corona inglese ha mantenuto la teoria del potere reale per disegno divino (il re \u00e8 l'unico legittimo destinatario dell'emanazione del potere di Dio), in modo che i sudditi, per non contravvenire a tale disegno, non possano fare altro che obbedire ai suoi ordini. Di fronte a questo, vari membri della Scuola hanno sostenuto che il popolo \u00e8 il reale destinatario della sovranit\u00e0, il quale la trasmette al principe regnante attraverso varie modalit\u00e0. Il punto culminante di questo discorso si ha forse con Francisco Su\u00e1rez, il cui lavoro \"Defensio Fidei Adversus Catholicae Anglicanae sectae errori\" (1613) \u00e8 stato in quel periodo la migliore difesa della sovranit\u00e0 del popolo. Gli uomini nascono liberi per natura e non servi di un altro uomo, e possono disobbedire e addirittura deporre un governante ingiusto. Un altro scolastico spagnolo, il gesuita Juan de Mariana S.J. arriva persino a giustificare il tirannicidio.\nPer Su\u00e1rez il potere politico della societ\u00e0 \u00e8 di origine contrattuale perch\u00e9 la comunit\u00e0 \u00e8 formata dal consenso di volont\u00e0 libere. La conseguenza di questa teoria del contratto \u00e8 che la forma naturale del governo \u00e8 la democrazia, mentre l'oligarchia o la monarchia nascono come istituzioni secondarie, giuste solo se scelte dal popolo.\nDiritto dei popoli e diritto internazionale.\nFrancisco de Vitoria \u00e8 stato forse il primo a sviluppare una teoria riguardo allo \"ius gentium\" ( \"diritto dei popoli\"), che senza dubbio pu\u00f2 essere descritta come moderna. Svilupp\u00f2 l'idea di un potere sovrano legittimo sulla societ\u00e0 a livello internazionale, concludendo che tuttavia dovrebbe essere regolato da norme eque e rispettose dei diritti di tutti. Il bene comune del mondo \u00e8 di categoria superiore al bene di ogni stato. Questo significava che le relazioni tra gli Stati devono passare da essere giustificate dalla forza ad essere giustificate dalla legge e dalla giustizia. Alcuni storici contestano la versione tradizionale sulle origini del diritto internazionale, che \u00e8 fatto risalire al \"De\" \"jure belli ac pacis\" di Ugo Grozio, e propongono il Vittoria e successivamente, il Suarez come precursori e potenzialmente fondatori della materia. Altri, come Koskenniemi, hanno sostenuto che nessuno di questi umanisti e pensatori scolastici ha fondato il diritto internazionale in senso moderno ponendone invece le origini nel periodo successivo al 1870.\nLo \"ius gentium\" pu\u00f2 inoltre essere su due livelli. Francisco Su\u00e1rez, che gi\u00e0 lavorava con categorie ben definite, distingueva tra \"ius inter gentes\" e \"ius intra gentes\". Mentre lo \"ius inter gentes\", che corrisponderebbe con il moderno diritto internazionale, era comune alla maggior parte dei paesi (essendo un diritto positivo, non naturale, non pu\u00f2 essere obbligatorio per tutti i popoli), lo \"ius intra gentes\" o diritto civile \u00e8 specifico di ogni nazione.\nGiustificazione delle guerre.\nDal momento che la guerra \u00e8 uno dei peggiori mali che l'uomo possa soffrire, membri della Scuola hanno motivato che non pu\u00f2 essere utilizzata in qualsiasi condizione, ma solo per evitare mali maggiori. \u00c8 sempre preferibile un accordo equo, anche per la parte forte, prima di iniziare una guerra. Esempi di guerra giusta sono:\nMa la guerra non \u00e8 solo lecita o illecita per la causa scatenante. Devono anche essere soddisfatti una serie di requisiti aggiuntivi:\nSono quindi ingiuste le guerre espansionistiche, i saccheggi, per convertire gli infedeli o i pagani, per la gloria, etc.\nConquista dell'America.\nIn questa epoca di avvio del colonialismo dell'era moderna, la Spagna \u00e8 stata l'unica nazione europea nella quale un folto gruppo di intellettuali ha sollevato il problema della legittimit\u00e0 di una conquista invece di cercare di giustificarla con motivi tradizionali. Si tratta della controversia dei Giusti Titoli (Justos T\u00ectulos), di cui uno degli episodi \u00e8 stata la disputa di Valladolid (1550-1551), famoso dibattito tra Juan Gin\u00e9s de Sep\u00falveda e Bartolom\u00e9 de las Casas, che ha anche coinvolto numerosi discepoli di de Vitoria, gi\u00e0 morto: Domingo de Soto e Melchor Cano (entrambi dell 'Universit\u00e0 di Salamanca) e Bartolom\u00e9 de Carranza (da Valladolid), tutti domenicani (come Sep\u00falveda e Las Casas).\nFrancisco de Vitoria aveva iniziato la sua analisi della conquista rifiutando i titoli illegittimi. Egli fu il primo che os\u00f2 negare che i titoli di Alessandro VI (conosciuti collettivamente come la Bolla di donazione, includenti la bolla Inter Caetera e poi il trattato di Tordesillas) fossero titoli giuridici validi per le terre scoperte. Non erano accettabili il primato universale dell'imperatore, l'autorit\u00e0 del Papa (che manca di potere temporale), n\u00e9 una sottomissione o conversione obbligatoria degli Indios. Non potevano essere considerati peccaminosi o poco intelligenti, ma erano liberi per natura e legittimi proprietari della loro terra. Quando gli spagnoli arrivarono in America non avevano alcun titolo legittimo per occupare quelle terre che avevano gi\u00e0 un proprietario.\nVitoria d'altronde analizz\u00f2 se ci fossero motivi per giustificare una sorta di dominio sulle terre scoperte. Trov\u00f2 fino a otto motivi che legittimassero il dominio. Il primo, forse il fondamentale, \u00e8 legato alla comunione tra gli uomini, che formano insieme una societ\u00e0 universale. Il \"peregrinandi ius et degendi\" \u00e8 il diritto di ogni essere umano di viaggiare e commerciare in ogni angolo della terra, Indipendentemente da chi \u00e8 il sovrano o dalla religione di ogni territorio. Di conseguenza, se gli indiani non hanno permesso il libero transito, gli aggrediti avrebbero il diritto di difendersi, e di mantenere i territori ottenuti con quella guerra.\nIl secondo motivo si riferisce a un altro diritto la cui ostruzione era ulteriore causa di guerra giusta. Gli indiani potrebbero rifiutare volontariamente la conversione, ma non potrebbero ostacolare il diritto degli spagnoli alla predicazione, nel qual caso la situazione sarebbe analoga al primo motivo. Tuttavia Vitoria osserva che anche se questa \u00e8 una causa di guerra giusta non \u00e8 necessariamente auspicabile che questo accada per le morti che potrebbero causare.\nGli ulteriori motivi, di molta minore importanza, sono:\nQuesti razionali di legittimit\u00e0 e illegittimit\u00e0 non furono sufficienti al re Carlo I, perch\u00e9 significavano che la Spagna non avesse alcun diritto speciale, cos\u00ec cerc\u00f2, senza successo, che i teologi cercassero di esprimere le sue opinioni su questi temi.\nEconomia.\nForse l'aspetto che maggiormente ha contribuito recentemente alla fama di questa scuola \u00e8 rappresentato dalle sue ricerche sull'economia. Il riconoscimento finale come economisti ai membri della Scuola di Salamanca \u00e8 stato dato da Joseph Schumpeter nella sua Storia dell'analisi economica (1954), anche se molti storici economici gi\u00e0 avevano riconosciuto il loro contributo prima di lui. Schumpeter ha studiato dottrina scolastica in generale e spagnola in particolare e ha elogiato l'alto livello di scienza economica nella Spagna del XVI secolo. Secondo Schumpeter, questa scuola merita il titolo di fondatore della scienza economica. La Scuola di Salamanca non ha sviluppato una dottrina economica completa, ma ha anticipato diverse teorie economiche con l'obiettivo di affrontare i nuovi problemi sorti in quel periodo. Purtroppo, non ci fu continuit\u00e0 dalla fine del XVII secolo, e molti dei loro contributi rimasero latenti prima di essere riproposti decenni pi\u00f9 tardi.\nGli studi in particolare di Marjorie Grice-Hutchinson, Raymond de Roover e Alejandro Chafuen hanno comunque riportato alla luce le influenze dirette e indirette di questi autori sullo sviluppo del pensiero economico successivo attraverso un attento esame delle fonti e delle citazioni presenti negli studi dei primi economisti classici e della scuola austriaca. Uno degli attuali maggiori esponenti viventi della Scuola austriaca di economia, Jesus Huerta de Soto, ha provocatoriamente sostenuto che sarebbe opportuno cambiare il nome della Scuola di pensiero cui appartiene in Scuola Spagnola proprio perch\u00e9 quasi tutti gli elementi propri di questa corrente di pensiero erano stati gi\u00e0 sviluppati dai teologi di Salamanca: teoria soggettiva del valore, teoria bancaria, teoria della moneta, ecc.\nAntecedenti.\nNel 1517 Francisco de Vitoria, che si trovava alla Sorbona, fu consultato dai mercanti spagnoli di base ad Anversa sulla legittimit\u00e0 morale del commercio per aumentare la ricchezza personale. Si trattava di una domanda sulla legittimit\u00e0 dello spirito imprenditoriale. Da allora e durante gli anni successivi, Vittoria e altri teologi hanno prestato attenzione alle questioni economiche cercarono di approcciarle con nuovi principi basati sulla legge naturale.\nL'ordine naturale si basa sulla libera circolazione di persone, merci e idee, in modo che gli uomini possano conoscersi e aumentare i loro sentimenti di fratellanza. Questo significava che i commercianti non solo non erano moralmente riprovevoli, ma effettuavano un servizio importante per il benessere generale.\nPropriet\u00e0 privata.\nI membri della Scuola di Salamanca hanno sostenuto che la propriet\u00e0 privata ha l'effetto benefico di stimolare l'attivit\u00e0 economica, e quindi il benessere generale. Diego de Covarrubias y Leiva insegnava che i proprietari avevano sui propri beni non solo i diritti di propriet\u00e0, ma anche, il che rappresenta una caratteristica moderna, diritto esclusivo sui benefici che sarebbero potuti derivare da essi, anche nel caso in cui potessero beneficiare la comunit\u00e0. Tuttavia precis\u00f2 che in tempi di grande bisogno tutte le cose sono da considerare comuni.\nLuis de Molina ha considerato un istituto con effetti pratici positivi dal momento che, per esempio, i beni sono meglio curati da un proprietario che quando sono di propriet\u00e0 comune.\nDenaro, valore e giusto prezzo.\nI teorici pi\u00f9 completi e metodici di una teoria del valore sono stati Mart\u00edn de Azpilicueta, Luis de Alcal\u00e1 (1490-1549) e Luis de Molina. Interessato dall'effetto prodotto sul mercato dai metalli preziosi provenienti dall'America, Martin de Azpilcueta ha rilevato che nei paesi in cui erano scarsi, i prezzi dei beni erano inferiori a quelli dei paesi con abbondanza di questi metalli: il metallo prezioso visto come una moneta merce, ha tanto meno valore quanto pi\u00f9 \u00e8 abbondante. Ha quindi sviluppato nella sua opera \"Manual de confesores y penitentes\" (1556) e nelle appendici \"Comentario resolutorio de usuras\" e \"Comentario resolutorio de cambios\" una teoria del valore-scarsit\u00e0 che ha precorso la teoria quantitativa della moneta.\nLuis de Alcala, Diego de Covarrubias e Luis de Molina svilupparono una teoria soggettiva del valore e il giusto prezzo \u00e8 quello che, dal momento che l'utilit\u00e0 di un bene varia da persona a persona, si viene a creare per reciproco accordo nel libero scambio (senza monopolio, inganno o intervento del governo). Per dirla in termini moderni, i membri della scuola difesero il libero mercato, in cui il prezzo giusto \u00e8 dato dall'incontro tra domanda e dall'offerta. Anticipano in questo inoltre i contributi di Carl Menger in opposizione alla teoria oggettiva del valore sviluppata da Adam Smith e dalla Scuola Classica di Economia.\nSulla teoria bancaria non tutti gli scolastici raggiungono le stesse conclusioni, d'altronde alcuni di essi riconobbero l'importanza che le banche mantenessero il 100% di riserva monetaria rispetto ai depositi ricevuti: in particolare Saravia de la Calle, Martin de Azpilcueta e Tomas de Mercado. Alcuni ragionamenti che li portarono a tali conclusioni riguardo agli effetti negativi delle espansioni creditizie artificiali dovute alla banca a riserva frazionaria possono assomigliare ad un primo abbozzo della Teoria Austriaca del Ciclo Economico sviluppata da Von Mises e Hayek quattro secoli dopo.\nInteresse e usura.\nL'usura (come veniva chiamato a quei tempi qualsiasi prestito con interessi) era sempre stata disapprovata dalla Chiesa. Il secondo Concilio Lateranense (1139) aveva condannato l'usura, ovvero quando il pagamento di un debito fosse maggiore del capitale preso in prestito; il Concilio di Vienne vietato esplicitamente l'usura e chiamato eretica qualsiasi legislazione che lo tollerasse; i primi scolastici condannavano l'applicazione di interesse.\nNell'economia medievale, i prestiti sono il risultato di una necessit\u00e0 (cattivi raccolti, incendio del granaio) e, in queste condizioni, non poteva fare a meno di essere moralmente riprovevole l'interesse caricato su di esso. Nel Rinascimento la maggiore mobilit\u00e0 delle persone port\u00f2 ad un aumento del commercio e all'emergere di condizioni adeguate perch\u00e9 gli imprenditori iniziassero nuove attivit\u00e0 profittevoli. Dal momento che il prestito non era pi\u00f9 per il proprio consumo, ma per la produzione, non poteva essere considerato allo stesso modo.\nLa Scuola di Salamanca ha trovato quindi diversi motivi per giustificare l'applicazione di un interesse. In primo luogo, quando il prestito \u00e8 per un imprenditore, egli raggiunge un profitto grazie ai soldi ottenuti in prestito che deve condividere con il prestatore. Da un altro punto di vista l'interesse potrebbe essere visto come un premio per il rischio che il creditore corre di perdere i propri soldi qualora il debitore ne facesse cattivo uso o incorresse in incidenti come il naufragio di una nave mercantile (\"periculum sortis\"). Veniva posta anche la questione del costo opportunit\u00e0, perch\u00e9 il mutuatario perde la capacit\u00e0 di utilizzare il denaro su altre attivit\u00e0 lucrative (\"lucrum cessant\" e \"damnum emergens\").\nMartin de Azpilcueta sviluppa anche la teoria della preferenza temporale che in germe era gi\u00e0 stata intuita e accennata da San Tommaso d'Aquino. A parit\u00e0 di condizioni \u00e8 preferibile ricevere un importo ora che in futuro. Pertanto una quantit\u00e0 di denaro futura, per essere parimenti attraente che adesso deve essere maggiore. In questo caso il pagamento di interessi serve per allineare il valore di un bene al passare del tempo.\nAltre scienze.\nAlcuni studiosi di questa scuola coltivarono anche le scienze naturali: Domingo de Soto studi\u00f2 la caduta libera dei corpi; Jer\u00f3nimo Mu\u00f1oz, l'astronomo che studi\u00f2 la supernova del 1572, era un sostenitore del sistema copernicano, e Galileo sembra abbia preso da lui alcuni dei suoi metodi di calcolo; il matematico portoghese Pedro Nunes (Pietro Nonio) fu professore a Salamanca tra il 1538 e il 1544."}
{"id": "304152", "revid": "287204", "url": "https://it.wikipedia.org/wiki?curid=304152", "title": "Cane (disambigua)", "text": ""}
{"id": "304153", "revid": "23", "url": "https://it.wikipedia.org/wiki?curid=304153", "title": "Pian di Sco'", "text": ""}
{"id": "304155", "revid": "76963", "url": "https://it.wikipedia.org/wiki?curid=304155", "title": "Epimenide", "text": "Biografia.\nLe principali notizie sulla sua vita sono fornite in particolare da Plutarco e Diogene Laerzio.\nNacque a Cnosso o a Festo, tra l'VIII e il VII secolo a.C. Seguendo una tradizione diversa, Platone, lo colloca circa un secolo dopo.\nSi ricava da Diogene la notizia che Epimenide, da giovane, inviato dal padre a rintracciare una pecora nei campi, si fosse addormentato in una caverna e avesse dormito per cinquantasette anni: una volta risvegliatosi e tornato in quella che avrebbe dovuto essere la sua casa, non trovandovi pi\u00f9 alcuno che conoscesse, si era imbattuto nel fratello, ormai anziano, comprendendo quanto era successo. Da quel momento cap\u00ec di essere caro agli dei e di avere un legame particolare con loro, in particolare con Apollo delfico, di cui si fa interprete. Viene, infatti, considerato sommamente abile nella divinazione.\nGrazie alla sua fama di uomo vicino alla divinit\u00e0 ed esperto di cose sacre, verso il 600 a.C. viene invitato ad Atene per purificare la citt\u00e0: gli Ateniesi, in particolare la famiglia degli Alcmeonidi, verso il 630 a.C. si erano macchiati di un sacrilegio, avendo ucciso Cilone e i suoi seguaci, che avevano tentato di impadronirsi del potere e si erano rifugiati presso gli altari delle divinit\u00e0. Violando la protezione divina, gli Alcmeonidi li avevano strappati dagli altari ed eliminati: per questo motivo una maledizione era ricaduta sulla citt\u00e0 e, secondo Diogene, una pestilenza imperversava nell'Attica. Chiamato da Solone, Epimenide purifica la citt\u00e0 ordinando il tipo e il modo dei sacrifici da celebrare, regolamenta le istituzioni religiose e inizia la citt\u00e0 ai sacri misteri. Quindi ritorna a Creta senza accettare ricompense. Plutarco e Diogene connettono la permanenza ad Atene con Solone, in un periodo collocabile verso la fine del VII secolo; secondo Platone, invece, Epimenide sarebbe giunto ad Atene dieci anni prima la spedizione persiana del 490 a.C.\nLa nascita di due differenti cronologie \u00e8 dovuta, probabilmente, all'erronea correlazione fra Epimenide e l'esilio che gli Alcmeonidi subiscono pi\u00f9 volte nel corso della storia ateniese. Infatti, gli Alcmeonidi colpevoli dell'omicidio di Cilone e dei suoi seguaci vengono esiliati dopo la purificazione di Epimenide, i loro discendenti rimangono colpiti dalla maledizione e si hanno notizie di altri periodi di esilio sotto Pisistrato e al momento della cacciata dei Pisistratidi (508/7 a.C.): chi ha considerato di collocare l'esperienza ateniese di Epimenide verso il 500 a.C. ha verosimilmente fatto confusione tra questi momenti. Secondo Diogene, che riporta diverse tradizioni, Epimenide sarebbe morto a Creta, non molto tempo dopo essere tornato da Atene, a circa centocinquant'anni di et\u00e0.\nOpere e pensiero.\nDiogene fornisce una lista di opere attribuite a Epimenide, su cui permangono molti dubbi: avrebbe composto, in versi, la \"Nascita dei Cureti e dei Coribanti\", la \"Teogonia\", la \" Costruzione della nave Argo\", il \"Viaggio di Giasone tra i Colchi\", \"Minosse e Radamanto\", e, in prosa, i \"Sacrifici\" e la \"Costituzione di Creta\". Dalle testimonianze pervenute si pu\u00f2 senza dubbio attribuire a Epimenide un forte interesse per il mito, che sottopone ad analisi critica.\nIl mito e la critica \"storica\".\nSecondo una testimonianza, alle origini, come una sorta di \"arch\u00e9\", Epimenide poneva Aere e Notte, dai quali nasceva il Tartaro. Egli, secondo quanto tramandato, ebbe fama di \"teologo\", in quanto nelle opere attribuitegli sistematizz\u00f2 le generazioni degli dei, secondo il principio della generazione matrilineare; in realt\u00e0, se di una sua \"teologia\" si pu\u00f2 parlare, sembra anche esservi una critica della tradizione, come, ad esempio, evidente da Plutarco, che riporta il suo criticismo verso la tradizione delfica che individuava nel luogo sacro ad Apollo l'ombelico del mondo\u02d0Alla critica della tradizione sembra si debba connettere anche il frammento riportato da Paolo, da cui gi\u00e0 gli antichi trassero la nozione del paradosso del mentitore: \u00abCretesi sempre bugiardi, bestie malvagie, oziosi ghiottoni\u00bb. A Epimenide, esperto di cose sacre, iniziato ai misteri e interprete della divinit\u00e0, sembra vada dunque ascritto il merito di aver applicato, per primo o tra i primi, il metodo dell'analisi critica alla tradizione e di aver sottoposto a controllo tutta la conoscenza mitica e cosmologica precedente. Secondo lo storico Santo Mazzarino a Epimenide andrebbe anche riconosciuta una capacit\u00e0 critica in chiave storica; lo si dedurrebbe dal passo di Aristotele, in cui si dice:La disposizione di Epimenide verso il passato \u00e8 intesa quale capacit\u00e0 di sottoporre ad analisi e interpretazione la vicenda umana: Epimenide si presenterebbe, quindi, come uno dei primi creatori del pensiero storico.\nIl paradosso del mentitore.\nSecondo alcuni il cosiddetto \"paradosso del mentitore\" nacque proprio dall'affermazione di Epimenide che \u00abtutti i Cretesi sono bugiardi\u00bb; essendo egli cretese avrebbe dovuto conseguentemente essere bugiardo e perci\u00f2 l'affermazione \u00e8 falsa poich\u00e9 pronunciata da un bugiardo. Ma se cos\u00ec non fosse, se cio\u00e8 Epimenide fosse stato un cretese che, almeno in questa occasione, non diceva il falso, l'affermazione sarebbe risultata ugualmente falsa poich\u00e9 non tutti i cretesi sono bugiardi.\nNon \u00e8 tuttavia noto se l'affermazione di Epimenide fosse intesa come un paradosso del mentitore. Inoltre, la proposizione, cos\u00ec come \u00e8 formulata, non \u00e8 un paradosso: se infatti egli stesso fosse un cretese falso fra altri onesti, allora l'affermazione iniziale falsa porta ad affermare logicamente che qualsiasi conclusione dichiarata, per quanto assurda, sia vera. Non conosciamo il contesto in cui Epimenide fece questa affermazione; fu solo pi\u00f9 tardi di nuovo citata come, appunto, il paradosso del mentitore."}
{"id": "304156", "revid": "190914", "url": "https://it.wikipedia.org/wiki?curid=304156", "title": "Elettrone degenerato", "text": "L'elettrone degenerato \u00e8 una particolare condizione del gas che compone una stella, che devia dall'andamento statistico normale detto di equilibrio termodinamico.\nIn condizioni normali, infatti, la pressione del gas \u00e8 una funzione che dipende essenzialmente da due parametri (temperatura e densit\u00e0 del gas). \nNel caso di degenerazione, invece, il gas tende a seguire una differente distribuzione statistica (non pi\u00f9 cio\u00e8 quella dell'equilibrio termodinamico detta di Maxwell-Boltzmann) che prende il nome di distribuzione di Fermi-Dirac.\nIn questa distribuzione, rientra lo studio di un gas composto di soli elettroni e la cui pressione, in questo caso, sar\u00e0 una funzione che dipender\u00e0 unicamente dalla densit\u00e0 stessa del gas. Volendo, inoltre, si potrebbero considerare due casi di degenerazione: quello \"non relativistico\" e quello \"relativistico\", a seconda che il momento della quantit\u00e0 di moto massimo (momento di Fermi) che le particelle possono occupare in una distribuzione degenere sia molto pi\u00f9 piccolo o all'incirca uguale alla quantit\u00e0 formula_1, dove formula_2 \u00e8 la massa dell'elettrone e formula_3 \u00e8 la velocit\u00e0 della luce.\nGas di Fermi.\nConsideriamo un sistema quantistico di molte particelle, e guardiamone lo spazio delle fasi. A causa del principio di esclusione, lo spazio delle fasi pu\u00f2 essere diviso in tante celle discrete, ognuna di volume\nformula_4\ne che pu\u00f2 contenere al pi\u00f9 s particelle, essendo s il numero di stati di spin (s=2 per elettroni, protoni, neutroni).\nPer una distribuzione sferica di particelle compresa entro un raggio massimo formula_5 ed un momento massimo formula_6, il numero di particelle sar\u00e0:\nformula_7\ne, quindi, la densit\u00e0 di particelle per unit\u00e0 di volume spaziale sar\u00e0:\nformula_8\ndalla quale ricaviamo l'espressione del momento massimo formula_6, detto momento di Fermi\nformula_10\ne dal quale si ricava l'energia di Fermi\nformula_11\ne l'energia media di un elettrone sar\u00e0\nformula_12\nQuindi se tutti gli elettroni hanno energia minore di formula_13 il gas si dice \"degenere\" e gli si pu\u00f2 associare una pressione definita in modo termodinamico (se consideriamo formula_14 il coefficiente adiabatico e formula_15 la densit\u00e0 di energia):\nformula_16\ndetta Pressione di degenerazione.\nRuolo della pressione nelle stelle.\nLa pressione di degenerazione \u00e8 sempre presente in una stella, ma non fornisce un contributo decisivo al suo sostentamento, poich\u00e9 ordinariamente minore della pressione formula_17. Se la stella \u00e8 in una fase di collasso gravitazionale, pu\u00f2 accadere che la pressione di degenerazione cresca tanto da superare di gran lunga la pressione ordinaria, a causa dell'aumento di densit\u00e0 della stella. Questo avviene quando la densit\u00e0 raggiunge il valore critico\nformula_18\nda cui si vede che, anche per temperature relativamente alte, gli elettroni sono degeneri, a patto che la densit\u00e0 sia sufficientemente alta.\nTutto questo \u00e8 di fondamentale importanza per il sostentamento delle nane bianche e delle stelle di neutroni, le quali si formano entrambe quando, in seguito ad un collasso, la pressione di degenerazione (degli elettroni nelle prime, e dei neutroni nelle seconde) diventa sufficientemente alta da contrastare la pressione gravitazionale."}
{"id": "304157", "revid": "24643482", "url": "https://it.wikipedia.org/wiki?curid=304157", "title": "Pressione di degenerazione", "text": ""}
{"id": "304167", "revid": "729019", "url": "https://it.wikipedia.org/wiki?curid=304167", "title": "Aquilifer", "text": "L'aquilifero (, deriva da aquila e letteralmente \"colui che porta l'aquila\" riconosciuto anche come \"l'aquila in persona\") era il soldato incaricato di portare in battaglia l'aquila delle legioni romane, che tutti i soldati dovevano proteggere anche a costo della vita. L'aquila era infatti quanto di pi\u00f9 prezioso aveva la legione e la sua perdita era considerata un'immane disgrazia. Faceva parte di quel ristretto gruppo di sotto-ufficiali chiamati \"principales\".\nStoria.\nLa perdita dell'aquila accadde ad esempio a Carre, dove trov\u00f2 la morte il triumviro Marco Licinio Crasso e nella disfatta di Teutoburgo, quando vennero annientate tre legioni. Augusto nel primo caso e Germanico nel secondo si occuparono di far tornare in patria le aquile perdute, in entrambi i casi .\nSono numerosi i casi di aquiliferi che, gettandosi contro il nemico portando l'insegna, hanno trascinato con s\u00e9 i compagni, capovolgendo una situazione critica: un esempio \u00e8 dato dal primo sbarco di Cesare in Britannia, quando le sue truppe, intimorite dai nemici, si decisero a sbarcare a terra per proteggere un aquilifero che da solo era sbarcato avanzando verso i nemici.\nOltre all'insegna dell'aquila l'aquilifero, aveva come ornamenti sulla testa pellicce di animali come orso, leone o di lupo."}
{"id": "304170", "revid": "204012", "url": "https://it.wikipedia.org/wiki?curid=304170", "title": "Fossetta inguinale media", "text": ""}
{"id": "304171", "revid": "204012", "url": "https://it.wikipedia.org/wiki?curid=304171", "title": "Fossetta inguinale esterna", "text": ""}
{"id": "304173", "revid": "204012", "url": "https://it.wikipedia.org/wiki?curid=304173", "title": "Fossetta inguinale interna", "text": ""}
{"id": "304179", "revid": "124098526", "url": "https://it.wikipedia.org/wiki?curid=304179", "title": "Dislocazione", "text": " \nUna dislocazione \u00e8 un difetto in una struttura cristallina che si estende lungo una linea. A differenza dei \"difetti puntiformi\", \u00e8 in effetti un \"difetto esteso\". Come detto, una dislocazione \u00e8 pi\u00f9 precisamente un difetto \"lineare\" di una struttura cristallina.\nCi sono due tipi principali di dislocazione:\nQuesta distinzione \u00e8 formale: le dislocazioni nei solidi cristallini reali raramente sono puramente \"a spigolo\" o puramente \"a vite\", ma hanno entrambe le forme (\"dislocazione mista\" o, in inglese, \"mixed dislocation)\".\nLa presenza di dislocazioni influenza notevolmente molte propriet\u00e0 dei materiali reali.\nIl movimento e la moltiplicazione di una dislocazione.\nFino agli anni venti del Novecento una delle sfide pi\u00f9 basilari della scienza dei materiali era ancora spiegare cosa succede nel materiale nella fase di deformazione plastica, come avviene nei metalli duttili come il rame, negli acciai dopo lo snervamento, e oggi nella plastica. \nI valori sperimentali dello sforzo di taglio che fa scivolare in un materiale cristallino un piano cristallino sono tra i 0,5 e i 10 MPa. Un primo tentativo di spiegarlo teoricamente \u00e8 stato la semplice legge per lo sforzo di taglio:\ndove \"G\" \u00e8 il modulo di elasticit\u00e0 tangenziale. \nDato che nei metalli quest'ultimo varia tra 20\u00a0 e 150\u00a0 GPa, sembrava difficile conciliare i valori di sforzo che risultano da questo calcolo con quelli sperimentali, che sono di vari ordini di grandezza pi\u00f9 piccoli.\nNel 1934 Orowan, Polanyi e Taylor, quasi contemporaneamente, capirono che la deformazione plastica pu\u00f2 essere spiegata ipotizzando il movimento di difetti lineari: si chiamava la \"teoria delle dislocazioni\". \nLe dislocazioni possono muoversi se gli atomi, da uno dei piani confinanti, rompono i loro legami e si ricongiungono con gli atomi dello spigolo della dislocazione. \nUno scenario semplificato dimostra subito che se la forza corrisponde a quella richiesta per muovere una dislocazione, lo strappo \u00e8 possibile con una tensione minore di quella in un cristallo perfetto (da qui deriva la caratteristica malleabilit\u00e0 di un metallo).\nNel 1950 poi, Frank e Read arrivarono contemporaneamente e indipendentemente a spiegare il fenomeno dell'incrudimento (cio\u00e8 l'irrigidimento), come moltiplicazione e propagazione nei piani di scorrimento delle dislocazioni a partire da alcune particolari sorgenti, da allora dette sorgenti di Frank-Read, dato che l'articolo che le rese note aveva come autori entrambi.\nLa dislocazione, sottoposta a puro taglio, scorre preferibilmente lungo un piano che passa per essa ed \u00e8 perpendicolare al vettore di Burgers. Il piano nelle condizioni pi\u00f9 favorevoli coincide con quello di massima densit\u00e0 atomica. I sistemi di piani e direzioni di massimo addensamento atomico sono sul piano microscopico il corrispettivo dei sistemi di scorrimento.\nMentre due dislocazioni di opposta orientazione, quando si incontrano, si annullano tra loro, una singola dislocazione non pu\u00f2 sparire.\nQuando la dislocazione incontra particelle di fase diversa dalla matrice, pu\u00f2 superarle con meccanismi diversi, che dipendono dal tipo di dislocazione, dalla temperatura, dallo sforzo applicato, e dalle caratteristiche del reticolo:\nIn un materiale sottoposto a deformazione a freddo (cio\u00e8 a temperatura minore di quella di ricristallizzazione) le dislocazioni aumentano grazie al meccanismo di Frank-Read: nascono delle dislocazioni anulari a partire da una dislocazione lineare con estremi fissi. \nIl graduale aumento di densit\u00e0 delle dislocazioni rende pi\u00f9 difficile il loro movimento e quindi porta a un incrudimento del materiale. \nQuesto incrudimento, se indesiderato, pu\u00f2 essere eliminato con il trattamento termico di ricottura."}
{"id": "304180", "revid": "122800029", "url": "https://it.wikipedia.org/wiki?curid=304180", "title": "Giorgio Morandi", "text": "Fu uno dei protagonisti della pittura italiana del Novecento ed \u00e8 considerato tra i maggiori incisori mondiali del secolo.\nLa sua pittura si pu\u00f2 definire unica e universalmente riconosciuta; celebri le sue nature morte in cui gli oggetti rappresentati (bottiglie, vasi, caffettiere), sono portati fuori dal loro contesto funzionale e analizzati nella loro pura essenza.\nMorandi ha vissuto in via Fondazza, a Bologna, con la madre e le tre sorelle Anna, Dina e Maria Teresa. Morandi dipinse sempre nella sua stanza di via Fondazza. Solamente quando costruirono nel 1960 la casa estiva a Grizzana Morandi (il nome dell'artista \u00e8 stato aggiunto ufficialmente al toponimo del comune nel 1985), ebbe un vero e proprio studio. Di fronte a questa casa si trovano i tre Fienili del Campiaro, soggetto frequente nelle tele del pittore.\nBiografia.\nNasce da Andrea Morandi e Maria Maccaferri il 20 luglio 1890. Il piccolo Giorgio abit\u00f2 in un primo tempo in Via Lame, dove nacquero anche il fratello Giuseppe, morto nel 1903, e la sorella Anna. Successivamente la famiglia si spost\u00f2 in via Avesella n. 30, dove nacquero le altre due sorelle Dina, nel 1900, e Maria Teresa, nel 1906.\nFin da ragazzo dimostra grande passione per l'arte figurativa, convincendo i parenti a permettergli di iscriversi all'Accademia di belle arti di Bologna. Tra i suoi compagni di corso vi sono anche Severo Pozzati, Osvaldo Licini, Mario Bacchelli, Giuseppe Vespignani, Mario Tozzi. Dopo la morte del padre, avvenuta nel 1909, la famiglia si trasfer\u00ec definitivamente in via Fondazza n. 36 e Morandi divenne capofamiglia, assumendosi tutte le responsabilit\u00e0.\nIl percorso accademico e gli studi di Morandi furono eccellenti, ma gli ultimi due anni furono caratterizzati da contrasti con i docenti dell'epoca, in quanto, avendo egli gi\u00e0 effettuato un personale e moderno percorso di conoscenza, spesso usciva dai canoni classici. Morandi, pur vivendo quasi sempre a Bologna, era fin da allora informato sulle opere di Paul C\u00e9zanne, Andr\u00e9 Derain e Pablo Picasso. Ma non \u00e8 solo al presente che guarda Morandi; infatti, successivamente ad un viaggio nella citt\u00e0 di Firenze, riconsider\u00f2 grandi artisti del passato, come Giotto, Masaccio, Piero della Francesca e Paolo Uccello, che appunto faranno parte dello sviluppo artistico del pittore bolognese.\nIn un primo tempo espose con i futuristi, diventando nel 1918 uno dei massimi interpreti della scuola metafisica con Carr\u00e0 e de Chirico; periodo terminato nel 1919. Nel 1920 si accost\u00f2 al gruppo \"Valori plastici\", recuperando nelle sue opere la fisicit\u00e0 delle cose. In seguito intraprese una via personalissima, ma sempre calata nella realt\u00e0 del mondo e delle cose. La sua prima esposizione personale avvenne nel 1914; in essa si pu\u00f2 riscontrare la forte influenza di C\u00e9zanne, pittore fondamentale per la sua formazione artistica.\nA partire dai primi anni trenta fino al 1956 fu titolare della cattedra di Incisione all'Accademia di Belle Arti di Bologna. Tra i molti suoi allievi, si ricordano Mario Bonazzi e Luciano De Vita.\nAlla Quadriennale di Roma del 1939 Morandi presenta una personale con 53 opere e ottiene il secondo premio per la pittura.\nLa fama di Morandi \u00e8 legata alle nature morte e in particolare alle \"bottiglie\". I soggetti delle sue opere sono quasi sempre cose abbastanza usuali: vasi, bottiglie, caffettiere, fiori e ciotole che, composti sul piano di un tavolo, diventano i veri protagonisti della scena. La sua opera include anche ritratti e paesaggi. Usare pochissimi colori \u00e8 una sua particolare caratteristica, che lo rende poetico e surreale e, anche se non particolareggiava i suoi soggetti, si pu\u00f2 notare come essi non perdano di realismo.\nDi grande importanza nel lavoro di Morandi sono le acqueforti, eseguite da autodidatta, che risolvono poeticamente molti problemi espressivi di questa tecnica. Fin dagli esordi del suo percorso artistico port\u00f2 avanti la passione per le incisioni. Le sue prime lastre, andate perdute, risalgono addirittura al 1911, quando egli era appena ventunenne. Le opere, realizzate con grande cura, sono caratterizzate da segni sottili e rettilinei in un intreccio molto complesso di tratti, con cui raggiunge dimensioni prospettiche di grande efficacia.\nNel 1963-64 espone alla mostra \"Peintures italiennes d'aujourd'hui\", organizzata in medio oriente e in nordafrica.\nNella sua casa di Bologna, dopo un anno di malattia, Giorgio Morandi muore il 18 giugno 1964.\n\u00c8 sepolto alla Certosa di Bologna nella tomba di famiglia, dove giace insieme con le tre sorelle. Sulla tomba \u00e8 ubicato un ritratto dell'artista, eseguito e donato dal suo amico Giacomo Manz\u00f9.\nIntitolazioni.\nNel 1992, in Palazzo d'Accursio a Bologna, \u00e8 sorto il Museo monografico dedicato a Giorgio Morandi. Tale realizzazione \u00e8 stata possibile grazie alla donazione, da parte di Maria Teresa Morandi (sorella del pittore), delle opere e dell'atelier dell'artista, di propriet\u00e0 della famiglia. L'allora sindaco di Bologna Renzo Imbeni ha fortemente sostenuto la fondazione del museo. Hanno collaborato Marilena Pasquali, che ha diretto il Museo fino al 2001 e che \u00e8 divenuta poi Presidente del Centro studi Giorgio Morandi, e il maestro Carlo Zucchini che nell'occasione, per volont\u00e0 di Maria Teresa Morandi, assunse l'incarico di garante della donazione.\nAll'artista \u00e8 stata dedicata nell'ottobre 2008 una mostra al Metropolitan Museum of Art di New York, che ha contribuito a consolidare la sua fama livello internazionale.\nPer l'iniziativa Musei di Carta, durante il Salone del Mobile 2012, la designer Ilaria Marelli ha realizzato una collezione di prodotti, esposta al Museo del Novecento, ispirati alle celebri nature morte dell'artista bolognese.\nNel giugno 2014 in occasione del cinquantenario dalla morte dell'artista, a Bologna, l'associazione arte e cultura La Corte di Felsina ha promosso una mostra di artisti emergenti, curata da Anna Rita Delucca, che hanno esposto opere dedicate alla poetica del grande maestro: \"Dedicato a Giorgio Morandi.-50\u00baanno dalla scomparsa (18 giugno 1964). Omaggio dall'arte del nuovo millennio.\" Per l'occasione \u00e8 stata presentata una sezione di lavori, prestati da collezioni private bolognesi, di alcuni celebri allievi di Morandi, da Pompilio Mandelli a Carolina M. Occari, da Norma Mascellani a Carlo Caporale.\nNel luglio 2014, per ricordare il maestro a cinquant'anni dalla scomparsa, sui muri di Grizzana Morandi (BO), dove c'\u00e8 ancora la casa estiva dell'artista nei pressi del centro storico, \u00e8 stato proiettato il film \"Modus Morandi\" di Filippo Porcelli.\nNei media.\nIl cinema ha attinto molte volte alle opere di Giorgio Morandi. Lo fece gi\u00e0 nel 1955 con il film di Robert Aldrich \"Il bacio e la pistola\". Fellini, De Sica, Antonioni hanno utilizzato le sue nature morte in tre celeberrimi film: \"La dolce vita\", \"Il boom\", \"La notte\". Pi\u00f9 recentemente \"Io sono l'amore\" di Luca Guadagnino del 2009."}
{"id": "304188", "revid": "729019", "url": "https://it.wikipedia.org/wiki?curid=304188", "title": "Hispano-Suiza HS.404", "text": "Il cannone automatico Hispano-Suiza HS.404 da 20\u00a0mm \u00e8 stata una delle armi maggiormente utilizzate dalle aviazioni del XX secolo: Gran Bretagna, Stati Uniti, Francia e molte altre forze aeree ne hatto fatto uso estensivo durante la seconda guerra mondiale e nei conflitti successivi per equipaggiare i loro aerei da combattimento.\nOrigini e sviluppo.\nLo sviluppo dell'HS.404 si bas\u00f2 prevalentemente sul precedente cannoncino automatico Oerlikon FF S di origine svizzera che la Hispano-Suiza gi\u00e0 produceva in licenza con i nomi di HS.7 e HS.9. Alla fine degli anni trenta l'ingegner Mark Birkigt modific\u00f2 i progetti della Oerlikon per ottenere una nuova versione migliorata: un nuovo sistema di caricamento, una maggiore cadenza di tiro e una velocit\u00e0 del proiettile alla bocca di fuoco superiore. Il risultato di tali migliorie fu il Type 404, o HS.404, presto considerato la migliore arma della sua categoria. L'HS.404 venne utilizzato in maniera estensiva nella progettazione aeronautica prebellica in Francia dove venne realizzata una versione in grado attraverso il mozzo dell'elica del motore Hispano-Suiza 12Y, una soluzione che venne in seguito ripresa ed utilizzata estensivamente degli ingegneri tedeschi. Nel 1940 in Francia erano in via di adozione anche versioni con caricamento a \"cinghia\" per montaggi alari (che interessavano particolarmente gli aerei Bloch MB 152, MB 155 e MB 157) e in studio altre con il calibro aumentato a 23mm per i velivoli d'assalto. La conquista tedesca interruppe molti promettenti sviluppi, ma buona parte del lavoro di progettazione fu passato ai britannici.\nL'HS.404 venne accettato dalla Royal Air Force e dalla Fleet Air Arm inglesi nel 1941 in una versione lievemente modificata rinominata Hispano Mk.II (gli esemplari originari vennero accettati come Hispano Mk.I). Dopo una serie di modifiche apportate all'ala dei caccia Supermarine Spitfire e Hawker Hurricane, necessarie per alloggiare il nuovo cannoncino, gli Hispano Mk.II vennero installati in installazione singola o doppia (per ogni ala) in rimpiazzo alle mitragliatrici Browning .303. Nel 1943, visti gli ottimi risultati ottenuti, tutti gli aerei dotati di mitragliatrici Browning vennero potenziati alla nuova arma oppure radiati dal servizio.\nIl cannone venne prodotto su licenza anche negli Stati Uniti con la denominazione di M1 sia per l'USAAC che per l'US Navy che intendevano equipaggiare i loro aerei con la nuova arma appena un sufficiente numero di pezzi fosse stato disponibile. Nel 1941 venne definito un imponente programma di costruzioni che comprendeva anche il relativo munizionamento. Avviata la produzione, per\u00f2, i pezzi dimostrarono subito un grave problema di colpi non correttamente esplosi a causa di una scarsa battuta del percussore. Gli inglesi erano interessati ad acquistare quest'arma per alleggerire le richieste all'industria britannica, ma quando ricevettero i primi esemplari di M1 rimasero delusi dall'inaffidabilit\u00e0 dell'arma. Nell'aprile 1942, alla ricerca di una soluzione, un esemplare di Hispano Mk.II inglese venne inviato negli Stati Uniti per un ciclo di prove dalle quali emerse che l'arma inglese utilizzava un cameramento leggermente pi\u00f9 corta. Tale differenza poteva essere causa dei difetti dell'M1.\nGli Stati Uniti rifiutarono di modificare la loro versione ci\u00f2 nondimeno apportarono altre piccole modifiche che portarono alla produzione della versione M2: tale arma non dimostr\u00f2 per\u00f2 di essere superiore alla precedente. Alla fine del 1942 le scorte di munizione raggiungevano i 40 milioni di colpi pronti all'uso, ma i cannoni erano ancora inaffidabili. L'US Navy cerc\u00f2 per tutto il corso della guerra di passare ad una soluzione d'armamento basata completamente su cannoni, ma senza successo: nel dicembre 1945 l\"'Army's Chief of Ordnance\" stava ancora progettando modifiche aggiuntive per rendere l'arma operativa e pronta ad entrare in servizio.\nNel frattempo gli inglesi avevano rinunciato alla versione americana ed incrementato i livelli produttivi interni fino al punto di rendere inutile l'acquisto dell'arma dall'estero. Venne prodotta una nuova versione, l'Mk.V, pi\u00f9 corta, leggera e con una maggiore cadenza di tiro nonostante la perdita di velocit\u00e0 alla bocca di fuoco.\nGli Stati Uniti produssero la versione M3 che per\u00f2 non risolse, neppure in questo caso, i problemi dell'arma. Dopo la guerra lUnited States Air Force\" utilizz\u00f2 una versione dell'M3 rinominandolo M24\"'; simile sotto tutti gli aspetti differiva per il munizionamento ad innesco elettrico.\nNel dopoguerra l'HS.404 scompar\u00ec rapidamente come arma aeronautica, anche causa dell'introduzione di cannoni con pi\u00f9 camere di scoppio (\"revolver cannon\") basati sui progetti del tedesco Mauser MG 213. Venne per\u00f2 utilizzato ancora, sino agli anni ottanta inclusi, come arma antiaerea, e in alcune nazioni africane e sud-americane sopravvive ancora oggi, anche come arma anti materiali montata sui pi\u00f9 diversi autoveicoli.\nCaratteristiche tecniche.\nIl cannoncino Hispano sparava un proiettile da 130 grammi camerato 20\u00a0mm x 110\u00a0mm ad una velocit\u00e0 alla bocca di 840\u00a0\u2013 880\u00a0m/s (a seconda della lunghezza della canna). La cadenza di tiro era di 600 - 850 colpi al minuto. La lunghezza complessiva dell'arma era di 2,36\u00a0m, con un peso di 42\u201350\u00a0kg. Il cannone inglese Mk.V e gli americani M3/M4 erano pi\u00f9 leggeri ed avevano una cadenza di tiro superiore agli esemplari precedenti."}
{"id": "304189", "revid": "125119040", "url": "https://it.wikipedia.org/wiki?curid=304189", "title": "Citoscheletro", "text": "In tutti i domini in cui sono divise le forme di vita (Archea, Bacteria, Eukaryota) si pu\u00f2 trovare il citoscheletro (principalmente in tutte le cellule eucariotiche, che includono le cellule degli uomini, degli animali, dei funghi e delle piante). \nIl citoscheletro pu\u00f2 essere descritto come una grande rete di filamenti e tubuli connessi fra di loro che si estendono nel citoplasma, dal nucleo alla membrana plasmatica. Il citoscheletro non si limita ad essere un'intelaiatura statica, ma \u00e8 molto dinamico e permette alle cellule di cambiare la loro forma, di muoversi mediante strutture, rinforza la membrana plasmatica e quella nucleare, trasporta le vescicole nel citoplasma, permette il movimento di alcuni organelli, costituisce i sarcomeri che permettono la contrazione muscolare, costituisce il fuso mitotico essenziale per la divisione cellulare, sostiene i dendriti e gli assoni dei neuroni ed interagisce con l'ambiente extracellulare.\nFunzioni.\nLe funzioni principali del citoscheletro sono:\nIl citoscheletro eucariotico.\nIl citoscheletro eucariotico \u00e8 costituito da tre tipi di filamenti proteici che si distinguono per funzione e composizione:\nAi tre tipi fondamentali di filamenti proteici vanno aggiunte centinaia di proteine accessorie che servono da mediatori per il loro attacco ad altre strutture cellulari come la membrana plasmatica o le vescicole, ma anche come componenti fondamentali nell'assemblaggio dei filamenti e come motori proteici.\nCaratteristiche generali.\nI filamenti proteici del citoscheletro sono strutture sottili che possono raggiungere decine di \u03bcm di lunghezza e, in alcuni casi, come negli assoni dei neuroni, perfino diversi centimetri. Ci\u00f2 implica che non siano costituiti ciascuno da una singola proteina ma siano polimeri proteici costituiti dalla successione di proteine che da sole sono lunghe pochi nanometri. Il fatto che i filamenti siano costituiti da subunit\u00e0 molto piccole permette alla cellula di riorganizzare in tempi rapidi anche vaste porzioni del suo citoscheletro e di regolarle molto pi\u00f9 finemente di quanto non potrebbe fare con subunit\u00e0 molto pi\u00f9 grandi, ci\u00f2 le dona grande versatilit\u00e0. I microtubuli e i filamenti di actina sono costituiti da subunit\u00e0 proteiche dalla forma globulare, mentre i filamenti intermedi sono costituiti da proteine fibrose ed allungate. Tutte le subunit\u00e0 proteiche dei filamenti del citoscheletro tendono a distribuirsi formando strutture elicoidali, perch\u00e9 sono conformazioni molto stabili che resistono alla rottura da parte dell'energia termica dell'ambiente intracellulare (cosa che non potrebbero fare le subunit\u00e0 si attaccassero in tandem mediante un motivo \"testa-coda-testa-coda\") e riducono al minimo l'energia libera. \nNel contempo tutte le subunit\u00e0 che formano i filamenti del citoscheletro sono unite le une alle altre mediante legami non covalenti ed interazioni idrofobiche, il che permette loro una maggiore velocit\u00e0 di polimerizzazione o di depolimerizzazione. Le subunit\u00e0 si associano formando sovrastrutture chiamate \"protofilamenti\", che a loro volta si associano l'uno all'altro per formare strutture elicoidali comuni, le \"coiled coil\", soprattutto nei filamenti intermedi. La polimerizzazione o depolimerizzazione all'interno di un filamento avviene sempre alle estremit\u00e0 poich\u00e9 in quelle posizioni \u00e8 necessario formare meno legami per associarsi o dissociarsi dal resto del filamento, generalmente un solo legame longitudinale (con la subunit\u00e0 appena posteriore) e due legami laterali con quelle adiacenti, ci\u00f2 permette una maggiore velocit\u00e0 di questo processo. \nL'associazione di pi\u00f9 protofilamenti rende ciascun filamento del citoscheletro termicamente stabile ma la sua resistenza \u00e8 ulteriormente implementata dal fatto che le singole subunit\u00e0 sono sfalsate l'una dall'altra, ci\u00f2 conferisce al filamento resistenza alla trazione e al ripiegamento. I filamenti del citoscheletro pi\u00f9 stabili e resistenti sono i filamenti intermedi che alle caratteristiche sopraelencate aggiungono una diversa struttura delle subunit\u00e0 proteiche (allungate e fibrose invece che globulari) e del filamento (coiled coil).\nMicrofilamento.\nSono composti da subunit\u00e0 monomeriche di una singola proteina, l'actina, mentre i microtubuli erano formati da subunit\u00e0 dimeriche (\u03b1-\u03b2 tubulina). I microfilamenti si formano per aggiunta di unit\u00e0 monomeriche di actina, una proteina globulare che lega ATP.\nCon il loro spessore di 6-7\u00a0nm, sono i filamenti citoscheletrici pi\u00f9 sottili. Hanno una polarit\u00e0 strutturale, ovvero possiedono un'estremit\u00e0 positiva, chiamata \"barbed end\", dove avviene preferenzialmente l'aggiunta di g-actina (che contribuisce cos\u00ec all'allungamento del filamento), ed un'estremit\u00e0 negativa, chiamata \"pointed end\", che influisce poco sull'accrescimento e in cui prevalgono i fenomeni di depolimerizzazione actinica. Dopo l'accrescimento del filamento l'ATP viene idrolizzata in ADP.\nLa polimerizzazione inizia lentamente con 3 molecole di actina che si legano tra loro. Nella cellula la concentrazione di actina libera \u00e8 molto alta, quindi altre molecole di actina si legano a questo polimero neo-formato ed il processo diventa man mano pi\u00f9 veloce fino a che non raggiunge uno stadio stazionario, definito \"\"steady point\", secondo il modello del mulinello dell'actina, il cosiddetto \"treadmilling\"\", ovvero quando la velocit\u00e0 di aggiunta di monomeri \u00e8 uguale a quella di rilascio. Tale processo \u00e8 considerato altamente dinamico.\nLe proteine associate ai filamenti actinici sono numerose: ci sono proteine che inibiscono la polimerizzazione dei filamenti, altre che tagliano i filamenti (gelsolina) e altre ancora che li incappucciano (CapZ) per evitare che si accrescano; ci sono anche proteine che collegano i microfilamenti per formare un fascio, come avviene nei microvilli, ed altre proteine che conferiscono la contrattilit\u00e0 ai filamenti actinici donando alla cellula la capacit\u00e0 di cambiare forma e di dirigere i traffici interni ad essa.\nLa miosina e la sua interazione con i microfilamenti.\nQuesta proteina \u00e8 presente in tutte le cellule eucariotiche. \u00c8 dotata di attivit\u00e0 ATPasica, cio\u00e8 \u00e8 in grado di idrolizzare l'ATP.\nEsistono diverse isoforme di miosina all'interno delle cellule. \nNel complesso le varie isoforme funzionano da \"motori proteici\" per l'actina; in pratica accoppiano l'idrolisi della molecola di ATP con cambiamenti conformazionali che contribuiscono a generare la forza meccanica per i vari tipi di motilit\u00e0 cellulare e sub-cellulare (contrazione cellulare, citocinesi, traffico di vescicole).\nLa struttura della miosina consiste in due parti principali: la \"testa globulare\", che lega la molecola di actina ed \u00e8 dotata di attivit\u00e0 ATPasica (cio\u00e8 in grado di idrolizzare l'ATP) e da una \"coda\", unita alla testa, che consiste in due catene proteiche con conformazione ad elica avvolte insieme.\nIl complesso actina-miosina, nelle cellule muscolari scheletriche dei Vertebrati, forma una struttura caratteristica detta sarcomero, da cui dipende la contrazione delle fibre muscolari; la contrazione \u00e8 influenzata essenzialmente dalla concentrazione intracellulare dello ione calcio, ma anche da altre proteine come la tropomiosina, la troponina e la nebulina.\nFilamenti intermedi.\nI filamenti intermedi sono cos\u00ec chiamati per il loro spessore (circa 10\u00a0nm), intermedio tra quello dei microtubuli e quello dei filamenti actinici.\nLe molecole che li costituiscono sono filamentose e variano a seconda del tipo di cellula, pertanto costituiscono una popolazione eterogenea. Possiedono una grande resistenza alla trazione e consentono alla cellula di sopportare stress meccanici.\nA differenza degli altri filamenti citoscheletrici, i filamenti intermedi non sono polarizzati e sono pi\u00f9 stabili.\nLa polimerizzazione dei filamenti intermedi avviene nel seguente modo: due monomeri si aggregano formando un dimero, il quale si unisce lateralmente ad un altro dimero formando un tetramero; infine i tetrameri si aggregano a loro volta fino a che non arrivano a formare un filamento costituito da 32 monomeri, molto simile ad una corda. I tetrameri si associano lateralmente a tandem, costituendo delle formazioni piane che successivamente si ripiegano in strutture cave.\nUna categoria di filamenti intermedi presenti in tutte le cellule \u00e8 quella delle \"lam\u00ecne\", ovvero quel particolare tipo di filamenti che va a costituire la lamina nucleare. Nel processo di divisione cellulare la lamina nucleare deve scomparire, altrimenti il materiale genetico della cellula non potrebbe ripartirsi tra le due cellule figlie. \u00c8 necessario quindi che le proteine che costituiscono i filamenti intermedi della lamina nucleare vengano fosforilate, in modo da renderle instabili e portarle alla depolimerizzazione. I filamenti intermedi della lamina nucleare sono controllati nei loro processi di polimerizzazione e depolimerizzazione dalla proteina chinasi.\nI filamenti intermedi possono legare differenti tipologie proteiche, tra cui:\nMicrotubuli.\nI microtubuli sono strutture proteiche cilindriche cave dal diametro esterno di 25\u00a0nm. Sono composti da eterodimeri formati da una molecola di tubulina-\u03b1 e una di tubulina-\u03b2. Oltre a queste due isoforme esiste anche la \u03b3-tubulina, che si localizza negli MTOCs. Le molecole di \u03b3-tubulina hanno un ruolo importante nel processo di nucleazione dei dimeri di \u03b1 e \u03b2-tubulina, oltre a formare un anello collegato ai microtubuli in allungamento. Sono capaci di autodemolirsi rapidamente in una sede e ricostituirsi altrettanto velocemente in un'altra. Le loro pareti sono formate da 13 protofilamenti. Anche i microtubuli sono polari. La tubulina \u00e8 una proteina capace di legarsi a GTP, ma solo la tubulina-\u03b2 pu\u00f2 idrolizzare GTP a GDP.\nIl processo di polimerizzazione dei microtubuli inizia molto lentamente: pi\u00f9 eterodimeri di tubulina-\u03b1\u03b2, tramite un processo detto di nucleazione, vanno a formare un piccolo microtubulo. Una volta formato, il piccolo microtubulo si accresce da entrambe le parti (la velocit\u00e0 di accrescimento \u00e8 maggiore all'estremit\u00e0 positiva) ed il completamento \u00e8 rapido.\nIn vitro si osserva che, a bassissime concentrazioni di tubulina libera, sia l'estremit\u00e0 positiva che quella negativa si accorciano. Man mano che la concentrazione di tubulina libera aumenta, la depolimerizzazione rallenta fino a che non si raggiunge un punto di equilibrio, detto punto critico; l'equilibrio che si raggiunge \u00e8 di tipo dinamico. In vitro si pu\u00f2 osservare il cosiddetto fenomeno a mulinello: se le concentrazioni di tubulina libera sono abbastanza elevate, i microtubuli si formano spontaneamente.\nNella cellula la concentrazione di tubulina libera non \u00e8 sufficiente da poter permettere la formazione spontanea dei microtubuli, i quali per formarsi hanno quindi bisogno di un punto di innesco che, nelle cellule animali \u00e8 dato dalla tubulina-\u03b3, una molecola a forma di anello presente sul centrosoma. Mantenendo bassa la concentrazione di tubulina libera, la cellula pu\u00f2 controllare la formazione dei microtubuli, i quali presenteranno quindi un'instabilit\u00e0 dinamica, ovvero si depolimerizzerano e ripolimerizzerano di continuo a partire dal centrosoma. I microtubuli possono stabilizzarsi se alla loro estremit\u00e0 positiva si forma un cappuccio a GTP, che si forma se prima che la tubulina-\u03b2 idrolizzi il GTP si attacca al microtubulo un altro eterodimero. Un microtubulo che nasce dal centrosoma pu\u00f2 non depolimerizzarsi se alla sua estremit\u00e0 positiva (quella pi\u00f9 lontana da centrosoma) si va ad attaccare una molecola o una struttura cellulare.\nDue microtubuli possono scorrere l'uno sull'altro grazie a speciali proteine presenti sui microtubuli che trasformano l'energia derivante dall'idrolisi di ATP in energia motrice. Al microtubulo si ancorano anche organuli e vescicole, che possono quindi scorrere per mezzo delle proteine motrici, verso l'estremit\u00e0 pi\u00f9 (chinesine) o verso l'estremit\u00e0 meno (dineine) del microtubulo.\nCiglia e flagelli, strutture con uno scheletro di microtubuli.\nSpeciali proteine dette proteine associate ai microtubuli possono stabilizzare in maniera permanente i microtubuli che vanno cos\u00ec a formare lo scheletro di ciglia e flagelli. I microtubuli sono responsabili della locomozione di due importanti classi di protozoi: i ciliati e i flagellati.\nLe ciglia servono per il movimento della cellula. Esse sono particolarmente abbondanti sulla superficie libera (o apicale) di alcune cellule epiteliali. Possono creare correnti nel liquido intorno alla cellula in modo da indirizzare il cibo verso il luogo in cui verr\u00e0 digerito, come succede per esempio nelle spugne.\nLa parte che emerge dal citoplasma \u00e8 detta assonema ed \u00e8 costituito da una membrana che racchiude 9 coppie di microtubuli (A e B) alla periferia pi\u00f9 2 microtubuli, emergenti dalla placca basale rappresentata da un MTOC. Questa struttura \u00e8 detta 9+2 e si ritrova in quasi tutte le forme di ciglia e flagelli eucariotici, dai protozoi all'uomo. I microtubuli A delle 9 coppie esterne sono costituiti da due braccia di dineina, una proteina motrice alla base del movimento ciliare e flagellare.\nLa parte infissa nel citoplasma, invece, \u00e8 detta corpuscolo basale o blefaroblasto. La sua struttura \u00e8 molto vicina a quella di un centriolo e risulta costituita da nove triplette di microtubuli. Il fenomeno della motilit\u00e0 ciliare \u00e8 reso possibile dalle braccia della dineina, che si legano al microtubulo B della coppia di microtubuli adiacenti e idrolizzano ATP. Il cosiddetto \"battito ciliare\", si traduce in un piegamento laterale che \u00e8 regolato da un impulso, il quale una volta terminato induce il ritorno del ciglio alla posizione di partenza. Un caso particolare \u00e8 quello delle cellule epiteliali, in cui le ciglia sono presenti in grande quantit\u00e0. Per rendere efficace il battito ciliare il movimento deve essere necessariamente coordinato, sia per una stessa fila che per le file precedenti e successive. Il movimento che ne risulta \u00e8 detto movimento metacronale ed \u00e8 coordinato dalle radichette ciliari.\nIl citoscheletro procariote.\nCon il termine citoscheletro procariote si intende il nome collettivo per tutte le proteine strutturali nei procarioti. Una volta si pensava che le cellule procariote non possedessero un citoschetro; la scoperta dei filamenti citoscheletrici in questo tipo di cellule \u00e8 avvenuto nei primi anni '90. Questi elementi citoscheletrici giocano un ruolo importante nella divisione cellulare, nella protezione della cellula e nella determinazione della sua forma, oltre che per la determinazione polare nelle varie cellule procariote. La proteina FtsZ e la proteina MreB/Mbl sono state recentemente descritte come costituenti del citoscheletro batterico"}
{"id": "304192", "revid": "599013", "url": "https://it.wikipedia.org/wiki?curid=304192", "title": "Goyle", "text": ""}
{"id": "304193", "revid": "712828", "url": "https://it.wikipedia.org/wiki?curid=304193", "title": "Vincent Tiger", "text": ""}
{"id": "304194", "revid": "122117782", "url": "https://it.wikipedia.org/wiki?curid=304194", "title": "Pieralberto Carrara", "text": "Biografia.\nOriginario di Serina, ha fatto parte della squadra nazionale italiana di biathlon dal 1982 al 2000 attraverso il Gruppo Sportivo Forestale. In Coppa del Mondo ha esordito nel 1986 nell'individuale di Feistritz, chiuso al 59\u00ba posto, e ha conquistato la prima vittoria, nonch\u00e9 primo podio, nel 1990 nell'individuale di Ruhpolding. \u00c8 andato costantemente a punti durante la sua carriera, riuscendo a salire diverse volte sul podio: grazie a questi risultati arriv\u00f2 3\u00ba nella classifica generale nel 1992-1993, 4\u00ba nel 1995-1996 e 5\u00ba nel 1990-1991.\nHa partecipato a quattro edizioni dei Giochi olimpici invernali: (13\u00ba nella 10\u00a0km sprint), (41\u00ba nella 10\u00a0km sprint, 4\u00ba nella staffetta 4 x 7,5\u00a0km), (23\u00ba nella 10\u00a0km sprint, 15\u00ba nella 20\u00a0km individuale, 6\u00ba nella staffetta 4 x 7,5\u00a0km) e (10\u00ba nella 10\u00a0km sprint, argento nella 20\u00a0km individuale, 9\u00ba nella staffetta 4 x 7,5\u00a0km). Ai Mondiali ha ottenuto cinque medaglie (tre d'oro e due di bronzo), tutte in gare a squadre visto che in quegli anni l'Italia vantava un collettivo non indifferente. Oltre i grandi risultati a livello mondiale arriv\u00f2 per tre volte primo ai Campionati italiani.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint"}
{"id": "304195", "revid": "712828", "url": "https://it.wikipedia.org/wiki?curid=304195", "title": "Gregory Goyle", "text": ""}
{"id": "304200", "revid": "363629", "url": "https://it.wikipedia.org/wiki?curid=304200", "title": "Oxford English Dictionary", "text": "Oxford English Dictionary (OED) \u00e8 il nome con cui si indica comunemente il \"New English Dictionary on Historical Principles\", monumentale dizionario storico della lingua inglese antica e moderna pubblicato dalla casa editrice Oxford University Press.\nFu promosso dalla Philological Society di Londra nel 1857. Il lavoro di compilazione inizi\u00f2 a pieno regime nel 1879 sotto l'energica direzione di Sir James Murray. Cominciata nel 1884, la pubblicazione si concluse nel 1928 col dodicesimo volume. Nel 1933 ne fu pubblicata una edizione ridotta (\"Shorter Oxford Dictionary\") che ha conosciuto diverse edizioni successive.\nLe sue definizioni sono ordinate per lo pi\u00f9 tenendo conto della prima comparsa di ciascun lemma e sono illustrate da citazioni (con indicazione della data, quando possibile) tratte dalla letteratura e da altre fonti. Una seconda edizione in 20 volumi \u00e8 stata pubblicata nel 1989."}
{"id": "304202", "revid": "17351", "url": "https://it.wikipedia.org/wiki?curid=304202", "title": "Lockheed Martin X-35", "text": ""}
{"id": "304204", "revid": "125117152", "url": "https://it.wikipedia.org/wiki?curid=304204", "title": "Roberto Dipiazza", "text": "\u00c8 stato inoltre anche consigliere regionale del Friuli-Venezia Giulia, oltrech\u00e9 sindaco di Muggia dal 1\u00b0 dicembre 1996 al 24 giugno 2001.\nBiografia.\nNato ad Aiello del Friuli, in provincia di Udine, il 1\u00b0 febbraio 1953, all'et\u00e0 di 6 anni si trasferisce nel capoluogo del Friuli-Venezia Giulia Trieste. Lasciato la scuola dopo la terza media, a 16 anni inizia a lavorare a Trieste in un negozio di alimentari (diventato in seguito parte della catena Bosco).\nL'8 gennaio 1980, all\u2019et\u00e0 di 27 anni, apre il suo primo negozio insieme alla sorella in Strada Vecchia dell\u2019Istria, che lo descrive come \"80 mq di fatica e felicit\u00e0\". In seguito apre un supermercato in via Grimani (1982) e uno a San Rocco di Muggia (1986), che grazie al suo successo imprenditoriale ricever\u00e0 la Medaglia d\u2019oro per la pi\u00f9 alta produttivit\u00e0 imprenditoriale a metro quadrato in Italia.\nSindaco di Muggia e Trieste.\nNel 1996 si iscrive a Forza Italia e nello stesso anno si candida a sindaco di Muggia (Trieste), vincendo a sorpresa, con un largo margine, le elezioni.\nCavalcando l\u2019onda di forte popolarit\u00e0 ottenuta alla guida della piccola cittadina istroveneta, in occasione delle elezioni amministrative del 2001 si candida alla carica di sindaco di Trieste, dove viene eletto, ottenendo al ballottaggio il 53,36% dei voti e superando il concorrente ulivista Federico Pacorini, uomo di fiducia legato al sindaco uscente Riccardo Illy. In qualit\u00e0 di primo cittadino di Trieste \u00e8 anche presidente del Teatro Lirico Comunale \"Giuseppe Verdi\".\nAlle amministrative del 2006 (ballottaggio del 23-24 aprile) si ricandida con una propria lista civica, \"Dipiazza per Trieste\", in rappresentanza di una coalizione di centrodestra, e con il 51% dei consensi si riconferma sindaco del capoluogo giuliano, fino alla naturale scadenza del mandato nel 2011.\nNel corso dell'elezione del Presidente della Repubblica nel 2006, ha ottenuto 3 voti nel quarto e ultimo scrutinio.\nIl 23 maggio 2008 \u00e8 stato eletto presidente della societ\u00e0 \"Aeroporto Friuli-Venezia Giulia S.p.A.\" che gestisce l'aeroporto di Trieste-Ronchi dei Legionari, incarico poi passato a Sergio Dressi.\nConsigliere comunale e regionale.\nAlle elezioni amministrative del 2011 si \u00e8 candidato come consigliere comunale a Trieste con la sua lista civica personale \"Dipiazza per Trieste\", a sostegno del candidato sindaco di centro-destra Roberto Antonione, ottenendo il record di preferenze nonostante la sconfitta elettorale della sua coalizione contro il principale sfidante di centro-sinistra Roberto Cosolini.\nSi candida alle elezioni regionali in Friuli-Venezia Giulia del 2013, nella mozione del presidente uscente Renzo Tondo, dove viene confermata la popolarit\u00e0 dell'ex sindaco, venendo eletto consigliere nella circoscrizione di Trieste nuovamente con il massimo numero di preferenze, ancora una volta per\u00f2 nell'ambito di una sconfitta per la sua parte politica (tale tornata elettorale vede infatti la vittoria della candidata del centrosinistra Debora Serracchiani).\nIl 9 aprile 2014 scioglie la riserva e annuncia la propria candidatura alle elezioni europee del 25 maggio 2014, tra le liste del Nuovo Centrodestra di Angelino Alfano nella circoscrizione Italia nord-orientale, lasciando quindi Forza Italia, ma non risulta eletto, ottienendo 12.218 preferenze.\nNuova candidatura a Trieste.\nRientrato nel 2016 in Forza Italia, si candida per la terza volta a sindaco di Trieste in occasione delle elezioni amministrative dello stesso anno; con 39.493 voti, pari al 40,80%, \u00e8 il candidato maggiormente votato al primo turno ed accede al ballottaggio contro il sindaco uscente Cosolini, vincendolo con il 52,63% dei consensi e tornando alla guida della citt\u00e0 dopo cinque anni.\nIn vista delle amministrative del 2021 si candida nuovamente per un quarto mandato a Trieste, sempre alla guida di una coalizione di centro-destra formata, oltre dalla sua lista personale \"Dipiazza per Trieste\", dalla Lega, Forza Italia, Fratelli d'Italia, Noi con l'Italia e Cambiamo Trieste. Al primo turno, a sorpresa, non vince come affermato da esponenti del centro-destra come Matteo Salvini, Antonio Tajani e Dipiazza stesso, ottenendo solo il 46,89% dei voti e accedendo al ballottaggio con il candidato del centro-sinistra Francesco Russo, arrivato a sua volta al 31,65% dei voti. Al ballottaggio del 17 ottobre Dipiazza viene rieletto nuovamente sindaco con il 51,29% dei voti, contro il 48,71% di Russo.\nQuarto mandato da sindaco di Trieste.\nEletto sindaco di Trieste per il suo quarto mandato, il 3 novembre 2021 presenta la nuova giunta comunale:\nOnorificenze.\n\u00c8 stato dapprima nominato \"Commendatore della Repubblica\" nel 2000, e quindi \"Grande ufficiale\" nel 2004."}
{"id": "304207", "revid": "122266465", "url": "https://it.wikipedia.org/wiki?curid=304207", "title": "Gran Pampel", "text": "Il Gran Pampel \u00e8 una bevanda alcoolica calda a base di rum e vino bianco, in certa misura simile al noto vin brul\u00e9. \u00c8 bevanda tradizionale di gruppi speleologici e alpinistici di Trieste e provincia. L'origine di questa bevanda \u00e8 al ted. Krambambuli, acquavite di Danzica: specie di ponce che generalmente si beve, dopo cena, in compagnia.\nIngredienti e materiale necessario.\nCome si vedr\u00e0 pi\u00f9 avanti non \u00e8 possibile, per motivi pratici, preparare meno di cinque litri di \"Gran Pampel\", quelle che segue sono le dosi minime e possono essere aumentare a piacere mantenendo le proporzioni.\nSono inoltre necessarie alcune attrezzature:\nIl colino deve essere saldamente fissato con il filo di ferro ad una estremit\u00e0 del bastone, in modo da costituire una prolunga per il manico.\nPer la preparazione \u00e8 anche necessario un coordinatore, tradizionalmente indicato come \"druido\" e due aiutanti o (in dialetto triestino) \"bubez\".\nPreparazione.\nSi versa il vino nella pentola, assieme alle spezie e alla frutta tagliata a pezzi. Poi si aprono le bottiglie di rum lasciando il tappo socchiuso e si appoggiano in piedi nella pentola possibilmente lasciando sporgere il collo e senza togliere le etichette dalle bottiglie, che dopo un po' si staccano da sole.\nSi riscalda il tutto a fuoco vivace finch\u00e9 il vino non sia ben caldo ma senza farlo bollire.\nQuando il vino \u00e8 sufficientemente caldo i due aiutanti portano il pentolone all'esterno e uno di essi estrae le bottiglie di rum. Allora il \"druido\" prende in mano il colino, vi pone il burro e, tenendolo sopra il pentolone, chiede ai due aiutanti di versarci dentro alternativamente zucchero e rum e di dargli immediatamente fuoco. \u00c8 opportuno iniziare versando una certa quantit\u00e0 di zucchero in modo che il rum non coli direttamente nella pentola.\n\u00c8 importante che nel colino rimanga sempre una miscela densa e infiammata di burro, rum e zucchero in modo che possa caramellare e colare direttamente nel pentolone. Se si usa un mestolo o un pentolino al posto del colino il \"druido\" deve versarne di tanto in tanto parte del contenuto all'interno del pentolone.\nDopo che il burro, il rum e lo zucchero vengono esauriti, solitamente nel giro di circa dieci minuti, il druido rimescola alcune volte il contenuto del pentolone e poi lascia che le fiamme si spengano. La tradizione vuole che a questo punto le persone presenti intonino un coro popolare."}
{"id": "304208", "revid": "287204", "url": "https://it.wikipedia.org/wiki?curid=304208", "title": "Bothidae", "text": "La famiglia dei Bothidae comprende 160 specie di pesci d'acqua salata.\nDistribuzione e habitat.\nLe specie della famiglia sono diffuse sui fondali di tutti i mari tropicali e subtropicali del mondo.\nDescrizione.\nAbituati a vivere sul fondo nel corso di milioni di anni questi pesci si sono appiattiti sul fianco destro, presentando perfino entrambi gli occhi su questo lato. Le pinne sono sottili, senza spine e seguono per intero dorso e ventre. L'ano si affaccia sul lato nascosto.\nRaggiungono dimensioni relativamente grosse, a seconda delle specie (da 5 a 45 cm). La livrea \u00e8 mimetica, beige-bruna marezzata sul lato esposto, biancastro quello nascosto. Le squame sono ctenoidi sul lato destro e cicloidi su quello sinistro (probabilmente per diminuire l'attrito con la sabbia). \nQuesti pesci si immergono qualche millimetro sotto la sabbia e aspettano che una preda si avvicini. La stessa tattica \u00e8 usata per sfuggire ai predatori. \nRiproduzione.\nIl periodo riproduttivo avviene in estate. Le larve presentano occhi in posizione normale; la \"migrazione\" di quest'ultimo avverr\u00e0 con la crescita.\nAlimentazione.\nI Botidi si nutrono di piccoli pesci e invertebrati.\nPesca.\nMolte specie sono pescate per l'alimentazione umana (tra cui il Rombo di rena)."}
{"id": "304210", "revid": "62748", "url": "https://it.wikipedia.org/wiki?curid=304210", "title": "Orsoline", "text": "Con il nome Orsoline vengono indicate numerose religiose (sia suore che monache) e appartenenti a istituti secolari: molte hanno in comune il riferimento ad Angela Merici, altre hanno adottato il nome di \"orsoline\" come sinonimo di \"insegnanti\". Nessuno degli attuali istituti di orsoline, comunque, deriva direttamente da quello della Merici.\nLe origini.\nL'originaria congregazione delle Orsoline fu fondata da Angela Merici (1474-1540), canonizzata nel 1807: dopo l'ingresso nel terz'ordine francescano, inizi\u00f2 a impartire lezioni di catechismo alle bambine e ragazze di Desenzano e nel 1516 venne invitata a svolgere la stessa opera a Brescia.\nDopo un pellegrinaggio a Roma e in Terra Santa, il 25 novembre 1535, presso la chiesa di Santa Afra a Brescia, Angela, assieme ad altre ventotto compagne, si impegn\u00f2 a dedicare il resto della sua vita al servizio di Dio, specialmente mediante l'istruzione e l'educazione delle fanciulle: diede cos\u00ec inizio alla Compagnia delle dimesse di sant'Orsola. Le prime orsoline vivevano \"da vergini nel mondo\", ovvero non praticavano vita comune, non avevano abito religioso e non emettevano voti.\nLe dimesse della Compagnia rimanevano nello stato laicale, conducevano una vita ritirata, si riunivano periodicamente per la comunione generale, seguivano la regola preparata dalla fondatrice ed erano soggette all'autorit\u00e0 dei vescovi locali, che riconoscevano come unici superiori. Le orsoline vennero approvate dal vescovo di Brescia nel 1536 e poi da papa Paolo III con la bolla \"Regimini Universalis Ecclesiae\" del 9 giugno 1544.\nLa compagnia ebbe rapida diffusione. Nel 1566, per esempio, Carlo Borromeo chiam\u00f2 le orsoline a Milano. Seguendo il suo esempio, molti vescovi favorirono la formazione di compagnie di orsoline nelle loro diocesi ma, non di rado, con deviazioni o applicazioni particolari che ne snaturarono il carattere essenzialmente secolare: in numerose citt\u00e0 le orsoline smisero di abitare presso le loro famiglie, venne loro imposta l'emissione di voti e vennero riunite in comunit\u00e0 monastiche (orsoline claustrali); altrove le orsoline si riunirono per condurre vita comune dando origine a congregazioni religiose (per esempio, le Suore Orsoline di San Carlo a Milano).\nSi svilupparono, cos\u00ec, tre generi di orsoline: quelle secolari, quelle claustrali e quelle di vita comune senza clausura. Tutte le categorie vennero duramente provate durante il periodo Napoleonico.\nLe orsoline claustrali.\nMolte orsoline abbracciarono la vita claustrale: le prime furono quelle di Parigi, che nel 1612 adottarono i voti solenni e la regola di Sant'Agostino. Nel corso del XVII secolo sorsero in Francia otto congregazione di monache dell'\"Ordo Sanctae Ursulae\": quelle di Parigi, Tolosa, Bordeaux, Lione, Digione, Tulle, Arles e Avignone.\nLe monache orsoline, grazie a Maria dell'Incarnazione Guyart, del monastero di Tours (congregazione di Bordeaux), ebbero notevole diffusione anche nel Canada. Molti monasteri, soprattutto negli anni a cavallo tra XIX e XX secolo, si sono uniti dando origine a nuove congregazioni centralizzate (l'Unione Romana, per esempio, \u00e8 nata dall'unione dei monasteri di Blois, Roma e Calvi). Alla fine del 2008 esistevano ancora 31 monasteri di orsoline con 312 religiose di voti solenni.\nL'istituto secolare.\nLe orsoline secolari, disperse e quasi scomparse durante il periodo napoleonico, risorsero a Brescia per opera delle sorelle Maddalena ed Elisabetta Girelli, aiutate dal vescovo Girolamo Verzeri. Le sorelle Girelli curarono anche la diffusione delle orsoline in altre diocesi d'Italia e del mondo, dando origine a numerose compagnie diocesane.\nNel 1947 papa Pio XII promulg\u00f2 la costituzione \"Provida Mater Ecclesia\", con la quale vennero creati gli istituti secolari, e le compagnie diocesane di orsoline vennero inquadrate come tali: la maggior parte delle compagnie diocesane di orsoline secolari si sono federate e sono state approvate come istituto secolare di diritto pontificio il 25 maggio 1958 dando vita alla Compagnia di Sant'Orsola (o \"Istituto Secolare di Sant'Angela Merici\"), con sede principale a Brescia.\nLe congregazioni religiose.\nLe prime orsoline che si riunirono per condurre vita comune furono quelle di Brescia, alle quali era stata affidata la gestione dell'orfanotrofio \"della Piet\u00e0\" (1532). Anche a Milano l'arcivescovo Borromeo affid\u00f2 loro i conservatori di Santa Sofia, Santa Cristina e dello Spirito Santo: nel 1585 Giovanni Fontana, vicario generale della diocesi, redasse per le orsoline di vita comune di Milano una regola, dando inizio alla prima congregazione delle suore orsoline.\nTra le numerose congregazioni di orsoline attualmente esistenti, le maggiori sono:"}
{"id": "304215", "revid": "77639", "url": "https://it.wikipedia.org/wiki?curid=304215", "title": "Campane", "text": ""}
{"id": "304217", "revid": "1544245", "url": "https://it.wikipedia.org/wiki?curid=304217", "title": "Jos\u00e9 Serra", "text": "Biografia.\nFiglio unico di un emigrato calabrese, il fruttivendolo Francesco Serra, nato a Corigliano Calabro e di una figlia d'italiani (anch'essi calabresi)., Serafina Chirico, Jos\u00e9 Serra \u00e8 nato nel quartiere della Mooca, tradizionale \"Little Italy\" di San Paolo. Sua moglie \u00e8 la cilena Sylvia M\u00f3nica Allende Serra.\n\u00c8 stato deputato federale dal 1986 al 1994, senatore (1994-2002) e ministro di Stato durante il governo di Fernando Henrique Cardoso.\n\u00c8 stato candidato a Presidente per il PSDB nel 2002, perdendo la sfida contro Lula, al ballottaggio.\nJos\u00e9 Serra \u00e8 stato inoltre sindaco di San Paolo, la pi\u00f9 grande e importante citt\u00e0 del Brasile ed \u00e8 stato eletto governatore dello Stato di San Paolo nell'ottobre del 2006.\nSerra \u00e8 stato candidato del suo partito per disputare la successione di Lula alle elezioni del 2010, alla guida della coalizione Brasile pu\u00f2 fare di pi\u00f9 giungendo al ballottaggio dove ha perso contro Dilma Rousseff."}
{"id": "304218", "revid": "712828", "url": "https://it.wikipedia.org/wiki?curid=304218", "title": "Daeshara'cor", "text": ""}
{"id": "304219", "revid": "124630986", "url": "https://it.wikipedia.org/wiki?curid=304219", "title": "Ben Harper", "text": "Biografia.\nBenjamin Chase Harper \u00e8 nato a Claremont, nell'Inland Empire in California. Il padre Leonard era di discendenza afroamericana e Cherokee, la madre Ellen Chase-Vendries ebrea. La nonna materna era russa, ebrea e immigrata dalla Lituania. I genitori divorziarono quando aveva cinque anni e lui \u00e8 cresciuto con la famiglia materna. Harper ha due fratelli, Joel e Peter.\nComincia a suonare la chitarra da ragazzo, nel retro del Folk Music Center and Museum, il negozio di strumenti musicali dei suoi nonni materni, specializzandosi nell'uso della lap steel guitar, una chitarra speciale da suonare con l'apposito \"slide\", imitando lo stile di Robert Johnson. La sua chitarra \u00e8 un pezzo molto raro e risale addirittura al 1920. Nel 1992 registr\u00f2 l'album \"Pleasure and Pain\", con l'amico chitarrista folk Tom Freund. Dopo questa edizione limitata Ben Harper ricevette una proposta di contratto dalla Virgin Records, che pubblic\u00f2 nel 1994 il suo album di debutto \"Welcome to the Cruel World\", che ottenne un buon riconoscimento dalla critica.\nNell'album successivo, \"Fight for Your Mind\" (1995), pi\u00f9 maturo e ricco di impegno politico, Ben Harper presentava gli Innocent Criminals, Juan Nelson (basso), Leon Mobley (percussioni) e Oliver Charles (batteria). Il 28 giugno 1995 si esibisce per la prima volta in Italia all'Arezzo Wave.\n\"The Will to Live\" (1997) allarg\u00f2 la sua base di fan agli ascoltatori di college radio e delle radio alternative, e presentava una formazione diversa con David Leach (percussioni) e Dean Butterworth (batteria). Nel corso dei successivi due anni Ben Harper e gli Innocent Criminals furono impegnati in un'incessante attivit\u00e0 dal vivo e suonarono (dal vivo e non) con R.E.M., Pearl Jam, Radiohead, A Tribe Called Quest, Gov't Mule, Beth Orton, The Fugees e John Lee Hooker. Nel 1999, usc\u00ec \"Burn to Shine\", in cui figuravano \"Steal My Kisses\" e \"Suzie Blue\", due hit nelle college radio. Nel 2001, durante il lungo tour seguente a \"Burn to Shine\", usc\u00ec \"Live from Mars\", un notevole doppio LP live acclamato dalla critica, con un disco elettrico e uno acustico, in cui si pu\u00f2 notare quanto Ben dia importanza alla dimensione live delle sue canzoni, proponendo versioni spesso molto pi\u00f9 profonde e ispirate, con parecchie improvvisazioni, delle sue canzoni, e cover d'eccezione come \"Drugs Don't Work\" dei Verve e \"Whole Lotta Love\" dei Led Zeppelin.\nIl disco del 2003, \"Diamonds on the Inside\", offre una diversificazione di stili, dal reggae al funk, e una speciale apparizione di Ladysmith Black Mambazo. Curiosamente, appare come un ritorno alla linea di \"Fight for Your Mind\", poich\u00e9 n\u00e9 Dean Butterworth n\u00e9 David Leach vi appaiono. Il tour successivo vede l'aggiunta agli Innocent Criminals di Jason Yates alle tastiere e Marc Ford (ex dei The Black Crowes) alla chitarra. Stranamente il CD riporta gli Innocent Criminals a uno stato \"non ufficiale\", visto che \"Diamonds on the Inside\" viene accreditato solo a Ben Harper, anche se la band suona nelle registrazioni come negli album precedenti.\nNell'ottobre del 2004, Ben partecipa al tour Vote for Change organizzato da Moveon.org per incoraggiare la gente dei cosiddetti \"swing states\" (stati in cui non c'\u00e8 una chiara preferenza per un partito politico) ad andare a votare per le elezioni presidenziali USA del 2004.\nNel 2004 inoltre Ben Harper ha collaborato con The Blind Boys of Alabama per un album marcatamente gospel, \"There Will Be a Light\", vincitore di un Grammy. Un'edizione speciale dell'album contiene le versioni live di due canzoni e una versione inedita di \"I Shall Not Walk Alone\". Grande successo negli USA ha avuto il tour successivo, con The Blind Boys of Alabama, dal cui concerto all'Apollo Theater di Harlem \u00e8 tratto un LP live e un DVD, entrambi usciti nel 2005, Live at the Apollo.\nDurante l'estate del 2005, a seguito della cancellazione del tour programmato con Trey Anastasio e altri artisti, Ben Harper ha fatto un tour per club privati come l'Avalon Ballroom di Boston e il Tabernacle ad Atlanta. Questa serie di concerti ha visto il debutto di alcune nuove canzoni di Ben Harper, come \"Dressed In Black\", \"Get It Like You Like It\" e \"Gather Round the Stone\", di cui le ultime due incluse nell'album che \u00e8 stato registrato durante l'autunno-inverno 2005 e uscito a marzo 2006. Il nuovo album doppio si chiama \"Both Sides of the Gun\", ed \u00e8 costituito da un disco funk (\"black\") e uno di canzoni pi\u00f9 lente (\"white\").\nBen Harper ha pubblicato tre DVD: un documentario intitolato \"Pleasure + Pain\" registrato durante il tour di Burn to Shine e diretto da Danny Clinch, che illustra com'\u00e8 un tour con Ben Harper e gli Innocent Criminals e da cui scaturisce molto della personale filosofia del cantante; \"Live at the Hollywood Bowl\", il primo concerto completo in DVD di Ben Harper, relativo al tour seguente a \"Diamonds on the Inside\", che ha contestualmente pubblicato sotto lo stesso titolo anche un EP di 4 canzoni; e \"Live at the Apollo\", un DVD contenente quasi tutto il concerto del 12 ottobre 2004 con The Blind Boys of Alabama all'Apollo Theater di Harlem.\nLa famiglia di Ben Harper possiede un negozio di musica nella sua citt\u00e0 natale, Claremont, il Folk Music Center, recentemente diventato anche un museo di strumenti musicali di diversi Paesi, con anche strumenti a corde stile vintage. Il negozio fu fondato dai nonni materni, Charles and Dorothy Chase, ed \u00e8 attualmente gestito dalla madre Ellen Chase-Verdries, come si pu\u00f2 vedere nel DVD \"Pleasure and Pain\".\nFondamentale per Ben Harper \u00e8 stato crescere in questo negozio, dove ha anche lavorato per alcuni anni, e dove sua madre Ellen gli insegn\u00f2 a suonare la chitarra. Fin da piccolo impar\u00f2 a suonare e a riparare strumenti musicali di ogni tipo, e vide il passaggio di vari famosi musicisti, che si recavano al Folk Music Center e suonavano nella sua citt\u00e0, Claremont.\nBen Harper \u00e8 stato sposato con Joanna con cui ha avuto due figli, Charles Jr. nel 1996 e Harris nel 1999. Successivamente ha sposato l'attrice Laura Dern, il 23 dicembre 2005 a Los Angeles, e hanno avuto due figli: Ellery Walker, nato nel 2001, e Jaya, nata nel 2004. Il musicista ha fatto un rapido cameo non accreditato nel film \"Inland Empire - L'impero della mente\" di David Lynch (la cui protagonista era proprio la moglie Laura Dern) nelle vesti di un pianista, durante i titoli di coda. Nel 2013 Harper e la Dern divorziano. Il 1\u00ba gennaio 2015 Harper si \u00e8 sposato per la terza volta con l'avvocato Jaclyn Matfus. A giugno 2017 \u00e8 nato il loro figlio Besso.\nNel 2007 ha collaborato con Jovanotti suonando la chitarra nel pezzo \"Fango\" uscito in Italia il 7 dicembre e inserito nell'album \"Safari\" del cantautore italiano. Harper ha quindi partecipato al Festival di Sanremo 2008, nelle vesti di ospite, accompagnando Jovanotti (super-ospite italiano) nella sua esibizione.\nSempre nello stesso anno incide \"Boa Sorte/Good Luck\" con la cantautrice brasiliana Vanessa da Mata. \u00c8 cantato da entrambi, per met\u00e0 in inglese e met\u00e0 in portoghese, ed \u00e8 stato un grande successo in Brasile e Portogallo.\nNel marzo del 2009 pubblica il disco \"White Lies for Dark Times\" con la band Relentless7, composta da Jason Mozersky (chitarra), Jordan Richardson (batteria) e Jesse Ingalls (basso).\nNel settembre 2010 incide una cover del gruppo INXS, la celebre \"Never Tear Us Apart\" in duetto con la cantante francese Myl\u00e8ne Farmer. La traccia \u00e8 inserita in \"Original sin\", un album di cover dello storico gruppo australiano interpretate da altri artisti internazionali.\nIl 5 ottobre 2010 con i Fistful of Mercy, band composta da Harper, Dhani Harrison e Joseph Arthur, pubblica il disco \"As I Call You Down\".\nNel 2011 d\u00e0 alle stampe \"Give Till It's Gone\", album che \u00e8 la continuazione del lavoro in studio con i Relentless7.\nIl 29 gennaio 2013 esce \"Get Up!\", il dodicesimo disco di Harper, realizzato con Charlie Musselwhite per Stax Records/Concord Music Group. Nel maggio dello stesso anno esce \"Mother\" il primo album di Natalie Maines, voce dei Dixie Chicks, prodotto da Harper.\nIl 28 giugno 2015 si esibisce con gli Innocent Criminals al Rock Werchter, festival belga.\nIl 12 febbraio 2016 esce \"Call It What It Is\", primo singolo estratto dal nuovo album \"Call It What It Is\", che viene pubblicato l'8 aprile seguente.\nIl 30 Marzo 2018 pubblica insieme all'amico e armonicista Charlie Musselwhite l'album \"No Mercy in This Land\", con il quale si esibir\u00e0 in due concerti al \"Fabrique\" di Milano il 22 e 23 Aprile 2018,\nL'8 aprile 2019 Harper si esibisce come ospite alla diciassettesima edizione di \"American Idol\", durante la seconda serata, quella dei \"Top 20 Duets\". Insieme al concorrente Alejandro Aranda canta \"There Will Be a Light\".\nIn seguito si esibisce alla cerimonia di consegna dei Blues Music Awards, dove la canzone \"No Mercy In This Land\", scritta con Charlie Musselwhite, viene nominata \"canzone dell'anno\".\nNel marzo 2019 esce \"We Get By\", album di Mavis Staples contenente undici brani scritti e prodotti da Harper. La traccia che d\u00e0 il titolo al disco, con lo stesso Harper come vocalist principale e protagonista del videoclip ufficiale, viene pubblicata il 15 maggio 2019.\nIl 13 maggio 2020 pubblica il suo nuovo singolo \"Dont' Let Me Disappear\", a quasi un anno di distanza dal brano \"Uneven Days\" pubblicato lo scorso 8 luglio 2019. Singolo accompagnato da una clip video."}
{"id": "304224", "revid": "47767", "url": "https://it.wikipedia.org/wiki?curid=304224", "title": "Aristide (nome)", "text": "Origine e diffusione.\nDeriva dal greco antico (\"Arist\u00e8ides\"), composto da (\"\u00e0ristos\", \"ottimo\", \"il migliore\") e (\"\u00e8idos\", \"tipo\"), quindi vuol dire \"del tipo migliore\". Il primo elemento del nome si ritrova anche in Aristeo, Aristogitone, Aristocle, Aristofane e Aristotele. Parallelamente, \u00e8 anche un patronimico, con il significato di \"pertinente ad Aristo\". \n\u00c8 stato portato da Aristide, un celebre generale ateniese, ma la sua diffusione in ambiti cristiani sia orientali che occidentali \u00e8 dovuta ad un santo del II secolo, Aristide Marciano.\nOnomastico.\nL'onomastico viene festeggiato il 31 agosto in ricordo di sant'Aristide Marciano, Padre apologeta di Atene."}
{"id": "304226", "revid": "709565", "url": "https://it.wikipedia.org/wiki?curid=304226", "title": "Rhum", "text": ""}
{"id": "304227", "revid": "93436", "url": "https://it.wikipedia.org/wiki?curid=304227", "title": "Ossian", "text": "I primi cenni a Ossian si trovano negli scritti di Giraldo Cambrense, del XII secolo.\nMa la vera vicenda letteraria esplose quando James MacPherson (1736-1796) scrisse \"I Canti di Ossian\". MacPherson finse di aver tradotto fedelmente le originali poesie di Ossian, mentre in realt\u00e0 si bas\u00f2 su dei frammenti e invent\u00f2 molti \"canti\". \nIl successo delle sue presunte traduzioni, nondimeno, fu straordinario. La prosa potente, il riferimento a una natura selvaggia, ne fanno un'opera fondamentale del Preromanticismo.\nA titolo di esempio, vale la pena ricordare l'importanza che i \"Canti di Ossian\" hanno avuto nella formazione della sensibilit\u00e0 del movimento Sturm und Drang; inoltre entusiasti lettori di MacPherson furono Ugo Foscolo e Johann Wolfgang Goethe. Quest'ultimo, infatti, dedica un ampio brano del suo romanzo giovanile \"I dolori del giovane Werther\" proprio a un canto di Ossian. Nel dipinto \u00e8 presente la figura di un cane eretto su una roccia, tipico dei dipinti di Ingres. La rappresentazione \u00e8 confermata dall'acquerello del medesimo dipinto posto al Museo del Louvre.\nIl poema.\nNel 1760 Macpherson pubblic\u00f2 il testo \"Frammenti dell'antica poesia raccolti sugli altopiani della Scozia\" (in lingua inglese \"Fragments of Ancient Poetry collected in the Highlands of Scotland\"), e pi\u00f9 tardi trov\u00f2 ulteriori manoscritti. Nel 1761 egli afferm\u00f2 di aver trovato un poema epico sulla materia dell'eroe Fingal, scritto da Ossian. Il nome Fingal o \"Fionnghall\" significa \"bianco estraneo\". Pubblic\u00f2 la sua traduzione negli anni seguenti, che ebbero culmine in una raccolta, \"I canti di Ossian\" (\"The Works of Ossian\"), nel 1765. Il poema pi\u00f9 famoso era \"Fingal\" scritto nel 1762. Il poema ebbe un successo internazionale (anche Napoleone ne divenne un grande appassionato) e fu proclamato l'equivalente celtico degli scrittori classici come Omero. Molti scrittori furono influenzati da questo lavoro, anche il giovane Walter Scott e lo scrittore tedesco J.W. von Goethe, la cui traduzione tedesca di una parte degli scritti di Macpherson compare in una scena de \"I dolori del giovane Werther\". Johann Gottfried Herder scrisse un saggio intitolato \"Estratto da una corrispondenza di Ossian e le canzoni di antichi Popoli\" (\"Extract from a correspondence about Ossian and the Songs of Ancient Peoples\") nei primi giorni del movimento Sturm und Drang.\nIl poema ha anche esercitato un'influenza sul prosperare della Musica romantica, e Franz Schubert in particolare ha composto Lieder usando l'ambientazione di poemi ossianici.\nDibattito sull'autenticit\u00e0.\nCi fu un'immediata disputa sulle affermazioni di Macpherson, per ragioni letterarie e politiche. Macpherson sostenne che l'origine del materiale fosse scozzese; fu fortemente osteggiato dagli storici irlandesi. Durante il periodo in cui sono ambientati i poemi, irlandesi e scozzesi condividevano parte della comune cultura gaelica e un po' di letteratura fianna fu composta in Scozia.\nLa controversia si scaten\u00f2 nei primi anni del XIX secolo, con dispute su se i componimenti fossero basati su fonti irlandesi, inglesi, o sui frammenti gaelici intrecciati nel componimento come Samuel Johnson sosteneva, o in generale su tradizioni orali e manoscritti scozzesi gaelici come affermava Macpherson. L'autore scozzese Hugh Blair nel 1763 in \"A Critical Dissertation on the Poems of Ossian\" sosteneva l'autenticit\u00e0 del lavoro contro la critica pungente di Johnson e dal 1765 il saggio fu incluso in ogni edizione di \"Ossian\" per dare credibilit\u00e0 all'opera.\nThomson (1952) scopr\u00ec che Macpherson in effetti aveva raccolto ballate ossianiche gaeliche scozzesi, ma le aveva adattate alla sensibilit\u00e0 contemporanea modificando i personaggi originali e le idee, e aveva introdotto una grande quantit\u00e0 del proprio materiale."}
{"id": "304228", "revid": "1226", "url": "https://it.wikipedia.org/wiki?curid=304228", "title": "Top-level domain", "text": ""}
{"id": "304231", "revid": "119135639", "url": "https://it.wikipedia.org/wiki?curid=304231", "title": "Prefissi e prefissoidi della lingua italiana", "text": "Prefissoidi.\nI prefissoidi sono prefissi che indicano altre propriet\u00e0 della parola stessa su cui sono attaccati (spesso sono pi\u00f9 lunghi dei prefissi), la derivazione, di solito, \u00e8 latina o greca."}
{"id": "304232", "revid": "92920", "url": "https://it.wikipedia.org/wiki?curid=304232", "title": "Museo nazionale della montagna", "text": "Il museo nazionale della montagna \"Duca degli Abruzzi\" \u00e8 un museo di Torino. \u00c8 sede e socio fondatore dell'International Alliance for Mountain Film (IAMF), che raggruppa i maggiori festival mondiali di Cinema di montagna, nonch\u00e9 dell'International Mountain Museums Alliance (IMMA).\nStoria.\nIl 9 agosto 1874, sulla piccola collina del Monte dei Cappuccini, la Citt\u00e0 di Torino, in accordo e su proposta della sezione torinese del Club Alpino Italiano, edificava un'edicola di legnoossia un piccolo padiglionesecondo l'uso del tempo, dotato di cannocchiale per ammirare il panorama di oltre 450 chilometri di Alpi all'orizzonte, dal Monviso al Monte Rosa. \nFra il 1885 e il 1942 l'area era servita dalla funicolare del Monte dei Cappuccini, gestita assieme a una birreria, che consentiva di raggiungere agevolmente il museo.\nL'incremento delle collezioni ha fatto in modo che, prima lentamente e poi con maggiore decisione, la struttura abbia iniziato a crescere e ad articolarsi. Questo ha portato nel 2003 alla creazione dell'Area Documentazione e nel 2005, dopo una ristrutturazione e un riallestimento generale, all'apertura della nuova Area Espositiva e dell'Area Incontri. il Museo si compone quindi di tre realt\u00e0 diverse, ma complementari e "}
{"id": "304233", "revid": "121129266", "url": "https://it.wikipedia.org/wiki?curid=304233", "title": "Suffissi e suffissoidi della lingua italiana", "text": "Elenco alfabetico dei suffissi e dei suffissoidi della lingua italiana."}
{"id": "304235", "revid": "105548311", "url": "https://it.wikipedia.org/wiki?curid=304235", "title": "Rete (matematica)", "text": "In topologia e in aree ad essa collegate della matematica una rete o successione di Moore-Smith \u00e8 una generalizzazione del concetto di successione, introdotta allo scopo di unificare le varie nozioni di limite e di estenderle a spazi topologici arbitrari. I limiti di reti rivestono in spazi topologici lo stesso ruolo che i limiti di successione svolgono in spazi che soddisfano il primo assioma di numerabilit\u00e0 come, ad esempio, gli spazi metrici.\nUna successione \u00e8 usualmente indicizzata sui numeri naturali, i quali formano un insieme totalmente ordinato. Le reti generalizzano questo concetto indebolendo la relazione d'ordine caratterizzante l'insieme di indici, introducendo cos\u00ec il concetto di insieme diretto. \nIl concetto di rete fu introdotto da E. H. Moore e H. L. Smith nel 1922. Al matematico Henri Cartan si deve il concetto di filtro, introdotto nel 1937. Si scopr\u00ec successivamente che la nozione di convergenza in termini di reti e quella in termini di filtri sono essenzialmente equivalenti. \nDefinizione.\nSia \"X\" uno spazio topologico, allora si dice rete in \"X\" una funzione da un insieme diretto \"A\" a \"X.\"\nEssa si indica spesso con &lt;\"x\"\u03b1&gt; evidenziando cos\u00ec il fatto che l'elemento \u03b1 in \"A\" \u00e8 associato all'elemento \"x\"\u03b1 in \"X, inoltre, n\"ormalmente, si utilizza il simbolo \u2265 per indicare la relazione binaria su \"A\".\nEsempi.\nPoich\u00e9 i numeri naturali dotati della relazione d'ordine usuale formano un insieme diretto e una successione \u00e8 una funzione definita sui numeri naturali, ogni successione \u00e8 una rete. \nUn importante esempio di rete \u00e8 il seguente:\nDato un punto \"x\" in uno spazio topologico, sia N\"x\" l'insieme di tutti gli intorni contenenti \"x.\" Allora \"N\"\"x\" \u00e8 un insieme diretto, ove la direzione \u00e8 data dalla relazione d'inclusione inversa, cio\u00e8 \"S\" \u2265 \"T\" se e solo se \"S\" \u00e8 contenuto in \"T\". Per \"S\" appartenente a \"N\"\"x\", sia \"x\"\"S\" un punto in \"S\". Allora \"x\"\"S\" \u00e8 una rete. Al crescere di \"S\" rispetto a \u2265, i punti \"x\"\"S\" della rete appartengono a intorni di \"x\" decrescenti (rispetto alla relazione d'inclusione). Intuitivamente, ci\u00f2 conduce all'idea che \"x\"\"S\" debba tendere, in qualche senso, a \"x\".\nLimiti di reti.\nSe (\"x\"\u03b1) \u00e8 una rete da un insieme diretto da \"A\" in \"X\", e se \"Y\" \u00e8 un sottoinsieme di \"X\", diremo che (\"x\"\u03b1) \u00e8 \"definitivamente in\" \"Y\" se esiste \u03b1 in \"A\" tale che per ogni \u03b2 in \"A\" con \u03b2 \u2265 \u03b1, il punto \"x\"\u03b2 appartiene a \"Y\".\nSe (\"x\"\u03b1) \u00e8 una rete in uno spazio topologico \"X\", e \"x\" \u00e8 un suo elemento, diremo che la rete \"converge a x\" o \"ammette limite x\" se e solo se:\nIn tal caso scriveremo:\nSi noti che l'esempio di rete fornito in precedenza, definito sul sistema d'intorni di un punto \"x\", effettivamente converge a \"x\" ai sensi di tale definizione.\nDefinizioni supplementari.\nSe \"D\" e \"E\" sono insiemi diretti e \"h\" \u00e8 una funzione da \"D\" a \"E\", allora \"h\" si dice \"cofinale\" se per ogni \"e\" in \"E\" esiste un punto \"d\" in \"D\" tale che se \"q\" \u00e8 in \"D\" e \"q\" \u2265 \"d\" allora \"h\"(\"q\") \u2265 \"e\". In altri termini, l'immagine \"h\"(\"D\") \u00e8 cofinale in \"E\".\nSe \"D\" e \"E\" sono insiemi diretti, \"h\" \u00e8 una funzione cofinale da \"D\" a \"E\", e \u03c6 \u00e8 una rete in \"X\" definita su \"E\", allora \u03c6o\"h\" si dice sottorete di \u03c6. Tutte le sottoreti sono, per definizione, di questo tipo. \nSe \u03c6 \u00e8 una rete in \"X\" definita sull'insieme diretto \"D\" e \"A\" \u00e8 un sottoinsieme di \"X\", allora \u03c6 ritorna in \"A\" se per ogni \u03b1 in \"D\" esiste \u03b2 in \"D\", \u03b2 \u2265 \u03b1 tale che \u03c6(\u03b2) \u00e8 in \"A\".\nUna rete \u03c6 in \"X\" si dice universale se per ogni sottorete \"A\" di \"X\", o \u03c6 \u00e8 definitivamente in \"A\" o \u03c6 \u00e8 definitivamente in \"X\"-\"A\".\nPropriet\u00e0.\nPraticamente tutti i concetti della topologia possono essere riformulati in termini di reti e limiti. Ci\u00f2 pu\u00f2 aiutare molto l'intuizione perch\u00e9 il concetto di limite di una rete \u00e8 assai simile a quello di limite di una successione, ampiamente utilizzata nella teoria degli spazi metrici. \nUna funzione \"f\" : \"X\" \u2192 \"Y\" tra spazi topologici \u00e8 continua nel punto \"x\" se e solo se per ogni rete (\"x\"\u03b1) tale che:\nsi ha:\nTale teorema non vale se sostituiamo la parola \"rete\" con \"successione\". In particolare, se \"X\" non soddisfa il primo assioma di numerabilit\u00e0, \u00e8 necessario ricorrere a insiemi diretti pi\u00f9 generali dell'insieme dei numeri naturali.\nIn generale, una rete in un insieme \"X\" pu\u00f2 ammettere pi\u00f9 di un limite. L'unicit\u00e0 del limite di una rete, posto che esiste, \u00e8 garantita se \"X\" \u00e8 uno spazio di Hausdorff. Se \"X\" non \u00e8 di Hausdorff, allora esiste una rete in \"X\" che ammette due limiti distinti. In definitiva, l'unicit\u00e0 del limite \u00e8 \"equivalente\" alla propriet\u00e0 di Hausdorff sull'insieme, e in questo senso tale propriet\u00e0 pu\u00f2 essere vista come una definizione di unicit\u00e0 del limite.\nSe \"U\" \u00e8 un sottoinsieme di \"X\", allora \"x\" appartiene alla chiusura di \"U\" se e solo se esiste una rete (\"x\"\u03b1) con limite \"x\" e tale che \"x\"\u03b1 appartiene a \"U\" per ogni \u03b1.\nIn particolare, \"U\" \u00e8 chiuso se e solo se per ogni rete (\"x\"\u03b1) in \"U\" e limite \"x\", si ha che \"x\" appartiene a \"U\".\nUna rete ammette limite se e solo se ogni sua sottorete ammette limite. In tal caso, ogni limite della rete, \u00e8 anche un limite di ogni sua sottorete.\nUn insieme \"X\" \u00e8 compatto se e solo se ogni rete (\"x\"\u03b1) in \"X\" ammette una sottorete convergente a un punto \"x\" in \"X\". Tale proposizione \u00e8 la generalizzazione del teorema di Bolzano-Weierstrass e del teorema di Heine-Borel.\nIn uno spazio metrico o in uno spazio uniforme, si pu\u00f2 parlare di reti di Cauchy negli stessi termini nei quali si parla di successioni di Cauchy.\nVoci correlate.\nLa teoria dei filtri consente di costruire una definizione alternativa di \"convergenza\" in spazi topologici."}
{"id": "304236", "revid": "125390462", "url": "https://it.wikipedia.org/wiki?curid=304236", "title": "Commissione Trilaterale", "text": "La Commissione Trilaterale, o ellitticamente la Trilaterale (in inglese \"Trilateral Commission\"; in francese \"Commission Trilat\u00e9rale\"; in cinese \u4e09\u908a\u59d4\u54e1\u6703, \"S\u0101n bi\u0101n w\u011biyu\u00e1nhu\u00ec\"), \u00e8 un gruppo di studio (\"think tank\") non governativo e apartitico. Ha la sua sede sociale a New York.\nConta pi\u00f9 di trecento membri (uomini d'affari, politici, intellettuali) provenienti dall'Europa, dal Giappone e dall'America settentrionale.\nStoria.\nVenne fondata il 23 giugno 1973 per iniziativa di David Rockefeller, presidente della Chase Manhattan Bank, e di altri dirigenti e notabili, tra cui Henry Kissinger e Zbigniew Brzezinski. L'organizzazione fu fondata a motivo del declino, in quegli anni, dell'influenza del Council on Foreign Relations, un precedente gruppo di studio americano di politica estera, le cui posizioni sulla guerra del Vietnam erano divenute impopolari\nComposizione.\nI membri della commissione provengono dalle tre aree geopolitiche di Europa, Asia e Oceania e America settentrionale. Il numero dei membri provenienti da ognuna delle tre zone \u00e8 tale che la rappresentanza di tali zone \u00e8, in proporzione, sempre la stessa. I membri che ottengono una posizione nel governo del loro paese lasciano la Commissione.\nAl 2012 il Nord-America \u00e8 rappresentato da 120 membri (20 canadesi, 13 messicani e 87 statunitensi), l'Europa da 170 membri (di questi 20 sono tedeschi, 18 italiani, francesi e britannici, 12 spagnoli, mentre i restanti Stati hanno da 1 a 6 rappresentanti). L'area dell'Asia Pacifica \u00e8 rappresentata da 117 membri: 75 giapponesi, 11 sudcoreani, 7 australiani e neozelandesi e 15 dai paesi ASEAN. Nel 2011 la Trilaterale ha ammesso alle proprie riunioni anche rappresentanti di Cina e India. La lista dei membri \u00e8 pubblicata ogni anno.\nAl 2018 \u00e8 Presidente del gruppo italiano della Commissione Trilaterale la giornalista Monica Maggioni, il suo vice \u00e8 Enrico Tommaso Cucchiani e il segretario \u00e8 Paolo Magri. Altri membri attuali sono: Ornella Barra (Walgreens), Giampaolo Di Paola (ex Ministro della Difesa), Marta Dass\u00f9 (ex Viceministro degli Esteri), Gioia Ghezzi (Ferrovie dello Stato), Maria Patrizia Grieco (Enel), Vittorio Grilli (J.P. Morgan), Yoram Gutgeld (commissario spending review), Enrico Letta (ex Premier), Giampiero Massolo (ex capo dei servizi segreti e ora Fincantieri), Carlo Messina (Intesa Sanpaolo), Maurizio Molinari (direttore de La Repubblica ed ex direttore de La Stampa), Andrea Moltrasio (UBI Banca), Gianfelice Rocca (Techint e Assolombarda), Maurizio Sella (Banca Sella) e Marco Tronchetti Provera (Pirelli).\nDirezione e organizzazione.\nLa struttura direzionale riflette le tre aree geografiche da cui provengono i membri: un gruppo europeo (Unione europea), un gruppo nordamericano (Stati Uniti, Canada e Messico) e uno asiatico-pacifico (Giappone, Corea del Sud, ASEAN, Australia, Nuova Zelanda, Cina e India). Ogni gruppo ha una propria presidenza, il cui gabinetto \u00e8 composto da un Presidente (\"Chairman\"), due Vice-Presidenti (\"Deputy Chairmen\") e un Direttore generale (\"Director\"). La \"leadership\" \u00e8 collegiale. Le tre Presidenze sono affiancate da un Comitato esecutivo (\"Executive Committee\").\nIl compito dei presidenti e vice-presidenti \u00e8 quello di selezionare gli argomenti da discutere nei meeting, di organizzarli, coordinarli e presiederli.\nAttivit\u00e0.\nEssa ha l'obiettivo di promuovere una cooperazione pi\u00f9 stretta tra l'Europa, il Giappone e il nord America. Tra gli scopi che la commissione si propone c'\u00e8 quello di facilitare la cooperazione internazionale nella convinzione della crescente interdipendenza tra gli stati del mondo.\nControversie.\nLo scrittore francese Jacques Bordiot afferm\u00f2, riguardo ai membri della commissione, che \u00ab...il solo criterio che si esige per la loro ammissione, \u00e8 che essi siano giudicati in grado di comprendere il grande disegno mondiale dell'organizzazione e di lavorare utilmente alla sua realizzazione\" e che \"il vero obiettivo della Trilaterale \u00e8 di esercitare una pressione politica concertata sui governi delle nazioni industrializzate, per portarle a sottomettersi alla loro strategia globale\u00bb.(\"Pr\u00e9sent\", 28 e 29 gennaio 1985). Non sono per\u00f2 specificate le fonti su cui Bordiot avrebbe basato le sue opinioni.\nSecondo quanto riporta Noam Chomsky, l'amministrazione Carter fu fortemente influenzata da questo studio, e molti membri della Commissione Trilaterale vi trovarono successivamente ruoli di primo piano. In particolare, Chomsky cita La crisi della democrazia, uno studio commissionato dalla Trilaterale, quale esempio delle politiche oligarchiche e reazionarie sviluppate dal \"vento liberista delle \u00e9lite dello stato capitalista\".\nPer altri la Trilaterale \u00e8 semplicemente l'espressione di una classe privilegiata di tecnocrati: \u00abLa cittadella trilaterale \u00e8 un luogo protetto dove la \"t\u00e9chne\" \u00e8 legge e dove sentinelle, dalle torri di guardia, vegliano e sorvegliano. Ricorrere alla competenza non \u00e8 affatto un lusso, ma offre la possibilit\u00e0 di mettere la societ\u00e0 di fronte a se stessa. Il maggiore benessere deriva solo dai migliori che, nella loro ispirata superiorit\u00e0, elaborano criteri per poi inviarli verso il basso.\u00bb\nIn Italia, tesi molto simili a quelle di Chomsky furono espresse dal programma televisivo d'inchiesta Report di Milena Gabanelli e da Paolo Barnard."}
{"id": "304239", "revid": "1363832", "url": "https://it.wikipedia.org/wiki?curid=304239", "title": "Bogia nen", "text": "Bogia nen ([b\u028a\u02a4a\u02c8n\u025b\u014b], in italiano letteralmente \"non ti muovere\", \u00e8 un soprannome popolare che si riferisce ai piemontesi e che rimanda a un temperamento caparbio, capace di affrontare le difficolt\u00e0 con fermezza e determinazione. L'espressione viene per\u00f2 spesso confusa con una traduzione letterale che rimanderebbe invece a una presunta passivit\u00e0 troppo succube e prudente.\nL'espressione avrebbe origine dalle gesta dei soldati sabaudi durante la battaglia dell'Assietta, un significativo episodio della Guerra di successione austriaca che ebbe luogo il 19 luglio 1747.\nIn quell'occasione, 4.800 soldati austro-piemontesi si trincerarono in due bastioni e una serie di muri a secco per fermare l'avanzata di 40.000 francesi. Sottoposto ad una serie continua di assalti, il comandante generale Giovanni Battista Cacherano di Bricherasio decise di chiamare a raccolta tutte le truppe a difesa del bastione del Grand Serin ma nonostante l'ordine di ritirata arrivasse per tre volte all'avamposto della Testa dell'Assietta, oggetto di assalti altrettanto violenti, il comandante dell'avamposto Paolo Federico Novarina Conte di San Sebastiano (figlio di primo letto della Marchesa di Spigno, sposata morganaticamente da Vittorio Amedeo II prima dell'abdicazione), pronunci\u00f2 la frase : \u201c\"in faccia al nemico le Guardie non possono volgere le spalle\"\u201d e aggiungendo, secondo tradizione, in piemontese \u201c\"Noi\u00e0utri i bogioma nen da s\u00ec\u201d.\" \nIl risolversi dell'impari battaglia a favore degli austro-piemontesi fece in modo che quella frase diventasse un motto popolare molto diffuso e la parola \"\"bogianen\" usata per indicare i piemontesi, con riferimento alla loro testardaggine e risolutezza.\nRacconta Cesare Abba, nel suo libro \"Da Quarto al Volturno\", che \"bogianen\"\" venivano definiti i soldati della fanteria di linea piemontese, i quali nell'imminenza di subire l'attacco avversario, venivano incoraggiati dai sergenti con l'ordine \u00ab\"Bog\u00e9 nen, neh!\"\u00bb (Non muovetevi, eh!), ricordando loro l'eroismo degli avi."}
{"id": "304240", "revid": "1318658", "url": "https://it.wikipedia.org/wiki?curid=304240", "title": "Block notes", "text": ""}
{"id": "304241", "revid": "33689", "url": "https://it.wikipedia.org/wiki?curid=304241", "title": "Block-notes", "text": ""}
{"id": "304243", "revid": "33689", "url": "https://it.wikipedia.org/wiki?curid=304243", "title": "Bloc-notes", "text": ""}
{"id": "304244", "revid": "33689", "url": "https://it.wikipedia.org/wiki?curid=304244", "title": "Bloc notes", "text": ""}
{"id": "304246", "revid": "599013", "url": "https://it.wikipedia.org/wiki?curid=304246", "title": "Posse Comitatus Act", "text": "Il Posse Comitatus Act \u00e8 una legge federale degli Stati Uniti d'America (18 USC 1385) del 1878 intesa a proibire alle truppe federali di supervisionare le elezioni negli ex stati confederati.\nStoria.\nVenne approvata il 18 giugno 1878, dopo la fine dell'era della ricostruzione. L'atto originale si riferiva esclusivamente all'esercito degli Stati Uniti. \nNel 1956 vi fu aggiunta anche l'Air Force, mentre la marina e il corpo dei marines (USMC) furono aggiunti da un decreto del Dipartimento della difesa degli Stati Uniti.\nCaratteristiche.\nIn generale proibisce al personale militare delle forze armate degli Stati Uniti d'America e alle unit\u00e0 della Guardia Nazionale degli Stati Uniti sotto l'autorit\u00e0 federale, di agire come forze dell'ordine entro gli Stati Uniti, tranne quando espressamente autorizzate dalla Costituzione o dal Congresso.\nLimitazioni.\nVi sono una serie di casi nei quali l'atto non si applica. Essi includono:\nEccezioni.\nPur essendo una forza militare, la guardia costiera degli Stati Uniti, che normalmente fa capo al Dipartimento della sicurezza nazionale, \u00e8 esclusa dal \"Posse Comitatus Act\" e segue l'ordinamento legislativo degli Stati Uniti, anche quando opera congiuntamente con la marina. Nel dicembre 1981 sono state approvate leggi addizionali per regolare l'uso di personale militare come supporto alle autorit\u00e0 civili di pubblica sicurezza e alla guardia costiera, specialmente per contrastare il traffico di droga in territorio statunitense. Gli emendamenti al \"Posse Comitatus Act\" pongono l'accento sull'assistenza tecnica e di supporto (ad esempio l'uso delle strumentazioni, delle armi, delle unit\u00e0 navali, della rete di informazione, supporto tecnologico, sorveglianza) mentre in genere proibiscono la partecipazione diretta del personale del Dipartimento della difesa nelle operazioni (ad esempio ricerca, cattura e arresto). Ad esempio, i \"Coast Guard Law Enforcement Detachments\" (\"LEDETS\") sono in servizio sulle navi della marina e si occupano dell'abbordaggio delle navi sospettate di trasportare droga e, se necessario, ne arrestano l'equipaggio.\nLa sezione 1076 della Public Law 109-364, o \"John Warner Defense Authorization Act\" del 2007 (H.R.5122) ha emendato il \"Posse Comitatus Act\" e l'\"Insurrection Act\" (che pure pone dei limiti sullo spiegamento domestico dell'esercito) per permettere al governo federale di prendere il controllo unilaterale della Guardia Nazionale e posizionare le truppe federali in qualunque punto del paese durante un\"'emergenza pubblica\"."}
{"id": "304252", "revid": "1305772", "url": "https://it.wikipedia.org/wiki?curid=304252", "title": "9/11", "text": ""}
{"id": "304253", "revid": "2093888", "url": "https://it.wikipedia.org/wiki?curid=304253", "title": "Lancia Thema", "text": "La Lancia Thema \u00e8 un'autovettura di grandi dimensioni prodotta dalla casa automobilistica italiana Lancia, tra il 1984 e il 1994, per ricoprire il ruolo di ammiraglia della gamma.\nClassificata all'interno del segmento E, oltre alla versione berlina a 3 volumi e 4 porte, ne sono state realizzate una variante familiare e una limousine.\nDal 1994 \u00e8 stata sostituita dalla Lancia K.\nStoria e contesto.\nPresentata al pubblico nel novembre del 1984 in occasione del Salone dell'automobile di Torino, la Thema \u00e8 stata l'ammiraglia della seconda met\u00e0 degli anni ottanta e della prima met\u00e0 degli anni novanta della casa automobilistica Lancia.\nCostruita nello storico stabilimento torinese di Mirafiori, dopo un lungo e meticoloso processo di progettazione (le cui origini risalgono al 1980 e costo oltre 530 miliardi lire), la nuova ammiraglia riusc\u00ec a sostituire brillantemente la Gamma, ponendosi sui mercati in diretta concorrenza con le temibili rivali tedesche Audi 100, BMW Serie 5 E28 ed E34 e Mercedes E W124, nonch\u00e9 con le francesi Citro\u00ebn XM e Renault 25.\nPrima serie (1984-1988).\nLa carrozzeria a 3 volumi si proponeva con le tre parti ben equilibrate, il frontale e la coda imponenti ma sportivi, come si addiceva al segmento, ottima abitabilit\u00e0 e qualit\u00e0 delle finiture. Un particolare che piacque molto erano i finestrini a filo con la carrozzeria bordati da una cornice cromata. La Thema \u00e8 il frutto di un progetto chiamato TIPO 4 che prevedeva la realizzazione di 4 vetture di segmento alto basate su un pianale comune; le altre vetture del progetto TIPO 4 sono Fiat Croma, Saab 9000 e in seguito anche Alfa Romeo 164, vetture con le quali la Thema condivideva molta componentistica e parti dei lamierati, come il giroporta e le portiere.\nNuove tecniche di saldatura e lavorazione delle lamiere permisero di realizzare portiere avvolgenti ed evitare particolari antiestetici come i gocciolatoi, oltre che ottenere grande pulizia stilistica e un cx 0.32 di tutto rispetto. A stonare erano forse solo le ruote da 14 pollici, troppo piccole in rapporto alla carrozzeria.\nInternamente era realizzata con materiali di alta qualit\u00e0 come il velluto e l'Alcantara; inoltre la Thema fu la prima automobile a essere arricchita da interni in pelle Poltrona Frau. Poteva essere dotata di ogni comfort dell'epoca, compresi i sedili (anteriori e posteriori) regolabili e riscaldabili elettricamente che in futuro avrebbero avuto anche 3 memorie di posizione, telefono veicolare integrato nel poggiabraccio, sospensioni a smorzamento controllato AUTO/SPORT (accessorio di serie solo nella seconda serie sulla 8.32 e sull'allestimento LX) e due tipi di impianti di climatizzazione automatici.\nL'impianto frenante poteva essere arricchito con un sistema ABS fornito come opzionale, mentre era di serie con alcuni allestimenti.\nIl primo dei due climatizzatori, l'\"automatic heating system\", eredit\u00e0 di precedente componentistica (con grafica a diodi elettroluminescenti verdi, non in grado di raffreddare l'aria) e il secondo, che equipaggi\u00f2 moltissimi esemplari di Thema, Croma, 164 e 9000 e si distingue fino ai giorni nostri per la grande semplicit\u00e0 d'uso, raffinatezza tecnica ed efficienza termica, l'\"Automatic Climate System\", realizzato con componenti Veglia-Borletti e Bosch come il quadro di comando con display luminoso per impostare la temperatura e led per indicare lo stato della potenza e distribuzione dei flussi d'aria impostabili anche manualmente.\nLa Thema ottenne un grande successo in Italia: fu l'icona dell'auto blu e un consolidato status-symbol per un decennio; ambita da rampanti ed affermati, si distinse quale auto di grande comfort unito a inaspettate prestazioni, dotata di motori ad iniezione elettronica, aspirati e sovralimentati, tecnologicamente superiori a molta della concorrenza: basti pensare che la Thema turbodiesel era l'auto a gasolio pi\u00f9 veloce del mondo quando usc\u00ec.\nLa gamma dei motori della Thema I\u00aa serie prevedeva un 2 litri 8 valvole a iniezione da 120 CV, derivato dalla versione di 1.6 litri portando la corsa a 90\u00a0mm del bialbero Lampredi (dal nome dell'ex progettista Ferrari che realizz\u00f2 il primo motore Fiat con distribuzione ad alberi a camme in testa). Lo stesso generoso 2.0 (1995\u00a0cm\u00b3) in versione sovralimentata con una turbina Garrett T3 ed overboost erogava ben 165\u00a0CV, potenza degna di cilindrate (e tasse) ben maggiori, con accelerazioni sullo 0-100\u00a0km/h in 7,2 secondi e con il\u00a0chilometro con partenza da fermo in 28,2 secondi, valori eccezionali ancora oggi per un 2 litri e facendo sfrecciare la \"Thema i.e. turbo\" a 218 km/h. Vigeva infatti l'ordinamento fiscale che penalizzava quali beni di lusso le automobili sopra i due litri di cilindrata; \u00e8 in questo senso inquadrabile lo scarso successo in Italia delle Thema 6 cilindri di 2.8 litri alimentate a iniezione meccanica Bosch K-Jetronic (2849\u00a0cm\u00b3) della 1\u00aa serie riconoscibili per la targhetta \"6V\" sulla calandra, motore realizzato da Peugeot Renault e Volvo (Motore PRV). \u00c8 la stessa unit\u00e0 propulsiva che all'epoca equipaggiava la celebre De Lorean DMC-12, Volvo della serie 700, Renault 25 ed Espace erogante 150\u00a0CV; vantava grande affidabilit\u00e0 a fronte di un rendimento sottotono. Grande successo ebbe il 2.4 turbodiesel da 100 CV, unit\u00e0 moderna e affidabile, che consentiva una velocit\u00e0 di punta di 185\u00a0km/h e rendeva la Thema una fra le pi\u00f9 veloci auto a gasolio di quegli anni, e la preferita dai grandi divoratori di chilometri.\nAlcune unit\u00e0, mai ufficialmente commercializzate e destinate unicamente a funzionari Lancia, furono dotate del \"piccolo\" motore di 1585\u00a0cm\u00b3 da 105\u00a0CV a carburatori utilizzato anche dalla sorella minore Prisma.\nNel 1986 Lancia present\u00f2 la Thema Station wagon, giardinetta di lusso disponibile unicamente in versione i.e turbo e turbo ds realizzata negli stabilimenti della Pininfarina a Grugliasco destinati a piccoli numeri di vendita. Ottenne un buon successo di vendite e critica, divenne fenomeno di costume e consegn\u00f2 l'immagine del prestigio automobilistico alle Station Wagon, precedentemente relegate ad auto prettamente professionali, grazie anche all'elegante posteriore disegnato da Pininfarina di cui porta firma nel raccordo fra montante posteriore e portellone.\nSeconda serie (1988-1992).\nLa Thema II\u00aa serie, presentata al salone di Parigi del settembre 1988 e prodotta fino al settembre 1992 fu la serie di maggior successo della berlina torinese. Presentava oltre 1100 componenti inedite ed era frutto di un investimento pari a 150 miliardi di Lire. Internamente portava al debutto i rivestimenti in lamina di legno vero a poro aperto sui copriporta e sulla plancia, rivisti pulsanti ed interruttori; esternamente i fari anteriori erano divisi orizzontalmente, con adesso l'accoppiata di lampade H4/H3 (questi ultimi fungono da fari di profondit\u00e0); nella parte inferiore di colore bruno prendevano posto gli indicatori di direzione; gli specchi retrovisori esterni nelle versioni pi\u00f9 potenti o come optional erano elettrici e di nuovo disegno con un solo supporto alla base se ripiegabili elettricamente. Debuttarono su questa serie i motori a 16 valvole: la i.e. 16v erogava 147\u00a0CV a 6000 giri/minuto, sufficienti a farle raggiungere la velocit\u00e0 dichiarata di 205\u00a0km/h e a farla scattare da 0 a 100 in 9,5\"; la turbo 16v, con il motore di stretta parentela con nientemeno il glorioso propulsore della Delta Integrale, con i suoi 181\u00a0CV spingeva la Thema a 225\u00a0km/h e da 0 a 100 in appena 7 secondi. Il 2.8 V6 venne modificato nel sistema d'alimentazione (ora a iniezione elettronica) e la potenza scese a 147\u00a0CV. La turbo ds vide salire la cilindrata da 2445 a 2499\u00a0cm\u00b3 e la potenza raggiunse i 116\u00a0CV con velocit\u00e0 di punta di 195\u00a0km/h, stessa velocit\u00e0 della i.e. (8 valvole) che rimase a listino in Italia (fino al 1991) depotenziato a 117\u00a0CV (116 se catalizzata), che continu\u00f2 per\u00f2 ad essere disponibile ancora all'estero anche sulla 3\u00aa serie. Anello di congiunzione verso la terza serie \u00e8 la seconda serie LX che prende dalla terza la mascherina con linee verticali cromate e la targhetta \"turbo 16V LX\" come identificativo dell'allestimento. Si differenzia dalla LX terza serie oltre che per le parti sotto descritte anche per il volante a quattro razze sempre rivestito in pelle.\nNel 1990 vengono introdotti i vetri Solextra sui modelli Turbo 16V, V6 e 8.32.\nTerza serie (1992-1994).\nAl Salone dell'Auto di Parigi del settembre 1992 debutt\u00f2 la Thema III\u00aa serie, ultimo restyling per l'ammiraglia Lancia che nonostante gli 8 anni di gloriosa carriera tenne ancora bene il mercato, per lo pi\u00f9 quello italiano. Le modifiche non sono solo estetiche ma anche sostanziali. Fuori nuovi scudi paraurti consentono alla vettura di non subire danni in urti fino ad 8\u00a0km/h, \u00e8 eliminata la scalfatura dal cofano posteriore, ora liscio. Tutte le cromature sono brunite e l'auto \u00e8 dotata di serie in tutta la gamma degli specchi retrovisori ad un solo supporto, del retrovisore interno elettrocromico, delle doppie tendine posteriori, dei cristalli atermici Solextra, dello SpeedLimit e sospensioni con ammortizzatori lamellari. Vengono riviste tutte le connessioni dell'impianto elettrico, ora con doppio blocco antisfilamento (secondary lock) ad evitare falsi contatti e noie agli utilizzatori. I motori vengono aggiornati alle normative antinquinamento Europee (91/441 - Euro 1). Viene mantenuto a listino (non per il mercato italiano) la i.e. con motore 8 valvole, che rimane il motore d'accesso alla gamma. La 16v raggiunge i 152 CV con 178 Nm di coppia motrice grazie al V.I.S. (sistema di condotti d'aspirazione a lunghezza variabile \"Variable Induction System\"). La turbo 16v passa a 201 CV e 298 Nm disponibili a 3750 giri/minuto con overboost a 2 livelli per un'erogazione pi\u00f9 regolare consentendo una velocit\u00e0 massima di 230\u00a0km/h e uno scatto da 0 a 100\u00a0km/h in soli 7,0 secondi. Il famoso Alfa Romeo V6 Busso con cilindrata di 3 litri con distribuzione a 12 valvole e potenza di 171 CV e 245 Nm di coppia sostituisce l'assetato 2.8 PRV. La turbo ds \u00e8 \"ecodiesel\", sostanzialmente invariato ai suoi 116\u00a0CV ma pi\u00f9 ecologico, con catalizzatore ossidante e valvola EGR.\nGli allestimenti si articolano in \"base\", LE (Line Executive), LS (Line Style) ed LX. Le turbo 16v e 3.0 V6 sono le uniche a poter disporre dell'allestimento LX che rappresenta con un notevole scarto sul listino (62 contro i 48 milioni di Lire dell'LS su una turbo 16v) il top della produzione del gruppo Fiat configurandosi come l'erede della Thema 8.32 il cui motore non poteva pi\u00f9 essere aggiornato alle normative antinquinamento vigenti. La Thema LX comprende finiture analoghe alla 8.32, quindi plancia ed arredi interni interamente rivestiti in pelle e rifiniti in radica di rosa africana, sedili e pannelli sono disponibili in alcantara grigio o pelle Poltrona Frau nera, rossa, grigia, a richiesta insieme a cruise-control e tetto apribile elettrico in cristallo, a completare una dotazione di serie da superammiraglia. Le Thema della III\u00aa e ultima serie rimasero a listino fino a tutto il 1994 per coprire il segmento in attesa della lunga gestazione della nuova vettura che avrebbe sostituito il modello nei listini, la Lancia K, e non occorse alcun problema a smaltire le scorte degli ultimi esemplari mentre la K era gi\u00e0 commercializzata.\nLa \"8.32\".\nNel maggio 1986 venne presentata la versione Thema 8.32, popolarmente conosciuta come \"Thema Ferrari\", denominazione che indicava il numero dei cilindri, 8, e delle valvole, 32, del motore capace di erogare 215 CV di derivazione Ferrari Mondial Quattrovalvole, che la rese l'auto di serie a trazione anteriore pi\u00f9 potente sul mercato. Il motore dovette subire numerose modifiche per permetterne l'inserimento nel cofano della vettura.\nLa 8.32 aveva interni sfarzosi per l'epoca, rivestiti interamente di radica, pelle Poltrona Frau e/o Alcantara. Esclusive per il modello alcune dotazioni, dai poggiatesta posteriori a scomparsa automatica - dalla seconda serie (si sollevano se dei sensori posti sotto i sedili posteriori rilevano un peso di almeno 20\u00a0kg), alle sospensioni elettroniche con taratura automatica o sportiva selezionabili dal conducente, fino alla plancia (a richiesta su entrambe le serie ma standard sugli ultimi esemplari della seconda serie), realizzata con strumenti analogici montati su un pannello di vera radica e bocchette in stile Ferrari, all'alettone posteriore a scomparsa nel baule attivabile tramite la rotazione della leva di comando del tergicristalli. Ne vennero prodotti nello stabilimento di Borgo San Paolo fra prima e seconda serie 3.520 esemplari (2370 della prima serie e 1150 della seconda). All'interno di queste 3.520 unit\u00e0, sono conteggiate 32 unit\u00e0 di una serie speciale numerata (II Serie) di color Rosso Ferrari. L'unica Thema 8.32 I Serie in livrea Rosso Ferrari ufficialmente riconosciuta \u00e8 stata di propriet\u00e0 di Abarth ed utilizzata da Cesare Fiorio.\nNe fu anche realizzato un unico esemplare in versione Station Wagon destinato all'avvocato Agnelli, di colore argento N\u00fcrburgring e interni in pelle blu (non disponibili sulla berlina).\nI colori disponibili erano il molto apprezzato Rosso Winner metallizzato (colore di lancio), Nero metallizzato, Grigio Quartz metallizzato (raro), Blu Blizzard metallizzato e Verde Reflex metallizzato (il meno diffuso in assoluto) oltre alla serie speciale rosso Ferrari. Le tonalit\u00e0 degli interni in pelle o in Alcantara erano 2: nero e beige per la pelle, beige e dattero per l'Alcantara. La carrozzeria aveva un caratteristico filo a doppio colore sulle due fiancate laterali e lungo il bordo del baule. Giallo/rosso in abbinamento al colore rosso winner, Giallo/blu in abbinamento al blu blizzard, Giallo/verde in abbinamento al verde reflex, Giallo/nero in abbinamento al grigio e Giallo/grigio chiaro in abbinamento al nero. La differenza principale tra la prima e la seconda serie a livello estetico esteriore sono i proiettori anteriori, ma numerosi dettagli differenziano le 8.32 prima e seconda serie. La prima serie \u00e8 priva delle modanature sulle fiancate, riporta il logo 8.32 nel sottoporta, ha il logo frontale 8.32 sovrastato dal tricolore, cos\u00ec come la targhetta posteriore \u00e8 dotata di tricolore verticale. La prima serie inoltre ha gli spruzzatori dell'impianto tergilavavetro collocati alla base del parabrezza e non sul cofano come diversamente accade per la seconda serie.\nCon questo modello Lancia si confronta con l'agguerrita concorrenza straniera, che ha sul mercato vetture come la BMW M5, le Mercedes-Benz 500E e 190 E 2.3 16V e la Saab 9000 2.3 Turbo S.\nA bordo di una 8.32 mor\u00ec il 3 dicembre 1989 nei pressi di Madrid il cestista spagnolo Fernando Martin stella del Real Madrid.\nMotorizzazioni.\nPrima serie (1984 - 1988)\nSeconda serie (1988 - 1992)\nTerza serie (1992 - 1994)\nMotori Lancia Thema S.W. 1\u00aa serie: 1986-1988\nMotori Lancia Thema S.W. 2\u00aa serie: 1988-1992\nMotori Lancia Thema S.W. 3\u00aa serie: 1992-1994\nPneumatici.\nThema 1\u00aa serie\nThema 2\u00aa serie\nThema 3\u00aa serie\nLa ripresa del nome.\nCome gi\u00e0 accaduto per altri modelli di varie case automobilistiche, il nome originale di \"Thema\" \u00e8 stato ripreso a distanza di molto tempo: il 14 febbraio 2011 viene presentata ufficialmente, tramite rendering diffusi in rete e dati ufficiali, la nuova Lancia Thema, le cui vendite sono annunciate per l'ottobre dello stesso anno. La vettura che riprende il nome storico \u00e8 il primo modello frutto dell'acquisizione di Chrysler Group da parte del Gruppo Fiat, infatti si tratta della versione europea della nuova Chrysler 300 dalla quale si differenzia per alcuni dettagli estetici e meccanici. Dal punto di vista tecnico l'auto vede un ritorno alla trazione posteriore per Lancia dopo decenni, i motori previsti al lancio sono tutti V6, il 3,0 litri diesel Multijet II della VM Motori da 190 e 239 CV e il 3,6 litri Pentastar a benzina da 286 CV."}
{"id": "304254", "revid": "1719883", "url": "https://it.wikipedia.org/wiki?curid=304254", "title": "Rito di iniziazione", "text": "Un rito di iniziazione \u00e8 un complesso di uno o pi\u00f9 riti di natura culturale e religiosa che permettono al partecipante \u00abl'uscita da uno \"status\" in funzione dell'entrata in uno \"status\" diverso, talora in modo radicale, dal precedente\u00bb.\nIn senso ristretto costituisce la possibilit\u00e0 di accedere al nucleo pi\u00f9 intimo e nascosto di una dottrina o di una cerchia esoterica (dal greco \"es\u00f3teros\", \u00abinteriore\u00bb), andando oltre il suo rivestimento esteriore (\"exoteros\", essoterico), consentendo di diventare un \u00abadepto\u00bb, cio\u00e8 un aderente ad un nuovo modo di vedere o di pensare, tramite una sorta di rinascita.\nSignificato del termine.\nIl termine deriva dal latino \"initium\" (\u00abinizio\u00bb), composto a sua volta da \"in\" + \"ire\", cio\u00e8 \u00abandare verso\u00bb, implicando un senso di movimento verso un traguardo o un obiettivo, comunque dotato di sacralit\u00e0.\nQuesto significato di iniziazione era presente come concetto in quasi tutti i gruppi culturali, ma soprattutto nelle scuole misteriche, come quelle orfiche, eleusine o pitagoriche. \nScopo dell'iniziazione, almeno nei suddetti misteri antichi, consisteva in un viaggio extracorporeo della durata di circa tre giorni, durante i quali poter visitare i mondi spirituali per convincersi della loro esistenza, e diventare cos\u00ec consapevoli dell'immortalit\u00e0 dell'Io. Quest'esperienza avveniva in genere sotto lo stimolo di sostanze psicotrope, che consentivano una temporanea separazione degli involucri sottili, non solo dell'astrale ma anche di quello vitale, dal corpo fisico del discepolo, il quale si ritrovava in uno stato di trance profonda simile alla premorte.\nUna volta ritornato nella dimensione terrena, egli aveva assorbito la sapienza trasmessagli dal sommo sacerdote, detto \u00abierofante\u00bb, che si era impressa sul suo corpo vitale grazie alle funzioni mnemoniche di quest'ultimo. Il neo-iniziato, che a quel punto poteva dirsi \u00abnato due volte\u00bb, aveva acquisito la capacit\u00e0 di percepire la realt\u00e0 sovrasensibile sottesa a quella ordinaria col ravvivamento dei poteri della chiaroveggenza, coi quali era arrivato a conoscere la propria essenza spirituale, sperimentando che la propria vita non sarebbe terminata con la morte fisica.\nRiguardo alla natura, al significato e alle tecniche dell'iniziazione occorreva mantenere il segreto pi\u00f9 assoluto, perch\u00e9 chi l'avesse infranto poteva essere punito anche con la morte. \nNonostante ci\u00f2, lo scrittore romano Apuleio volle rivelarne qualche cenno nell'ultimo libro delle sue \"Metamorfosi\", in cui il protagonista viene iniziato al culto egizio di Iside e Osiride:\nLe conoscenze detenute nell'antichit\u00e0 dai sapienti, infatti, non solo in ambito occulto, ma anche in quello filosofico, medico, o architettonico, nascevano in un contesto esoterico, che essi cercavano di preservare dall'accesso di quanti fossero impreparati, e perci\u00f2 inadeguati, a comprenderlo. Come sosteneva Ippocrate, \u00able cose sacre non devono essere insegnate che alle persone pure; \u00e8 un sacrilegio comunicarle ai profani prima di averli iniziati ai misteri della scienza\u00bb.\nStoria.\nLe origini dei riti iniziatici affondano le loro radici nella preistoria, legate ai riti religiosi e di costume delle prime organizzazioni umane. Sulla base degli studi di Mircea Eliade, si possono distinguere tre tipologie di iniziazione, quelle religiose, quelle misteriche, e quelle magico-sacerdotali, in cui gli sciamani svelavano ai giovani i segreti della natura, e insegnavano loro a contattare gli spiriti.\nUn tipico rito di iniziazione era l'avulsione degli incisivi diffusa nella preistoria o presso certe trib\u00f9 dell'Africa o dell'Australia.\nNella trib\u00f9 bapedi l'iniziazione normalmente veniva considerata una fase durante la quale al ragazzo veniva impressa la mascolinit\u00e0 e alla ragazza la femminilit\u00e0, affinch\u00e9 fossero considerati pienamente membri della trib\u00f9; era ritenuta una procedura di fondamentale importanza perch\u00e9 aiutava a costruire il rispetto negli adolescenti e li preparava a diventare mariti o mogli.\nOggetto di studi particolari \u00e8 stata l'iniziazione tribale della Papua Nuova Guinea: mentre per le ragazze essa era di tipo individuale, legata soprattutto ai rituali della fecondit\u00e0 e del mistero della vita, protraendosi dalla prima mestruazione fino al parto, nei rituali maschili, di natura invece collettiva, il novizio doveva morire simbolicamente divorato da un mostro per rinascere di nuovo. La capanna dell'iniziazione svolgeva spesso un ruolo importante, simile alla gola aperta di un mostro marino, attraverso la cui apertura penetravano i neofiti per ricevere la circoncisione: la grotta assumeva cos\u00ec la valenza dell'uovo primordiale cosmogonico, o di un ritorno nel grembo materno.\nCollegata alla pubert\u00e0 e alla maturit\u00e0 sessuale era anche l'iniziazione nell'antica Grecia, che avveniva ad esempio nella pederastia cretese, per cui il rito di passaggio di un fanciullo all'et\u00e0 adulta, \u00abper esser considerato definitivamente e pubblicamente superato, prevedeva un rapporto pedagogico-amoroso e finanche sessuale con un uomo protratto per un certo periodo di tempo\u00bb.\nOggi l'iniziazione rimane una componente chiave delle congreghe religiose induiste, nelle sette come Sant Mat, Surat Shabd Yoga e altre simili, in cui si riceve la cosiddetta \u00ab\"diksha\"\u00bb. Essa comporta un'obbedienza generale verso il guru, implicando il fatto che il chela, cio\u00e8 lo studente o il discepolo, accetti i suoi requisiti, come lo stile di vita etico, la meditazione, ecc.\nNelle Chiese cristiane si parla pure di \u00abiniziazione cristiana\u00bb per indicare l'insieme della formazione, dei riti e dei sacramenti come il battesimo e la cresima, che si celebrano per diventare membri e discepoli di Cristo.\nRiti d'iniziazione nella storia occidentale hanno riguardato i templari, i rosacroce, la massoneria, e in forma deteriore consorterie mafiose in cui si ricorre a uno specifico rituale d'affiliazione. La progressiva scomparsa dei riti di passaggio, conseguente pi\u00f9 che altro a una loro svalutazione, viene associata a una perdita della loro intensit\u00e0 e dimensione sacrale.\nCaratteristiche.\nDurante un'iniziazione, generalmente l'aspirante iniziato deve superare delle prove, per mostrare il suo carattere e la sua accettabilit\u00e0 nel gruppo.\nL'esempio pi\u00f9 diffuso \u00e8 il rito attraverso cui un giovane consegue la maturit\u00e0, e pu\u00f2 quindi venire introdotto nella societ\u00e0 degli adulti o in un altro gruppo organizzato. Ci\u00f2 assume una particolare importanza nel caso di una persona che entri a far parte di societ\u00e0 o associazioni segrete.\nFondamentale \u00e8 la pratica di un rito corrispondente alla qualit\u00e0 dell'archetipo di cui si invoca la manifestazione, e al quale ci si connette grazie alla forza intermediaria di un simbolo. La costruzione di una citt\u00e0 o di un edificio sacro, ad esempio, pu\u00f2 essere celebrata partecipando al modello cosmogonico della \u00abGerusalemme Celeste\u00bb. \nNella massoneria l'iniziazione indica il rito di passaggio che porta all'ottenimento della Luce. In quest'ambito \u00e8 previsto che l'aspirante adepto debba sostare in un \u00abgabinetto di riflessione\u00bb, ovvero un luogo oscuro, che allude alla caverna platonica, simbolo della morte e preludio della rinascita, prima di essere affiliato.\nCos\u00ec nel contesto dei rituali magici e dell'esoterismo, l'iniziazione \u00e8 considerata la causa di un fondamentale processo di cambiamento, analogo alla trasmutazione alchemica.\nTale processo infatti \u00e8 spesso correlato a una simultanea morte (\"nigredo\") e rinascita (\"albedo\") poich\u00e9 oltre che un \u00abinizio\u00bb comprende anche la fine dell'esistenza su un livello e l'ascensione al livello successivo.\nL'officiante che conduce l'iniziazione, cio\u00e8 l\"iniziatore\", essendo in possesso di un indubbio potere o \"status\", trasferisce questo potere o \"status\" alla persona che sta per essere iniziata. Di conseguenza il concetto di iniziazione \u00e8 molto simile a quello di successione apostolica, in quanto operante all'interno una Tradizione spirituale o religiosa. \nLa gerarchia iniziatica.\nOltre alla trasmissione di poteri spirituali, solitamente un rito d'iniziazione include un processo guidato dove coloro che stanno al pi\u00f9 alto livello della gerarchia guidano l'iniziato attraverso un processo di incremento di conoscenza. Questo spesso include la rivelazione di segreti che sono solitamente riservati a coloro che sono gi\u00e0 stati iniziati.\nAll'interno di una cerchia ristretta vi possono essere tuttavia molteplici gradi di iniziazione esoterica, a seconda dei livelli via via superiori di conoscenza raggiunti dagli adepti. Questi gradi possono essere rappresentati come una serie di cerchi concentrici che si avvicinano progressivamente al centro, cio\u00e8 alla prospettiva unitaria e universale dell'Assoluto, oppure come una piramide, il cui vertice assume lo stesso significato del centro nella figura circolare. La progressiva ascensione consente di invertire il processo ontologico di emanazione dall'Uno, percorrendo a ritroso le tappe della creazione riflesse nella gerarchia dell'ordine naturale.\nNella massoneria i passi dell'iniziazione sono essenzialmente tre, corrispondenti ai gradi di Apprendista, Compagno d'Arte e Maestro, e alle tre et\u00e0 della vita umana, ovvero nascita, crescita e conseguimento dell'operativit\u00e0 adulta, sebbene di fatto possano essere innumerevoli.\nNella teosofia si enumerano invece principalmente sette iniziazioni, ognuna delle quali consente di avanzare di un grado nell'ambito della gerarchia cosmica a cui appartengono i Maestri componenti la cosiddetta Fratellanza bianca, talmente evoluti al punto di essere gi\u00e0 ascesi su un piano puramente spirituale, da dove presiedono ai destini del mondo.\nNell'occultismo tale iniziazione consiste essenzialmente nel conseguimento della chiaroveggenza e della capacit\u00e0 di percepire la realt\u00e0 spirituale sottesa a quella materiale tramite l'apertura del terzo occhio.\nComune a diverse tradizioni esoteriche \u00e8 inoltre la figura del guardiano della soglia, descritto come un essere terribilmente minaccioso, custode della porta di accesso ai mondi ultraterreni, che appare al discepolo per spaventarlo e respingerlo indietro in questo suo percorso iniziatico."}
{"id": "304255", "revid": "37185595", "url": "https://it.wikipedia.org/wiki?curid=304255", "title": "Onde S", "text": ""}
{"id": "304260", "revid": "536103", "url": "https://it.wikipedia.org/wiki?curid=304260", "title": "Astronauti che hanno camminato sulla Luna", "text": "Solo 12 astronauti, tutti statunitensi, hanno camminato sulla superficie della Luna. Tutti facevano parte del programma Apollo e a fine 2022 saranno trascorsi 50 anni da quando l'uomo ha messo per l'ultima volta piede sulla Luna.\nGli astronauti lunari, elencati in ordine cronologico (con indicazione dell'effettivo contatto con il suolo lunare), furono:\nMissione: Apollo 11.\n1. Neil Armstrong alle ore 02:56 UTC del 21 luglio 1969;\n2. Buzz Aldrin alle ore 03:15 UTC dello stesso giorno; \nMissione: Apollo 12.\n3. Pete Conrad alle ore 11:44 UTC del 19 novembre 1969;\n4. Alan Bean alle ore 12:13 UTC dello stesso giorno;\nEntrambi svolsero una seconda EVA (\"Extra-vehicular activity, Attivit\u00e0 Extra Veicolare)\":\nMissione: Apollo 14.\n5. Alan Shepard alle ore 14:53 UTC del 5 febbraio 1971;\n6. Edgar Mitchell alle ore 14:58 UTC dello stesso giorno;\nLa seconda EVA inizi\u00f2 per:\nMissione: Apollo 15.\n7. David Scott alle ore 13:12 UTC del 31 luglio 1971;\n8. James Irwin immediatamente dopo.\nPer la prima volta fu prevista l'esecuzione di tre EVA's:\nMissione: Apollo 16.\n9. John Watts Young alle ore 16:47 UTC del 21 aprile 1972;\n10. Charles Duke immediatamente dopo.\nAnche durante questa missione vennero eseguite ulteriori due EVA's:\nMissione: Apollo 17.\n11. Eugene \"Gene\" Cernan alle ore 23:54 UTC dell'11 dicembre 1972;\n12. Harrison \"Jack\" Schmitt immediatamente dopo.\nVennero eseguite ulteriori due EVA's:\nSchmitt fu il dodicesimo ed ultimo nuovo astronauta a porre il suo piede sulla Luna. L'ultimo a lasciarla invece fu il comandante della missione Cernan, rientrato a bordo del modulo lunare poco dopo il collega. Erano le 05:40 UTC del 14 dicembre 1972. Fino alla data odierna nessun essere umano ha pi\u00f9 camminato sulla Luna."}
{"id": "304268", "revid": "33689", "url": "https://it.wikipedia.org/wiki?curid=304268", "title": "Art\u00f9", "text": ""}
{"id": "304275", "revid": "226458", "url": "https://it.wikipedia.org/wiki?curid=304275", "title": "Angioflogosi", "text": "L'angioflogosi si sviluppa fondamentalmente in corrispondenza del microcircolo, nella parte periferica del circolo sanguigno.&lt;br&gt;\nNel momento in cui avviene un processo flogistico (es: trauma, ustione, batteri) in un qualsiasi organo o distretto dell'organismo, una parte delle cellule va incontro a necrosi oppure, quanto meno a danneggiamento. I detriti che ne risultano amplificano la reazione flogistica che \u00e8 in atto verso quelle cellule che sono rimaste indenni.\nIn conseguenza di ci\u00f2, si avr\u00e0 una sequenza di fenomeni che porteranno alle fasi del processo infiammatorio acuto, le quali apporteranno modificazioni al suddetto microcircolo.\nFasi dell'angioflogosi.\nLe modificazioni che risultano dal processo infiammatorio acuto si possono essenzialmente schematizzare in una sequenza di fenomeni, ovvero:\n\"Fugace vasocostrizione\", della durata di circa 10-20 secondi.\n\"Vasodilatazione\" o (\"iperemia attiva\"), provocata dal rilassamento delle fibrocellule muscolari lisce presenti sulla parete delle arteriole terminali. Comporta l'aumento dell'afflusso sanguigno nei capillari promuovendo i tipici sintomi \"calor\" e \"rubor\".\n\"Iperemia passiva\", causata dal rallentamento di tale afflusso sanguigno, seguita successivamente da stasi. A sua volta ci\u00f2 pu\u00f2 avvenire per diversi motivi, come l'aumento delle dimensioni del letto circolatorio e/o aumento della viscosit\u00e0 del sangue dovuto in gran parte all'aggregazione dei globuli rossi, ovvero dalla marginazione dei leucociti che aderiscono alla parete endoteliale. In questa fase si ha \"formazione dell'essudato\", costituito da una parte liquida ed una cellulare. La parte liquida del sangue fuoriesce dai capillari a causa sia dell'aumento della pressione idrostatica che all'iperemia. La formazione di tale essudato determina la formazione dell'edema infiammatorio, cio\u00e8 del sintomo \"tumor\".\n\"Migrazione (diapedesi) dei leucociti\", che attraversano le pareti vasali e nello stesso tempo vengono richiamati mediante processo di chemiotassi promosso da alcune molecole, che prendono il nome di chemochine (appartengono alla famiglia delle citochine). In sede al tessuto, avverr\u00e0 la \"fagocitosi\", attivit\u00e0 principale dei leucociti richiamati. Tale fenomeno comporta la risoluzione o la cronicizzazione del processo infiammatorio."}
{"id": "304308", "revid": "1543377", "url": "https://it.wikipedia.org/wiki?curid=304308", "title": "Capocollo di Calabria", "text": "Capocollo di Calabria (DOP) \u00e8 un preparato a base di carne italiano a Denominazione di origine protetta. Si tratta di un salume tipico, ricavato dai muscoli cervicali del maiale. La DOP \u00e8 riservata ai prodotti aventi i requisiti fissati nell'apposito disciplinare."}
{"id": "304309", "revid": "4", "url": "https://it.wikipedia.org/wiki?curid=304309", "title": "J\u00f3zef Teodor Na\u0142\u0119cz Konrad Korzeniowski", "text": ""}
{"id": "304311", "revid": "729019", "url": "https://it.wikipedia.org/wiki?curid=304311", "title": "Sindrome di Lesch-Nyhan", "text": "La sindrome di Lesch-Nyhan (LNS), nota anche come sindrome di Nyhan o gotta giovanile, \u00e8 una rara malattia ereditaria X-linked recessiva causata da un difetto dell'enzima ipoxantina-guanina fosforibosiltransferasi (HGPRT). L'HGPRT \u00e8 l'enzima che catalizza la reazione di feedback che inibisce la sintesi delle basi puriniche (agendo su PRPP sintetasi e su amidofosforibosiltransferasi). Questo difetto comporta la mancanza di controllo lungo la via principale di sintesi causando l'accumulo di prodotti (nucleotidi purinici) e anche dei prodotti del loro catabolismo (acido urico).\nEsistono anche forme pi\u00f9 lievi in cui la via di feedback non \u00e8 totalmente assente, ma possiede una ridotta attivit\u00e0 enzimatica.\nQuesta sindrome colpisce quasi esclusivamente i bambini maschi.\nSi manifesta verso i due anni e presenta iperuricemia, deficit neurologico grave, tendenza all'autolesionismo e, in alcuni casi, artrite gottosa.\nTerapia.\nLa terapia \u00e8 effettuata con allopurinolo o con inibitori della xantina ossidasi. Questi riducono l'iperuricemia ma non migliorano il quadro neurologico."}
{"id": "304316", "revid": "767487", "url": "https://it.wikipedia.org/wiki?curid=304316", "title": "Johnny O'Connor", "text": "Ha indossato la maglia della Nazionale irlandese per la prima volta il 13 novembre 2004 contro il Sud Africa (17-12 per gli irlandesi).\nAttualmente gioca per la franchigia irlandese del Connacht."}
{"id": "304317", "revid": "729019", "url": "https://it.wikipedia.org/wiki?curid=304317", "title": "Breda-SAFAT", "text": "Le mitragliatrici Breda-SAFAT da 7,7\u00a0mm e 12,7\u00a0mm furono le armi maggiormente utilizzate dalla Regia Aeronautica durante la seconda guerra mondiale; nacquero dalla collaborazione della Societ\u00e0 Italiana Ernesto Breda per Costruzioni Meccaniche e della Societ\u00e0 Anonima Fabbrica Armi Torino (SAFAT).\nStoria.\nSviluppo.\nLa nascita di queste armi \u00e8 dovuta al desiderio della Regia Aeronautica di avere migliori mitragliatrici per affrontare le nuove generazioni di aerei nemici, caratterizzati da prestazioni superiori e un migliore armamento. La Breda bas\u00f2 il suo progetto sui disegni della mitragliatrice Browning M2, adattandolo alle esigenze italiane, in particolare nel cambio della cartuccia dai calibri alleati 7,62 \u00d7 63 mm e 12,7 \u00d7 99 mm a quelli d'ordinanza italiana 7,7 \u00d7 56 mm R e 12,7 mm \u00d7 81 mm SR. Quest'ultimo in particolare per\u00f2 indebol\u00ec l'arma e l'obiettivo di una mitragliatrice pi\u00f9 leggera con alto rateo di fuoco non fu raggiunto. In ogni caso, l'arma Breda/Browning partecip\u00f2 alla competizione contro progetti analoghi realizzati dal ben pi\u00f9 potente gruppo industriale Fiat, che proponeva nuove armi progettate dalla controllata SAFAT (Societ\u00e0 Anonima Fabbricazione Armi Torino). Ma la Breda/Browning, nelle due versioni, si dimostr\u00f2 superiore, soprattutto per il peso, inferiore di cinque chilogrammi rispetto al progetto Fiat-SAFAT. Nonostante le pressioni da parte della Fiat, la Regia Aeronautica assegn\u00f2 il contratto di fornitura alla Breda. Bocciato il suo ricorso in tribunale e condannata a pagare le spese processuali, la Fiat usc\u00ec momentaneamente dal settore delle armi leggere, vendendo addirittura la SAFAT alla stessa Societ\u00e0 Italiana Ernesto Breda per Costruzioni Meccaniche, che divenne leader incontrastata del settore in Italia.\nImpiego operativo.\nLe Breda-SAFAT armarono quasi tutti i caccia ed i bombardieri italiani di quel periodo. I caccia Fiat C.R.42, Fiat G.50, Macchi M.C.200, Macchi M.C.202 e Reggiane Re.2000 erano armati con due mitragliatrici Breda 12,7\u00a0mm e, negli esemplari pi\u00f9 tardi, due Breda 7,7\u00a0mm alari. Questo armamento si dimostr\u00f2 inadeguato nei primi anni di guerra e si ricorse quindi all'adozione del cannone tedesco Mauser MG 151/20 da 20\u00a0mm, installato sino a ben 3 pezzi sui nuovi caccia Macchi M.C.205, Fiat G.55 e Reggiane Re.2005, oltre alle due solite 12,7\u00a0mm sparanti attraverso il disco dell'elica.\nNel dopoguerra, le Breda-SAFAT da 7,7\u00a0mm, in versione campale, rimasero in dotazione alla VAM dell'Aeronautica Militare fino agli anni ottanta.\nTecnica.\nIl funzionamento \u00e8 a rinculo, con corto rinculo di canna, e sblocco dell'otturatore tramite il meccanismo a leva di Mascarucci. Il ciclo di sparo \u00e8 ad otturatore chiuso. Il raffreddamento \u00e8 ad aria, attraverso il copricanna forato. L'alimentazione, a nastro negli impianti aeronautici o con caricatori a cassetta da 150 colpi nella versione campale, era reversibile, da destra o da sinistra.\nSui caccia la mitragliatrice veniva spesso utilizzata in installazione binata, fissa \"in caccia\" sulla capottatura motore, facente fuoco attraverso il disco dell'elica. In tale installazione la cadenza di tiro scendeva a 575 colpi/minuto. \nSui bombardieri e sugli aerei da trasporto le Breda-SAFAT costituivano l'armamento difensivo standard, installate su torretta singola girevole di Tipo A2 come sul CANT Z.501, su torretta binata Tipo D manuale, le Tipo E e Tipo Z binate comandate a distanza, la Tipo G9 ventrale retraibile e su molte altre.\nPer l'impiego campale, per entrambe le versioni esistevano sia affusti a candeliere per il tiro contraereo, sia treppiedi per l'uso come arma d'appoggio per la fanteria. \nFu installata come arma contraerea anche su alcuni MAS.\nCaratteristica della versione da 7,7\u00a0mm \u00e8 la possibilit\u00e0 di impiegare anche la similare munizione .303 British di produzione britannica. Invece i colpi esplosivi/incendiari/traccianti (HEIT) erano di produzione nazionale, caricati con 0,8 grammi di Pentrite ed erano considerati molto efficienti. La normale sequenza all'interno dei nastri era la seguente: 2 \u00d7 palla, 1 \u00d7 tracciante, 1 \u00d7 perforante, 1 \u00d7 esplosiva.\nComunque la bassa cadenza di tiro e la scarsa velocit\u00e0 iniziale la rendevano inefficace alle lunghe distanze, mentre i limiti intrinseci del calibro 12,7\u00a0mm \u00d7 81\u00a0mm si dimostraro pienamente durante i primi due anni di guerra, tanto da portare alla sostituzione di questa arma sugli aerei di nuova produzione con un cannone-mitragliera da 20\u00a0mm.\nPrestazioni.\nLa velocit\u00e0 iniziale della cartuccia da 12,7 della 12,7 mm \u00d7 81 mm SR Breda risulta inferiore rispetto alla pari calibro .50 BMG poich\u00e9 le munizioni erano da 12,7 \u00d7 81\u00a0mm invece che 12,7 \u00d7 99 o 12,7 \u00d7 108\u00a0mm. L'energia allo sparo della Breda infatti \u00e8 di soli 10.000 joule rispetto ai 16,000-17,000 joule di altre cartucce. Quindi, pur essendo le Breda-SAFAT armi affidabili, avevano il peggior rapporto peso-potenza di tutte le mitragliatrici coeve montate sui velivoli della seconda guerra mondiale. In confronto, la giapponese Ho-103 usava la stessa munizione 12,7 \u00d7 81\u00a0mm prodotta su licenza, ma era 6\u20137\u00a0kg pi\u00f9 leggera ed aveva un rateo di fuoco di 800-900 colpi al minuto, almeno del 20% superiore. Neanche Alfredo Scotti della Isotta Fraschini, che cerc\u00f2 di alleggerire e migliorare le prestazioni della Breda con il suo modello Scotti/Isotta Fraschini, riusc\u00ec ad eguagliare la cadenza di tiro del fuoco o l'affidabilit\u00e0. Nonostante i proiettili da 12,7\u00a0mm avessero bassa capacit\u00e0 distruttiva con soli 0,8 grammi di esplosivo e nonostante la disponibilit\u00e0 di munizioni di pi\u00f9 grosso calibro ad alto esplosivo, i piloti italiani apprezzavano le capacit\u00e0 di questa cartuccia nella versione perforante incendiaria. Quasi tutti i paesi avevano adottato la cartuccia esplosiva in calibro 12,7-13,2\u00a0mm, ma erano giunti alla conclusione che questa munizione era troppo debole ed inefficace contro le blindature per giustificare il suo costo, cosicch\u00e9 si orientarono verso le armi in un calibro di 20\u00a0mm o pi\u00f9 grandi."}
{"id": "304320", "revid": "22828", "url": "https://it.wikipedia.org/wiki?curid=304320", "title": "Baryta", "text": ""}
{"id": "304329", "revid": "531590", "url": "https://it.wikipedia.org/wiki?curid=304329", "title": "Pietro Piller Cottrer", "text": "\u00c8 diventato campione del mondo nella 15\u00a0km a tecnica libera a Oberstdorf il 17 febbraio 2005. Il 19 febbraio 2006 \u00e8 stato uno dei quattro staffettisti italiani che hanno vinto la 4x10\u00a0km ai XX Giochi olimpici invernali di . Con 6 affermazioni a livello individuale in gare di distanza in Coppa del Mondo \u00e8 l'italiano pi\u00f9 vincente.\nBiografia.\nOriginario di Sappada e soprannominato \"Caterpiller\", ha debuttato in campo internazionale ai Mondiali juniores di Breitenwang nel 1994, senza conseguire risultati di rilievo.\nIn Coppa del Mondo ha esordito il 17 dicembre 1994 nella 15\u00a0km a tecnica libera di Sappada (90\u00b0), e ha ottenuto la prima vittoria, nonch\u00e9 primo podio, il 15 marzo 1997 nella 50\u00a0km a tecnica libera di Oslo. Con tale successo \u00e8 cos\u00ec diventato il primo italiano a vincere la classica di Holmenkollen.\nIn carriera ha partecipato a otto edizioni dei Campionati mondiali e a quattro dei Giochi olimpici invernali, (16\u00b0 nella 50\u00a0km), (4\u00b0 nella 30\u00a0km, 6\u00b0 nell'inseguimento, 2\u00b0 nella staffetta), (5\u00b0 nella 50 km, 3\u00b0 nell'inseguimento, 1\u00b0 nella staffetta) e (2\u00b0 nella 15 km, 26\u00b0 nella 50 km, 14\u00b0 nell'inseguimento, 9\u00b0 nella staffetta). Nella gara di inseguimento di Torino fu battuto in volata dal russo Evgenij Dement'ev e dal norvegese Frode Estil; tra il vincitore, Dement'ev, e il terzo, Piller Cottrer, il distacco fu di appena 0,9 secondi, il minore registrato fino ad allora nella storia dell'inseguimento olimpico. Alcuni giorni dopo, nella staffetta 4x10\u00a0km, l'atleta veneto contribu\u00ec sensibilmente alla vittoria azzurra marcando il miglior tempo tra i frazionisti italiani e riuscendo cos\u00ec a passare un ottimo testimone all'ultimo azzurro in gara, Cristian Zorzi.\nNel febbraio del 2013 ha annunciato il suo ritiro.\nDalla stagione 2013-2014 ricopre il ruolo di allenatore nelle squadre nazionali giovanili di sci di fondo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nPU = inseguimento\nTC = tecnica classica\nTL = tecnica libera"}
{"id": "304334", "revid": "1873126", "url": "https://it.wikipedia.org/wiki?curid=304334", "title": "Malleabilit\u00e0", "text": "La malleabilit\u00e0 \u00e8 una \npropriet\u00e0 tecnologica della materia, che indica la capacit\u00e0 di un corpo o di un materiale (in particolare di un metallo) di essere facilmente deformabile e riducibile in strati laminiformi sottili (ovvero la sua capacit\u00e0 di essere sottoposto a laminazione senza che le propriet\u00e0 meccaniche del materiale ne risentano). Il termine deriva dal latino \"malleum\", che vuol dire martello. Il metallo pi\u00f9 malleabile \u00e8 l'oro da cui per esempio si possono ottenere lamine semitrasparenti color giallo, seguito dal palladio e dall'alluminio."}
{"id": "304335", "revid": "72396", "url": "https://it.wikipedia.org/wiki?curid=304335", "title": "Alfred Tarski", "text": "Per i suoi risultati viene collocato fra i maggiori logici della storia, insieme ad Aristotele, Gottlob Frege e Kurt G\u00f6del. In particolare \u00e8 considerato il risolutore del paradosso del mentitore.\nBiografia.\nNasce nella famiglia ebrea Teitelbaum e riceve un'eccellente educazione presso la Szko\u0142a Mazowiecka; qui comincia a mostrare le sue capacit\u00e0 matematiche e apprende anche le lingue russa, tedesca, francese, greca antica e latina. \nIntanto nel 1915 gli eserciti tedesco e austro-ungarico avevano cacciato l'esercito zarista dalla cosiddetta Polonia del Congresso occupata dai russi dal 1772. Questo consente la riapertura dell'Universit\u00e0 di Varsavia che diventa rapidamente un importante centro di matematica, in particolare per merito di Jan \u0141ukasiewicz, Stefan Mazurkiewicz, Stanis\u0142aw Le\u015bniewski e Wac\u0142aw Sierpi\u0144ski. Alfred Teitelbaum, uscito dalla scuola secondaria, dopo un breve servizio militare nell'esercito polacco, nel 1918 si iscrive all'Universit\u00e0 di Varsavia con l'intenzione di studiare biologia. Gli accade tuttavia di seguire un corso di logica tenuto da Le\u015bniewski e questi lo convince a dedicarsi alla matematica; in questi anni quindi ha modo di frequentare matematici come Le\u015bniewski, \u0141ukasiewicz, Mazurkiewicz e Sierpi\u0144ski; inoltre studia filosofia con Tadeusz Kotarbi\u0144ski. Nel 1923, nel clima di acceso nazionalismo che si era creato in Polonia, si converte al cattolicesimo e cambia il suo cognome, con il quale aveva firmato le prime pubblicazioni del 1921. Nello stesso anno presenta la sua dissertazione di dottorato concernente la teoria degli insiemi, preparata sotto la supervisione di Le\u015bniewski. Inoltre pubblica con Stefan Banach un testo contenente quello che ora viene chiamato paradosso di Banach-Tarski. \nNegli anni dal 1922 al 1925 Tarski insegna presso l'Istituto Pedagogico di Varsavia, per poi essere nominato Docente di matematica e di logica all'Universit\u00e0 di Varsavia e successivamente diventare assistente di Jan \u0141ukasiewicz. Non essendo riuscito a ottenere un posto universitario a tempo pieno, egli contemporaneamente insegna anche matematica nei licei. Nel giugno 1929 sposa Maria Witkowska.\nNel 1930 si reca a Vienna dove prende contatto con i membri del Circolo di Vienna; in questa citt\u00e0 sar\u00e0 ancora per qualche mese nel 1935. In questo periodo pubblica quello che molti ritengono il suo lavoro pi\u00f9 importante, \"Poj\u0119cie prawdy w j\u0119zykach nauk dedukcyjnych\" (\"Concetto di verit\u00e0 nel linguaggio delle scienze deduttive\", Prace Towarzystwa Naukowego Warszawskiego, Wydzial III Nauk Matematyczno-Fizycznych 34, Varsavia). \nCome molti dei professori dell'Universit\u00e0 di Varsavia, egli fa parte della cosiddetta Scuola di Leopoli-Varsavia. Dopo aver cercato invano di ottenere un posto di professore all'Universit\u00e0 di Leopoli, Tarski nel 1939, in seguito ad un invito sostenuto da Willard Van Orman Quine, insegna all'Universit\u00e0 Harvard e decide di vivere negli Stati Uniti. I suoi parenti pi\u00f9 prossimi lo raggiungono, anche grazie all'aiuto di vari suoi amici europei; vari altri suoi parenti trovano invece la morte sotto l'occupazione nazista. Dopo aver insegnato in varie universit\u00e0, nel 1942 Tarski ottiene un posto permanente all'Universit\u00e0 della California (Berkeley). Nel 1945 ottiene la cittadinanza statunitense. Ha comunque modo di viaggiare ancora: nel 1950 tiene corsi presso lo University College di Londra e nel 1955 insegna presso l'Institut Henri Poincar\u00e9 di Parigi."}
{"id": "304336", "revid": "1318658", "url": "https://it.wikipedia.org/wiki?curid=304336", "title": "SMILES", "text": "SMILES (acronimo di \"Simplified Molecular Input Line Entry System\") \u00e8 un metodo per descrivere la struttura di una molecola usando una breve stringa ASCII.\nLe stringhe SMILES vengono importate da gran parte dei software per il disegno delle molecole per creare modelli bidimensionali o tridimensionali.\nLa codifica SMILES \u00e8 stata sviluppata nel 1980 da Arthur Weininger e David Weininger, poi modificata ed estesa da altri, di cui il maggiore \u00e8 \"Daylight Chemical Information Systems Inc\". Altre notazioni lineari sono il \"Wiswesser Line Notation\" (WLN), ROSDAL and SLN (Tripos Inc). Recentemente la IUPAC ha introdotto l'InChI (\"International Chemical Identifier\") come standard di rappresentazione delle formule.\nSMILES canonico e SMILES isomerico.\nIl termine SMILES canonico (\"Canonical SMILES\") indica la versione delle specifiche SMILES che detta le regole affinch\u00e9 ogni molecola abbia una sola rappresentazione SMILES.\nUna applicazione comune \u00e8 l'indicizzazione delle molecole in un database.\nIl termine SMILES Isomerico (\"Isomeric SMILES\") indica la versione delle specifiche SMILES che include le regole per specificare gli isomeri, la chiralit\u00e0 e le configurazioni del doppio legame.\nSMILES come rappresentazione di un grafo.\nIn termini di procedure computazionali basate sui grafi, SMILES \u00e8 una stringa ottenuta per stampa dei simboli dei nodi presenti sul grafo che rappresenta la formula di struttura. Dal grafo vengono prima rimossi gli atomi di idrogeno, quindi i cicli vengono aperti per convertire il grafo in un albero aperto. Dove i cicli sono stati aperti, vengono aggiunti dei suffissi numerici per indicare quali sono i nodi connessi. Le ramificazioni dell'albero sono indicate attraverso l'uso di parentesi.\nEsempi.\nGli atomi sono rappresentati utilizzando il loro simbolo chimico chiuso tra parentesi quadre, come [Au] per oro. L'anione idrossido \u00e8 [OH-]. Le parentesi quadre possono essere omesse per gli atomi \"organici\" C, N, O, P, S, Br, Cl e I. Tutti gli altri elementi devono essere racchiusi tra parentesi quadre. Se si omettono le parentesi quadre, si presume che il numero degli atomi di idrogeno sia implicito; per esempio lo SMILES per l'acqua \u00e8 semplicemente O e per l'etanolo \u00e8 CCO.\nIl doppio legame del biossido di carbonio \u00e8 rappresentato come O=C=O e il triplo legame dell'acido cianidrico come C#N.\nIl cicloesano \u00e8 rappresentato come C1CCCCC1, l'idea \u00e8 che i due uno indicano la stessa posizione nella molecola, formando cos\u00ec un anello con sei atomi di carbonio. Da notare che \u00e8 il numerale (in questo caso 1) che rappresenta la posizione piuttosto che la combinazione \"C1\". Ecco la notazione espansa per chiarire: (C1)-(C)-(C)-(C)-(C)-(C)-1 piuttosto che (C1)-(C)-(C)-(C)-(C)-(C)-(C1).\nGli atomi di C, O, S e N aromatici vengono rappresentati con i loro caratteri minuscoli, rispettivamente 'c', 'o', 's' e 'n'.\nLe ramificazioni sono rappresentate da parentesi tonde, ad esempio CCC(=O)O per l'acido propionico e C(F)(F)F per il fluoroformio, che potrebbe anche essere descritto con la formula non canonica: FC(F)F.\nSMILES isomerici.\nConfigurazioni del doppio legame sono rappresentate usando i caratteri \"/\" e \"\\\". Per esempio, F/C=C/F rappresenta il \"trans\"-difluoroetilene, dove gli atomi di fluoro sono dalla parte opposta rispetto al doppio legame, invece F/C=C\\F rappresenta il \"cis\"-difluoroetilene, dove gli atomi di fluoro sono dallo stesso lato del doppio legame.\nEstensioni.\nSMARTS \u00e8 una variante di SMILES che consente l'indicazione di atomi e legami \"jolly\". Questa funzione \u00e8 utilizzata ampiamente negli algoritmi di ricerca in database di dati chimici."}
{"id": "304338", "revid": "31789", "url": "https://it.wikipedia.org/wiki?curid=304338", "title": "Scrittura bustrofedica", "text": "Una scrittura bustrofedica \u00e8 una scrittura che non ha una direzione \"fissa\" ma procede in un senso fino al margine scrittorio e prosegue a ritroso nel senso opposto, secondo un procedimento \"a nastro\", senza \"andare a capo\" ma con un andamento che ricorda quello dei solchi tracciati dall'aratro in un campo. L'etimologia della parola ricorda infatti l'andamento di un bue durante l'aratura (dal greco antico \"\u03b2\u03bf\u03c5\u03c3\u03c4\u03c1\u03bf\u03c6\u03b7\u03b4\u03cc\u03bd\", da \"\u03b2\u03bf\u1fe6\u03c2\" = \"bue\", e \"\u03c3\u03c4\u03c1\u03bf\u03c6\u03ae\" = \"voltura, inversione\", dal verbo \"\u03c3\u03c4\u03c1\u03ad\u03c6\u03b5\u03b9\u03bd\" = \"girare, invertire\", pi\u00f9 \"-\u03b4\u03cc\u03bd\" = suffisso avverbiale di modo che sta per \"alla maniera di\").\nUna caratteristica della scrittura bustrofedica \u00e8 quella di \"ruotare\" anche la forma delle lettere, che hanno quindi forme speculari a seconda che il senso proceda da destra verso sinistra o viceversa (oppure - anche se il caso \u00e8 pi\u00f9 raro - dall'alto in basso o viceversa). \u00c8 questo il motivo per cui questo genere di scrittura \u00e8 piuttosto frequente soprattutto nei documenti antichi: col tempo ogni scrittura ha avuto la tendenza a fissare un unico senso della scrittura ed un'unica forma delle lettere.\nUn esempio di scrittura bustrofedica \u00e8 quella usata dagli antichi abitanti dell'isola di Pasqua. Tale scrittura \u00e8 detta \"rongorongo\" e consiste in segni intagliati su tavolette di legno rinvenute in molti casi nei pressi dei moai e che, al momento, nessuno \u00e8 ancora riuscito a decifrare completamente.\nTracce di questo tipo di scrittura sono state ritrovate anche nel Nord dell'India, e in alcune zone del Per\u00f9 quali Tiwanaku.\nUn esempio di pergamena in caratteri bustrofedici proveniente dall'Armenia pre-storica \u00e8 visibile nelle raccolte della biblioteca dell'isola di San Lazzaro degli Armeni (Venezia).\nAnche arcaiche scritture degli Etruschi sono composte con il sistema bustrofedico.\nUn esempio pi\u00f9 recente di scrittura bustrofedica si trova nella produzione artistica di NOF4, pseudonimo di Fernando Nannetti, paziente dell'ospedale psichiatrico di Volterra negli anni '60. Le sue opere consistono principalmente in incisioni sulle pareti dell'ospedale e il suo metodo di scrittura, quando la parola era troppo lunga, non prevedeva l'andare a capo bens\u00ec curvare verso la riga successiva e proseguire cos\u00ec fino al margine successivo.\nScritture bustrofediche odierne.\nAl giorno d'oggi sono pochi i casi di scritture ancora completamente libere di procedere in un senso o in un altro, e di invertire di conseguenza la forma delle lettere. Un caso \u00e8 quello della scrittura \"tifinagh\" dei tuareg, che non ha una direzione fissa e pu\u00f2 procedere indifferentemente dal basso verso l'alto (orientamento prevalente) o dall'alto in basso, da destra a sinistra o da sinistra a destra, con la conseguenza che molte lettere hanno 4 forme diverse a seconda del senso di scrittura. Tuttavia, al giorno d'oggi si osserva anche per questa scrittura la tendenza a standardizzare un senso (prevalentemente in orizzontale), con andate a capo e in sostanza, al progressivo abbandono della scrittura bustrofedica.\nPer estensione, si dice bustrofedica una forma geometrica dotata del medesimo andamento a serpentina: per esempio, la forma del percorso nel gioco tradizionale anglosassone \"Snakes and Ladders\"."}
{"id": "304354", "revid": "1632387", "url": "https://it.wikipedia.org/wiki?curid=304354", "title": "Abbazia di San Giovanni in Venere", "text": "L'abbazia di San Giovanni in Venere si trova nel comune di Fossacesia, su una collina prospiciente il mare Adriatico a 107\u00a0m s.l.m. Il complesso monastico di San Giovanni in Venere \u00e8 composto da una basilica e dal vicino monastero, entrambi costruiti all'inizio del XIII secolo in luogo del piccolo monastero preesistente (vedi il capitolo sulla Storia). La posizione \u00e8 molto panoramica: \u00e8 su una collina che domina la costa vicina per diversi chilometri verso nord e verso sud. Dal dicembre 2014 il Ministero per i beni e le attivit\u00e0 culturali la gestisce tramite il Polo museale dell'Abruzzo, nel dicembre 2019 divenuto Direzione regionale Musei.\nLa chiesa.\nIl sito dove sorge l'abbazia era un santuario dedicato alla dea Venere Conciliatrice, la cui nascita sarebbe anteriore all'epoca dell'impero di Augusto. Il culto pagano del tempio successivamente, nell'VIII secolo circa, venne sostituito da quello cristiano, con il riutilizzo del tempio in chiesa cattolica da parte dei Benedettini. Una tradizione vuole che nel 543 d.C. il monaco eremita Martino port\u00f2 i Benedettini a \"Fossa Ceca\", presso il promontorio sul mare, e vi si insedi\u00f2. La chiesa fu intitolata dapprima a San Benedetto, e poi a San Giovanni Battista nell'XI secolo. La prima menzione della \"cella\" avviene nel 973. In questo documento dove la chiesa \u00e8 menzionata, si ha la donazione del conte Trasmondo I di Chieti di molti beni all'abbazia, dacch\u00e9 venne sottoposta a protezione dei signori abruzzesi, ed entr\u00f2 anche nelle grazie papali.\nSicuramente l'abbazia dovette subire i danni delle invasioni saracene e ungare, ma con la protezione dei conti di Chieti, accrebbe sempre di pi\u00f9 il suo potere sino al 1024, quando verr\u00e0 ampliata e ricostruita. Gli studiosi hanno intravisto tre fasi di edificazione dell'abbazia:\nL'abbazia con i privilegi dei signori prima franchi e poi normanni, si era arricchita di vari feudi nella costa abruzzese, quali Pescara, San Vito, e anche Vasto d'Aimone, con la bolla del 1173 di papa Alessandro III, e possedeva numerosi altri feudi all'interno della valle del Sangro. L'abbazia era anche un importante centro culturale per la formazione di vescovi, dato che una targa ricorda la presenza del vescovo e santo patrono di Teramo Berardo da Pagliara, che vi studi\u00f2. La ricostruzione dell'impianto si realizz\u00f2 sulla precedente impostazione planimetrica, introducendo un metodo costruttivo di derivazione borgognona cistercense, cio\u00e8 una novit\u00e0 nel panorama architettonico abruzzese, poich\u00e9 i Cistercensi si stavano affermando proprio nella prima met\u00e0 del Duecento, nella valle della Pescara, con i cenobi di Santa Maria di Casanova e Santa Maria d'Arabona.\nAltri lavori ci furono dal 1225 al 1230, quando l'abate Rainaldo rinnova parti dell'impaginato decorativo, come il portale della Luna, realizzato da un tal Rogerio sotto l'abate Oderisio, e poi abbellito con il gruppo scultoreo della \"Deesis\", e le finestre absidali. La chiesa, dopo ulteriori interventi di ultimazione nel Trecento, venne definitivamente completata nel 1344 dall'abate Guglielmo II.\nL'abbazia era provvista anche di un punto di difesa, il villaggio di Rocca San Giovanni, a poca distanza da Fossacesia, edificato proprio a guardia dell'abbazia. Alcune gallerie sotterranee inducono a pensare che vi fosse un percorso sotterraneo di almeno 5\u00a0km, che dall'abbazia portasse direttamente alla Rocca, nei momenti di minaccia bellica per l'incolumit\u00e0 della comunit\u00e0 benedettina fossacesiana. Con i bombardamenti della seconda guerra mondiale, molte parti del cunicolo sono crollate.\nEsterno.\nLa facciata principale rivolta ad ovest, fu realizzata nel 1225-1230 sotto l'abate Rainaldo, anche se la struttura era stata completata in parte all'epoca di Oderisio II, per quanto riguarda le sculture del portale della Luna. La facciata presenta un coronamento a salienti, concluso da un timpano al di sotto del quale si trova una cornice a gola, sostenuta da un ordine di archetti semicircolari poligonali. Un'altra cornice a gola, che rimanda alle caratteristiche degli edifici cistercensi, e dunque realizzata nella met\u00e0 del XIII secolo, taglia orizzontalmente il prospetto all'altezza della linea d'imposta della lunetta del portale. Ancora una cornice, eseguita nel periodo di Rainaldo, d\u00e0 al portale un coronamento trilobato con pinnacoli laterali.In corrispondenza delle navate laterali si aprono finestre polilobate e in alto, sotto il timpano centrale, c'\u00e8 una bifora centrale decorata da archetti trilobati, che illuminava la navata maggiore, il che rende la facciata molto simile a quella dell'ordine mendicante dei Domenicani a Teramo.\nNella parte bassa a nord-est si trova il dossale della tomba dedicata all'abate Oderisio: il monumento ha 5 cornici digradanti all'interno delle quali \u00e8 inserito una sorta di dittico marmoreo, contenente un'incisione dell'epigrafe commemorativa, in cui \u00e8 attestato il nome dell'esecutore Rigerio. Elemento di massimo rilievo \u00e8 il grande portale della Luna o \"degli Uomini\", del 1230, che \u00e8 fiancheggiato da due alti fregi scolpiti, eseguiti durante il governo di Oderisio: due grandi ante marmoree affiancate alle colonne. Al loro interno su quattro registi sovrapposti, intervallati nel mezzo da un motivo decorativo, sono narrate:\nL'Annunciazione \u00e8 molto ben elaborata, e occupa gran parte dell'anta in pietra, l'Arcangelo \u00e8 sulla sinistra in atto di posarsi con le ali dispiegate, tra lui e Maria inginocchiata vi \u00e8 un tempietto, elemento decorativo della casa della Vergine. Il profeta Abacuc \u00e8 invece realizzato secondo alcuni schemi dell'arte pagana, \u00e8 al centro in atto di preghiera, i due leoni sono posti lateralmente con i musi rivolti verso l'uomo. I musi e le criniere sono molto arrotondate, e presentano i tratti caratteristici di queste belve nell'arte romanica.\nVari studiosi hanno individuato somiglianze in questo ciclo e in quello delle storie di San Zeno a Verona, dunque pare possibile che il ciclo di Fossacesia avessero risentito dell'influsso romanico padovano. Si tratta del primo esempio di scultura narrativa in Abruzzo: alla base delle due ante, c'\u00e8 una zoccolatura decorata con foglie d'acanto rovesciate. Affiancate a ciascuno dei due grandi fregi, sui lati del portale, sono inserite due colonne impostate su basi dallo stile discordante. La parte alta \u00e8 decorata da capitelli a forma di campana, ornati con foglie dallo stile naturalistico, con abachi. Al periodo di Rainaldo \u00e8 datata la lunetta, che vide la distruzione parziale delle precedenti modanature per l'inserimento. La lunetta che mostra il gruppo della \"Deesis\", il Cristo in maest\u00e0 tra la Vergine e il Battista, \u00e8 il principale esempio di decorazione a rilievo del portale, dopo quello di San Clemente a Casauria, si caratterizza soprattutto per l'espressivit\u00e0 teatrale dei volti, che gi\u00e0 acquistano un aspetto che andr\u00e0 a confluire nell'arte gotica, essendo ormai privi della staticit\u00e0 ieratica dello stile romanico. C'\u00e8 ricercatezza anche nella decorazione del panneggio delle vesti, bench\u00e9 non vi sia ancora piena padronanza della plasticit\u00e0 dei volumi.\nLa lunetta presenta in alto questo gruppo della Deesis, in basso reca i resti di un altro gruppo scultoreo, oggi ridotto purtroppo in frantumi, che prevedeva in origine le figure di San Romano, di cui rimane la scritta, San Benedetto, che si trova all'interno di una nicchia, e San Rainaldo, conservato in frammenti. Si pensa che la composizione originaria fosse stata smontata e sostituita da quella pi\u00f9 aggiornata della Deesis. Questa lunetta insieme a quella di San Clemente fece scuola in Abruzzo ai futuri maestri scalpellini, tra cui Nicola Mancino di Ortona e Francesco Petrini di Lanciano. Il secondo portale di lato, \"delle Donne\", quello accessibile dal giardino dell'abbazia, al termine del viale alberato, \u00e8 altres\u00ec romanico, a tutto sesto, ritraendo a rilievo una Madonna col Bambino e un angelo (Gabriele?). Il gruppo non \u00e8 all'altezza stilistica del portale della Luna, anche perch\u00e9 \u00e8 piuttosto mutilo, tuttavia l'artista cerc\u00f2 di dare pi\u00f9 effetto plastico alle figure, sarebbe stato realizzato, come dice l'iscrizione, nel 1204 da un tal Alessandro.\nIl prospetto meglio conservato e maggiormente integro dell'esterno della chiesa, per quanto riguarda l'uso dei materiali \u00e8 quello a nord-est, che presenta nella zona corrispondente alla navata centrale, un apparecchio murario a conci irregolari. L'intervento fu messo in pratica durante il governo del commendatario Latino Orsini, per ricostruire l'abbazia dopo il terremoto del 1456, che aveva danneggiato le navate laterali e il chiostro del monastero. Il tratto sopra le navate laterali presenta un partito decorativo assai interessante: una cornice a gola percorre l'intera parete all'altezza del piano d'imposta degli archi delle finestre. Ai lati delle finestre la cornice sostiene esili colonnine che raggiungono l'elegante coronamento costituito da una serie di mensole decorate che sorreggono archetti pensili, al cui interno sono scolpiti fiori, stelle, croci.\nLe aperture sulle pareti della navata centrale sono delle monofore, caratterizzate da semplice arco a strombatura; le decorazioni murarie sono lacunose nel prospetto sud-ovest, forse per il fatto che questa parte fu danneggiata dal terremoto del 1456. Tale terremoto dovette danneggiare anche l'antica torre campanaria rettangolare, di cui resta integra la base, insieme al corpo centrale. La parte superiore con i tre archi per le campane \u00e8 stata realizzata dopo la seconda guerra mondiale, gi\u00e0 prima, come dimostrano delle fotografie storiche, il campanile era stato arrangiato con la decorazione di una sola piccola vela.\nAbsidi.\nInteressante \u00e8 il retro dell'abbazia, con le tre absidi rivolte verso il mare. Diversi sono gli elementi stilistici che le caratterizzano: meridionali siciliani, romanico lombardi, borgognoni cistercensi. La parte di base presenta una successioni di sottili lesene, sostenenti arcate cieche. Quelle corrispondenti alla navata centrale e sinistra sono a tutto sesto, e si caratterizzano per la presenza, all'interno degli spazi convessi, di medaglioni policromi con vari motivi geometrici a stella.\nL'articolazione del prospetto di queste tre absidi \u00e8 tipica delle costruzioni protoromaniche, ci sono stati da parti della critica confronti sia con le absidi del duomo di Monreale che con gli esempi campani del duomo di Casertavecchia, soprattutto per quanto riguarda l'influsso chiaramente meridionale della parte mediana delle tre absidi fossacesiane. L'abside a est si differenzia per l'assenza di rosoni e per la diversa forma delle arcate, a sesto acuto anzich\u00e9 a tutto sesto; ci\u00f2 avvenne forse non per un cambio del registro stilistico, ma per via di una frettolosa ricostruzione successiva a un crollo per terremoto. L'apparato murario della zona della base \u00e8 irregolare, ed \u00e8 separato dalla parete superiore mediante una fascia marcapiano in pietra, decorata con tarsie a losanga. La fascia \u00e8 infine sormontata da una cornice aggettante.\nQuesta porzione decorativa di gusto normanno siculo, \u00e8 riferibile sicuramente al periodo di Oderisio II, quando i Normanni erano divenuti i signori d'Abruzzo e indubbiamente vista l'importanza del cenobio, erano state molto probabilmente chiamate maestranze da Palermo, nuova capitale del Regno di Napoli. Una serie di feritoie si apre su tutte le tre absidi, in quelle laterali ve ne sono due in asse, una nella parte bassa e una al livello superiore; nell'abside centrale ce ne sono 4, 2 presso la base, e 2 sopra. Altre aperture nell'abside di mezzo sono monofore a tutto sesto decorate da un arco trilobato in marmo bianco, sorrette da colonnine tortili con capitelli a foglie, racchiudenti piccole figure umane. Dunque queste absidi furono completate intorno al 1225. I cilindri superiori sono coronati da una cornice composta da fascia ad archetti, a loro volta sovrastati da sequenza di dentelli. A coronamento degli spioventi, all'altezza della navata centrale, vi \u00e8 una seconda cornice di matrice borgognone, che richiama quella posta sul fianco settentrionale della chiesa.\nInterni.\nLa configurazione dell'impianto interno, con assenza di transetto sporgente e successione di archi su pilastri, mostra una sua derivazione dall'abbazia romanica di Montecassino, come era stata configurata durante il governo di Desiderio. San Giovanni in Venere \u00e8 impostata su uno spazio longitudinale molto ampio, dettato dalle esigenze religiose, diviso in tre navate da pilastri, il cui utilizzo al posto delle colonne rispecchia una scelta comune a molte chiese benedettine abruzzesi, come San Clemente a Casauria, rispondono sia a caratteri estetici, mirante a creare un effetto plastico, che ad esigenze di sicurezza, a causa della sismicit\u00e0 dei vari territori della regione, tra cui anche la val di Sangro.\nL'abbazia non utilizza i pilastri a sezione orizzontale quadrata, come ad esempio in San Clemente a Casauria, preferendola sezione cruciforme, come fece anche la fabbrica di San Pelino a Corfinio, i pilastri presentano basi modanate con tori, scozie e listelli diversamente articolati.\nLa stessa suddivisione si ritrova in funzione delle decorazioni dei capitelli, che mostrano varie soluzioni sia di ornato che di raccordo ai pilastri. Alcuni capitelli sono a dentello, tortiglione e listello, elementi tipici benedettini; in San Giovanni sono per\u00f2 resi in maniera pi\u00f9 semplificata, rispetto a San Liberatore a Majella. Ci\u00f2 pu\u00f2 essere considerato un elemento a favore dell'impostazione planimetrica voluta da Desiderio per i cenobi benedettini dipendenti da Montecassino. Di interesse anche la presenza di archi a tutto sesto nella navata destra e di archi a sesto acuto nella navata sinistra; questi sono a doppia ghiera, soluzione diffusasi in Abruzzo nella fine del XII secolo, come in San Clemente a Casauria.Con scopo di conservare omogeneit\u00e0, la doppia ghiera \u00e8 stata inserita solo verso la navata interna e non verso la centrale, dove erano previsti archi a tutto sesto. Nella navata centrale al di sopra delle cornici dei pilastri, si notano semicolonne pensili impostate su \"culots\", tipico elemento borgognone, che svela l'intervento di maestranze cistercensi; la collocazione per\u00f2 \u00e8 insolita, poich\u00e9 negli esempi francesi sono sempre al di sotto delle cornici del primo ordine di semipilastri.\nUn analogo esempio \u00e8 presente nella chiesa di Santa Maria Maggiore di Lanciano, dove solo due semicolonne sono innestate sopra le cornici del primo ordine, a sostegno dell'arco trionfale dell'altare. Le semicolonne di Fossacesia si concludono con capitelli modesti della struttura a campata rispetto alla chiesa di Lanciano, alcuni con un accentuato rilievo a fogliame. Di matrice borgognona \u00e8 anche la cornice snella che scorre sulle pareti della navata centrale, interrompendosi solo su quella occupata dall'arco trionfale. Le finestre sono quasi tutte monofore, si inseriscono sui lati all'interno di arcate cieche impostate su capitelli a mensola. Le navate erano a volta, come testimonia una relazione del Catasto del 1655, tuttavia sono crollate, non si sa per l'incendio dei turchi del 1566, oppure per un evento tellurico che colp\u00ec la val di Sangro nel primo Settecento.\nSono state sostituite da capriate lignee, rialzate in corrispondenza del presbiterio del 1627, decorate a piccole formelle con motivi geometrici triangolari nelle navate minori, mentre nella navata centrale ci sono motivi vegetali; il transetto \u00e8 sollevato rispetto al corpo principale, al quale si collega con una gradinata, larga come la navata centrale, attraverso un arco di trionfo con apertura al livello del primo ordine. Due archi a sesto acuto dividono l'ambiente in tre parti, con larghezza pari a quella di ciascuna delle tre navate. Sopra gli archi sono impostate due volte a crociera con costoloni, la cui sagoma richiama quella di Santa Maria Maggiore di Lanciano, crociere semplici coprono le zone laterali relative alle absidi minori.L'elevato dislivello tra navate e transetto si giustifica con la presenza di una grande cripta, tra le pi\u00f9 grandi delle abbazie abruzzesi.\nCripta.\nPare che sia il rimasuglio dell'abbazia originaria, impostatasi sulla pianta circolare del tempio di Venere, e poi modificata con le tre grandi absidi. La pianta \u00e8 rettangolare con le absidi, cinque navate longitudinali e due trasversali; quattro colonne dividono l'ambiente in 10 campate scandite da arcate a tutto sesto e sesto acuto. Le 6 campate longitudinali con l'abside centrale sono coperte da volte a crociera a sesto acuto, le restanti 4 da crociera a tutto sesto. L'interno ad eccezione della parte delle absidi laterali, \u00e8 percorso da un bancale all'altezza di 30\u00a0cm, elemento frequente nelle cripte benedettine. Dal bancale sporgono basi su cui poggiano semicolonne, collegate alla fuga delle arcate. Le quattro colonne centrali, tre delle quali contengono elementi di reimpiego dal tempio di Venere, mostrano fusti a marmo cipollino scuro, materiale utilizzato per la realizzazione di tre delle semicolonne addossate alle pareti. Le colonne erano molto pi\u00f9 alte, e sono state portate allo stesso livello venendo tagliate, e dotate di inserimento di zoccoli, abachi, capitelli di varia dimensione.\nDunque il materiale di reimpiego del tempio pagano veniva usato per risparmio economico, ma anche per \"riconvertire\" lo spazio pagano al culto cattolico. Ai lati dell'altare, due colonne senza basi sostengono gli archi di trionfo, dalle linee di archi e colonne, si intuisce una probabile frettolosit\u00e0 dell'esecuzione, dimostrata anche dal taglio e riutilizzo di lapidi con iscrizioni romane dell'antico tempio, disposte a casaccio tra una parete e l'altra. Sulla parete sud-ovest si trova il monumento funebre del conte Trasmondo II di Chieti, in stile tardo romanico abbellito da un arco a sesto acuto decorato da ornamenti floreali e vegetali.\nIl monumento tuttavia \u00e8 piuttosto ridotto per le dimensioni, e si \u00e8 pensato che forse in origine fosse un reliquiario, che poco dopo la morte di Trasmondo ne avesse conservato i resti.\nGli affreschi.\nInteressante \u00e8 la decorazione di affreschi, ve ne sono 5 appartenenti ad epoche diverse. Il pi\u00f9 antico \u00e8 quello dell'abside centrale, del XII secolo, oppure realizzato intorno al 1230: \u00e8 raffigurata l'immagine di Cristo dentro un'ellissi verticale, che benedice con una mano, e con l'altra regge il Vangelo; \u00e8 affiancato da San Giovanni Battista sulla sinistra, e San Benedetto sulla destra; ai piedi di costui si trova un monaco che dovrebbe essere l'abate committente, tal Provenzanus. Sulla destra si vede la figura della Vergine seduta col Bambino, ai piedi l'Arcangelo Gabriele e San Nicola di Bari, l'affresco risale alla fine del XIII secolo, per i caratteri d'impostazione della figura, la figura semi-ieratica con lo sguardo rivolto verso lo spettatore, la testa tondeggiante sulla sinistra della composizione, e il Bambino spostato a destra, con la testa grandeggiante e rotonda come quella della Madre, lo sguardo che risente ancora di alcuni influssi bizantini.\nNell'abside laterale sinistra c'\u00e8 il Cristo in trono con San Vito e San Filippo, mentre sull'abside destra il Cristo in trono con i Santi Giovanni Battista ed Evangelista e i Santi Pietro e Paolo, Pur presentando varie differenze, questi affreschi possono essere ricondotti al medesimo ambito culturale romano toscano, e datati alla fine del XIII secolo. Nella figura del Cristo tra San Vito e San Filippo si vedono tratti quasi giotteschi, per la realizzazione del volto, mentre l'affresco pi\u00f9 famoso e monumentale del Cristo seduto in trono su un cuscino, tra i due santi Giovanni e i Santi Principi della Chiesa, presenta elementi tipici della pittura toscana per quanto riguarda la decorazione dell'ambiente e della ricercatezza del trono. I due Giovanni sono contrassegnati dal nome, mentre San Pietro \u00e8 raffigurato con le chiavi, San Paolo stempiato brandisce una spada.\nIl monastero.\nDel monastero originario rimangono tracce nell'area dell'attuale convento (sul versante orientale, vicino al campanile interno): era una struttura a rettangolo allungato, su quattro livelli, con accesso sopraelevato, rifatta e restaurata in et\u00e0 rinascimentale. All'abate Oderisio II si deve il chiostro duecentesco che si svolgeva su tre lati (in gran parte ricostruito nella prima met\u00e0 del Novecento) con trifore con colonnelle in marmo ed abaco a stampella. Sui tre lati si sviluppava il complesso abitativo e produttivo benedettino del XIII secolo, di cui rimane visibile l'attuale area conventuale e parte del settore settentrionale basso (pi\u00f9 vicino all'ingresso alla chiesa), caratterizzata da strette feritoie (arciere).\nDal secondo ingresso, dall'interno, quello dell'abate Oderisio poi rimontato, che presenta caratteristici motivi animalistici dell'epoca franco-normanna, si accede al chiostro quadrato porticato, con una serie di intervalli ad archetti a tutto sesto. L'interno del chiostro \u00e8 stato abbellito con varie piante e un percorso a croce di strade che termina al centro con una statua in ferro del Crocifisso. A causa dell'abbandono del monastero dal XVIII secolo, molte colonnine e capitelli compositi romanici furono distrutti o rubati, e sostituiti da modesti rifacimenti in pietra. Uscendo dal portale oderisiano, si trova sulla destra una piccola edicola con due archi a tutto sesto, e un sarcofago ricomposto, costituito da vari materiali, con iscrizione dedicatoria del 1948, anno del restauro. Vi si trova poi la casa dell'abate con alcuni stemmi e fregi appesi alle mura, e poi l'inizio del portico, dove si trovano vari elementi dell'antico tempio dio Venere, riportati alla luce con gli scavi, tra cui una grande colonna in marmo conservata nella sua effettiva lunghezza. Infine una lapide con iscrizione gotica del XIV secolo.\nParco dei Priori, giardino belvedere e Fonte di Venere.\nSi tratta di un villino ottocentesco che precede l'abbazia lungo il viale. Dopo che la struttura fu ceduta dai Padri Passionisti al Comune di Fossacesia nel 2007, \u00e8 stato ristrutturato nel 2012 e adibito a centro eventi, manifestazioni culturali, nonch\u00e9 viene affittato per feste e celebrazioni. La struttura \u00e8 costituita da tre piani di cui il primo, con 100 posti, \u00e8 utilizzato come sala di mostre; verso il mare il palazzetto \u00e8 dotato di un'ampia balconata e di giardino.\nIl Belvedere dell'abbazia si raggiunge costeggiando le absidi, vi si trova l'affaccio sul mare, il piccolo orticello dei monaci con un olivo secolare risalente al XII secolo, e seccatosi nel 2015. Il Belvedere si trova sullo sperone tufaceo al termine di un piccolo viale di abeti mediterranei, dalla cancellata \u00e8 possibile ammirare la costa dei Trabocchi e il promontorio dannunziano a nord, e la Marina di Fossacesia e il Lido di Casalbordino a sud.\nLa Fonte di Venere si trova poco dopo l'orticello dei monaci, lungo la strada che dall'abbazia porta alla Marina di Fossacesia. Secondo alcuni avrebbe origini romane, sicuramente fu usata sin da subito dai Benedettini per attingere l'acqua per l'orto, e fu ristrutturata nel XVIII secolo, come la si vede oggi, con una vasca rettangolare e blocco da cui sgorgano le cannelle. Purtroppo negli ultimi anni \u00e8 stata abbandonata, e ricoperta di erbacce. Tuttavia nel 2019 \u00e8 stato presentato un progetto del Comune per il recupero del bene.\nStoria.\nIl riferimento a Venere deriva da una tradizione che individua un tempio pagano sul luogo dell'attuale chiesa (un tempio, secondo alcuni, costruito nell'80 a.C. e dedicato a Venere Conciliatrice). L'unica traccia di questo tempio sarebbe rimasta nel toponimo \"Portus Veneris\", che designava un approdo posto alla foce del fiume Sangro in epoca bizantina (ricordiamo che i Bizantini controllarono le zone costiere del meridione fino all'XI secolo, quando furono definitivamente cacciati dai Normanni).\nUn secondo riferimento a Venere \u00e8 dato dal fatto che sotto l'Abbazia \u00e8 ubicata la cosiddetta fonte di Venere, fontana romana dove secondo una tradizione paganeggiante sussistente fino alla met\u00e0 del Novecento, le donne che desideravano concepire un figlio si recavano ad attingere l'acqua sgorgante dalla stessa. Oggi la fonte \u00e8 in uno stato di estremo degrado.\nSempre secondo la tradizione, il primo nucleo del monastero andrebbe ricercato in un cellario (piccolo ricovero) per frati benedettini, dotato di una cappella, fatto edificare da un certo frate Martino nel 540. Questi avrebbe fatto demolire il tempio pagano, ormai abbandonato, per costruirvi il cellario. Il primo documento storico che parla di \"Sancti Johannes in foce de fluvio Sangro\" \u00e8, per\u00f2, solo dell'829; tuttavia, recenti scavi(1998) hanno riportato alla luce i resti di un edificio di culto paleocristiano ed alcune sepolture databili al VI-VII secolo. Inoltre nei mesi tra dicembre 2006 e febbraio 2007 ulteriori ritrovamenti archeologici dovuti alla pavimentazione della piazza antistante l'abbazia hanno riportato alla luce una necropoli italica risalente al V secolo a.C.\nIntorno all'anno Mille \u00e8 documentata la prima espansione del monastero: i Conti di Chieti Trasmondo I e Trasmondo II fecero ampliare il cellario, trasformandolo in un'abbazia cassinese, e donarono agli abati vasti terreni e diritti di pedaggio sul vicino \"Portus Veneris\". Nel 1047 all'Abbazia fu concessa la protezione imperiale. Intorno al 1060 l'abate Oderisio I, temendo l'avanzata dei Normanni verso la Contea di Chieti, fece fortificare il monastero sul lato occidentale, come ancora nel XVIII secolo testimoniava un'epigrafe contemporanea all'opera, e fond\u00f2 il \"castrum\" di Rocca San Giovanni; in occasione di questa fortificazione, l'antica fonte romana venne inserita all'interno del circuito murario del Monastero, sottraendola di fatto all'uso dei coloni laici circostanti e rendendola esclusivo appannaggio dei monaci.\nNella seconda met\u00e0 dell'XI secolo l'abate Oderisio I di Collepietro-Pagliara fece costruire la torre campanaria, alla quale si saliva dalla cripta, e nel cui pavimento venne sepolto alla sua morte, avvenuta forse nel 1087: la tomba fu segnalata da un epitaffio in marmo in parte ancora leggibile nel XVIII secolo e interamente trascritto dall'Antinori.\nNel 1090 l'Abate Giovanni II fece compilare un Indice delle chiese e dei beni immobili dell'Abbazia.\nNel XII secolo l'abbazia raggiunse il culmine del suo splendore. Nel 1165, l'abate Oderisio II di Collepietro-Pagliara diede il via ai lavori per la costruzione della nuova chiesa e di un monastero molto pi\u00f9 grande. Se la chiesa \u00e8 quella che vediamo ancora oggi (bench\u00e9 spogliata di tele e sculture), il monastero attuale \u00e8 solo una piccola parte di quello che doveva essere intorno al 1200. Pare che ospitasse stabilmente dagli 80 ai 120 monaci benedettini, in una struttura dotata di aule studio, laboratori, una grande biblioteca ed un ricco archivio (i cui testi sono oggi custoditi a Roma), locali per gli amanuensi, due chiostri, un forno, un ambulatorio, delle stalle, un ricovero per i pellegrini ed altro ancora.\nNel XII secolo, nell'Abbazia si ritir\u00f2 Berardo da Pagliara, uomo di origini teramane e molto noto per la sua umilt\u00e0 e la dedizione assoluta alla preghiera. Dopo la morte del vescovo Uberto, nel 1116 Berardo venne letteralmente preso dai suoi concittadini e ricondotto, con mille preghiere, a Teramo. Ne divenne vescovo. Dopo la sua morte (1122), Berardo fu proclamato santo e da allora egli \u00e8 il patrono di Teramo.\nDal punto di vista politico, in quegli anni l'abate di San Giovanni era il pi\u00f9 grande feudatario ecclesiastico del Regno di Sicilia: secondo il normanno \"Catalogus Baronum\" (redatto tra il 1150 ed il 1168), possedeva parte dei territori delle attuali province di Chieti e Pescara, da Vasto ad Atri passando per Lanciano, Ortona, Francavilla, Pescara e Penne. Inoltre, aveva vasti possedimenti nelle regioni circostanti, in un'area che andava da Ravenna fino a Benevento. Il cenobio era divenuto un'istituzione sociale oltre che religiosa. In caso di guerra, era in grado di fornire al re 95 cavalieri e 126 fanti armati. Era un po' come uno Stato nello Stato. I suoi abati, per di pi\u00f9, non dipendevano dalle diocesi locali, ma avevano dignit\u00e0 vescovile: l'abbazia, infatti, godeva dello status di \"nullius dioecesis\".\nNel Trecento cominci\u00f2 il declino dell'abbazia, che si impover\u00ec e dovette vendere gran parte dei suoi beni. Non riusc\u00ec pi\u00f9 a pagare le imposte alla Curia romana e per questo, dal 1394, fu soggetta ad abati commendatari, cio\u00e8 nominati dal Papa anzich\u00e9 eletti dal Capitolo dell'abbazia.\nNel 1585, papa Sisto V concesse in perpetuo l'abbazia e quanto rimaneva del suo feudo alla Congregazione dell'Oratorio di San Filippo Neri. Nel 1626, i Filippini concessero la giurisdizione religiosa dell'abbazia e dei paesi che da essa dipendevano all'arcivescovo di Chieti. Nel 1871, infine, il neonato Regno d'Italia confisc\u00f2 il monastero ed i suoi beni alla Congregazione. Nel 1881 l'abbazia fu dichiarata monumento nazionale ed assegnata in custodia agli stessi Filippini. I decenni che seguono ne segnarono il progressivo degrado, causato dalla scarsa manutenzione, da alcuni terremoti e, infine, dai bombardamenti della seconda guerra mondiale che danneggiarono soltanto il chiostro, grazie a un accordo con gli angloamericani che ne impediva il bombardamento totale. Nel 1948 il cenobio fu restaurato. Nel 1954 vi si \u00e8 stabilita una comunit\u00e0 di Padri Passionisti, che da allora provvedono agli interventi di manutenzione. Dagli anni cinquanta in poi, una lunga serie di restauri ci ha restituito in buone condizioni la chiesa e ci\u00f2 che rimane del monastero. La sempre maggiore diffusione nei circuiti culturali ha diffuso sempre pi\u00f9 la conoscenza dell'Abbazia, citata anche nelle riviste dell'UNESCO."}
{"id": "304358", "revid": "69390263", "url": "https://it.wikipedia.org/wiki?curid=304358", "title": "PPPoA", "text": "PPPoA (Point-to-Point Protocol over ATM) \u00e8 un protocollo per il trasporto di frame PPP all'interno di celle ATM AAL 5. Fornisce le caratteristiche standard di un protocollo PPP come l'autenticazione, la cifratura e la compressione. Se \u00e8 utilizzato come metodo di connessione a incapsulamento su una rete ATM, si pu\u00f2 ridurre leggermente l'overhead (circa 0,58%) rispetto al trasporto con PPPoE."}
{"id": "304364", "revid": "729019", "url": "https://it.wikipedia.org/wiki?curid=304364", "title": "Vostok 6", "text": "Vostok 6 fu una missione con equipaggio svoltasi nel corso del programma Vostok. La cosmonauta Valentina Vladimirovna Tere\u0161kova che form\u00f2 l'equipaggio per questa missione fu la prima donna a volare nello spazio.\nPreparazione.\nL'idea di addestrare donne cosmonauta venne lanciata sin dal 1961, poco dopo lo storico volo di Jurij Gagarin. Il progetto fu comunque ampiamente contestato e messo in dubbio all'interno dell'RKA e nella direzione militare. Siccome esistevano ben poche donne pilota, si dovette ben presto estendere la ricerca di una persona adatta prendendo in considerazione pure le paracadutiste. Tra le 58 candidate, il 16 febbraio 1962 venne ufficializzata la scelta delle sottoindicate cinque russe che contemporaneamente formarono il secondo gruppo di cosmonauti dell'Unione Sovietica:\nFormalmente la scelta venne pure indicata come \"gruppo donne cosmonauta\".\nIn seguito al doppio volo della Vostok 3 e Vostok 4 eseguito ad agosto del 1962, non fu chiaro quante ulteriori missioni del programma Vostok sarebbero state svolte ed in particolar modo non fu mai ufficializzato quante di queste missioni sarebbero state equipaggiate da una donna cosmonauta. Solo in primavera del 1963 inizi\u00f2 a diventare chiaro, che non sarebbero pi\u00f9 state costruite ulteriori capsule Vostok. In dotazione erano rimaste due capsule monoposto e pertanto fu ben presto chiaro che le stesse sarebbero state impegnate per un ulteriore volo in coppia, l'una equipaggiato da una donna e l'altra da un uomo.\nA novembre del 1962 Tatjana Kusnetsova non fu in grado di superare l'esame teorico per l'addestramento da cosmonauta e a maggio del 1963 pure Sanna Jerkina dovette rinunciare all'ulteriore addestramento per motivi di salute.\nIl 4 giugno 1963 venne ufficializzata la nomina di Tere\u0161kova quale equipaggio per la Vostok 6. Ponomarjova e Solovjova vennero nominate riserve per questa missione.\nMissione.\nVostok 6 venne lanciata il 16 giugno 1963 alle ore 12.29 (ora di Mosca) dal cosmodromo di Bajkonur. Dopo pochi minuti aveva raggiunto la traiettoria d'orbita terrestre con un perigeo di 165 km ed un apogeo di 166\u00a0km. L'inclinazione misur\u00f2 65 gradi.\nDurante la prima orbita terrestre, Vostok 6 e Vostok 5 si avvicinarono, come previsto, fino a circa 5\u00a0km. Vostok 5, equipaggiata da Valerij F\u00ebdorovi\u010d Bykovskij era stata lanciata un giorno prima.\nDurante il primo giorno di missione, Tere\u0161kova fu in grado di mantenere direttamente il contatto via radio con Bykovskij. Siccome le due navicelle spaziali con il perdurare della missione si allontanarono sempre di pi\u00f9 l'una dall'altra, sin dal secondo giorno di missione una comunicazione tra le due capsule fu esclusivamente possibile per il tramite dei vari posti di controllo a terra. Le capsule Vostok erano esclusivamente dotate di strumenti in grado di stabilizzare il posizionamento e pertanto non si poteva influenzare e correggere direttamente la traiettoria di volo. In pratica non fu possibile eseguire alcuna manovra di pilotaggio. Il \"rendezvous\" delle due capsule spaziali (che formalmente non pu\u00f2 neanche essere considerato come tale, dato che nessun velivolo spaziale poteva assumere un ruolo attivo nell'esecuzione della manovra stessa) non era pertanto dovuto a tali manovre, bens\u00ec il semplice frutto di precisi calcoli di traiettoria prima del lancio.\nTere\u0161kova scatt\u00f2 numerose immagini fotografiche della Terra come pure registr\u00f2 qualche filmato dalla sua capsula. Un esperimento di carattere biologico invece non pot\u00e9 essere completato, dato che non fu in grado di raggiungere tutti gli strumenti necessari.\nL'azionamento dei retrorazzi frenanti funzion\u00f2 perfettamente, come pure il distacco della capsula dalla sezione orbitale. Il centro di controllo a terra dovette comunque raccogliere queste informazioni solo grazie ai dati di telemetria, in quanto il contatto via radio con Tere\u0161kova era del tutto interrotto.\nL'atterraggio avvenne, dopo quasi tre giorni di volo nello spazio, il 19 giugno 1963, alle ore 08.20 GMT, a circa 620 chilometri a nordest di Karaganda - oggi nel Kazakistan. Come accadeva di solito per i voli Vostok, Tere\u0161kova si catapult\u00f2 dall'abitacolo della capsula mediante un apposito seggiolino eiettabile, atterrando appesa ad un paracadute.\nSuccessivamente Tere\u0161kova ebbe numerose apparizioni in pubblico e si pot\u00e9 recare per diverse conferenze stampa e relazioni anche all'estero.\nImportanza.\nDopo il primo lancio in un'orbita terrestre di un satellite artificiale (Sputnik 1 nel 1957), il primo volo nello spazio equipaggiato da un uomo (Vostok 1 nel 1961) nonch\u00e9 il primo volo di gruppo (Vostok 3/Vostok 4 nel 1962) l'Unione Sovietica aveva raggiunto un ulteriore primato nella corsa verso lo spazio. Il primo volo nello spazio di una donna signific\u00f2 per l'Unione Sovietica un enorme guadagno di prestigio a livello internazionale che il direttivo politico seppe utilizzare molto bene per scopi propagandistici.\nInternamente, invece, il risultato ottenuto da Tere\u0161kova non era stato valutato tra i pi\u00f9 convincenti. In un primo momento si pens\u00f2 di eseguire ulteriori due missioni equipaggiate da donne cosmonauta, missioni che probabilmente non furono pianificate con la necessaria convinzione, tanto che a conclusione del programma Voschod non veniva addirittura pi\u00f9 prevista la selezione e la nomina di donne cosmonauta per futuri impegni in missioni spaziali.\nBisogner\u00e0 attendere fino al 1982 quando Svetlana Savickaja diventer\u00e0 la seconda donna a volare nello spazio.\nNonostante qualche problema durante l'atterraggio, le missioni Vostok 5 e Vostok 6 rappresentarono il successo conclusivo di questo programma. Era stato infatti gi\u00e0 precedentemente deciso che i successivi voli nello spazio con equipaggio sarebbero stati eseguiti con capsule modificate in modo da trasportare un equipaggio con pi\u00f9 componenti, capsule ufficialmente denominate Voschod. Si dovr\u00e0 ancora attendere diversi anni per poter assistere alla finitura della capsula Sojuz, che venne per l'appunto concepita proprio a partire dalla fine di questa missione.\nLa capsula nella quale Tere\u0161kova fece ritorno a Terra attualmente \u00e8 esposta presso il museo \"RKK Energija\" di Kaluga in Russia."}
{"id": "304374", "revid": "2091899", "url": "https://it.wikipedia.org/wiki?curid=304374", "title": "Wondercity", "text": "Wondercity \u00e8 una serie a fumetti italiana (anche se pubblicato prima all'estero) pubblicato in Italia dall'editore Free Books. Attualmente (marzo 2006) \u00e8 presente in Italia, Francia, Spagna, Portogallo, Grecia, Turchia e Croazia.\nWondercity \u00e8 nato da un progetto del soggettista/sceneggiatore Giovanni Gualdoni, del disegnatore Stefano Turconi e dal colorista Emanuele Tenderini.\nLa serie, interrotta al sesto albo nel 2007, verr\u00e0 ripubblicata e continuata nel 2019 ad opera di Tatai Lab.\nFormato editoriale.\nIl fumetto Wondercity viene pubblicato in formati diversi a seconda della nazione (e della sua \"tradizione\" per quanto riguarda i fumetti di questo tipo). In Italia \u00e8 nel formato \"comic book\" (lo stesso utilizzato dalla Marvel Comics o dalla Disney nelle testate cosiddette \"innovative\").\nOgni albo contiene due storie: una principale ed una \"breve\" (che si inserisce comunque nel contesto principale).\nLa serie \u00e8 sviluppata in maniera \"modulare\", in stagioni autoconclusive di 6 numeri.\nLa prima stagione, uscendo dagli schemi prefissati, sarebbe dovuta durare 9 episodi, se il progetto non fosse stato chiuso prima. \nCon l'annuncio del revival a Lucca Comics and Games 2018, Tatai Lab ha annunciato che la prima stagione verr\u00e0 conclusa con l'albo numero 8.\nL'ambientazione.\nWondercity \u00e8 una citt\u00e0 immaginaria situata in Africa. Le vicende narrate nel fumetto si svolgono a partire dagli anni trenta e, come affermato in pi\u00f9 occasioni da Giovanni Gualdoni, potrebbero andare avanti anche fino alla Seconda guerra mondiale.\nLa citt\u00e0 di Wondercity venne fondata nel 1871 da Leon Wonder e dalla Societ\u00e0 Mondiale per il Progresso Umano all'interno della Baia di Kita, alle foci del fiume Mbani.\nL'idea alla base della citt\u00e0 \u00e8 l'utopia di creare un posto in cui la scienza e la tecnologia potessero evolversi, nel pieno rispetto della natura, grazie alla collaborazione pacifica tra le migliori menti del Pianeta.\nA partire dal 1874, con la comunit\u00e0 italiana, molti studiosi e persone provenienti da tutte le parti del mondo cominciarono a venire ad abitare nella citt\u00e0.\nA Wondercity, la maggior parte degli oggetti di uso comune (mezzi di trasporto, ma non solo) funzionano grazie all'elettricit\u00e0, che all'interno della citt\u00e0 \u00e8 pubblica e gratuita. L'elettricit\u00e0 di Wondercity viene prodotta dalla Diga Wolfmayer, costruita sul Mbani e inaugurata nel 1869 (prima della fondazione della citt\u00e0, quindi).\nLa citt\u00e0 di Wondercity \u00e8 molto particolare dal punto di vista architettonico. Si basa su diversi studi compiuti da Stefano Turconi, mescolando l'architettura (e l'arte in genere) africana con l'art nouveau. Il risultato \u00e8 qualcosa di pienamente credibile e possiede una certa originalit\u00e0.\nLa tecnologia, a Wondercity, \u00e8 ovviamente parecchio avanzata rispetto a quella realmente esistente all'epoca. Sono presenti girocotteri (una sorta di incrocio tra aerei ed elicotteri, il tutto a decollo verticale), grossi automi, enormi dirigibili, scimmie controllate elettricamente, ecc...\nA Wondercity, a partire dal 1926, \u00e8 presente il Collegio delle Meraviglie. Si tratta di una scuola che accoglie le persone che possiedono poteri \"sovrannaturali\", detti \"talenti\". La prima classe del collegio \u00e8 detta Talent Team, e partecipa attivamente alla difesa della citt\u00e0.\nI personaggi.\nTalent Team.\nIl Talent Team \u00e8 la prima classe del Collegio delle Meraviglie. Gli studenti che ne fanno parte sono quelli che sono in grado di controllare e rendere utili i propri talenti. Il Talent Team aiuta anche, in pi\u00f9 di una occasione, le operazioni della Polizia di Wondercity. Eccoli:\nTej Mamdani.\nTejaran, detto Tej, \u00e8 il leader del gruppo (anche se il ruolo gli viene conteso da Erik). \u00c8 indiano ed \u00e8 orfano di padre (il Preside del Collegio \u00e8 il suo padrino). Ha il talento di mutare la composizione dei corpi.\nRoary Lincoln.\nRoary ha il talento di lasciare il proprio corpo sotto forma di spirito. \u00c8 nuova nel collegio. \u00c8 orfana di entrambi i genitori, morti nell'incidente durante il quale scopr\u00ec il suo talento. Roary e il suo talento sono un po' i \"protagonisti\" del primo ciclo di storie. In realt\u00e0 Roary fa parte della seconda classe del liceo, ma frequenta quasi solo la prima classe.\nErik Wolfmayer.\nErik, tedesco, ha il talento cambiare la temperatura agli oggetti. \u00c8 il nipote dell'ingegner Wolfmayer, che progett\u00f2 l'omonima diga che fornisce elettricit\u00e0 alla citt\u00e0. Ha un carattere piuttosto ribelle e \"sovversivo\". Nel secondo episodio, con Roary unica testimone, uccide il Conte Silberner, che aveva appena teso una trappola agli altri membri del Talent Team.\nVittorio Belli.\nVittorio, italiano, \u00e8 capace di controllare le macchine. Tende a provarci con ogni ragazza che incontra. In diverse occasioni mostra un certo interesse per Charlotte: addirittura sembra che tra i due ci sia stata una breve storia (che Charlotte stessa considera \"preistoria\"...).\nCharlotte Mourier.\nCharlotte, francese, \u00e8 capace di trasmettere i propri pensieri agli altri, senza saper leggere i loro. \u00c8 figlia di due medici. Charlotte \u00e8 la prima ragazza a fare amicizia con la \"nuova arrivata\" Roary. Anche se questa amicizia sembra sincera, le \u00e8 stata \"imposta\" dal preside per poter avere un maggiore controllo su Roary.\nThomas Wildcat.\nThomas, britannico (apparentemente scozzese), \u00e8 capace di percepire sensazioni e ricordi dagli oggetti. \u00c8 figlio di due criptozoologi.\nAki Wong.\nAki, cinese, \u00e8 la pi\u00f9 piccola del gruppo. \u00c8 capace di far smaterializzare e rimaterializzare a breve distanza oggetti (ma non persone), talento che spesso usa per \"rubare\" dolciumi e gelati agli amici. I suoi genitori e suo fratello lavorano nella base subacquea \"Stellamarina\". Aki, alla fine del terzo episodio, entra in coma per aver smaterializzato una locomotiva salvando il Collegio. Sopravvive, al contrario di quello che tutto il fandom temeva a causa di copertina e anteprime.\nLa seconda classe.\nLa seconda classe del Collegio delle Meraviglie accoglie i ragazzi con talenti \"particolari\" (come dice Thomas) o \"strambi\" (parere di Vittorio). Eccoli:\nJean Guth.\nJean \u00e8 un ragazzo piuttosto logorroico (anche se lui non ne \u00e8 convinto). Questa sua caratteristica viene non poco amplificata dal fatto che il suo talento consiste nella capacit\u00e0 di moltiplicarsi. Non sempre, per\u00f2, i suoi doppi si trovano d'accordo con lui...\nPolly Nelson.\nPolly ha come talento il poter percepire le emozioni e le sensazioni degli altri (empatia), cosa che la porta spesso a piangere quando altri discutono o litigano.\nKoala Lawanini.\nKoala \u00e8 un ragazzo decisamente grosso come corporatura, ma capace di privarsi del proprio peso in modo da galleggiare nell'aria. Koala \u00e8 anche il migliore amico di Polly, e la consola spesso nei suoi attacchi di pianto.\nOlivia Pettybone.\nOlivia ha il talento di poter fermare il tempo. \u00c8 una ragazza molto determinata. Era fidanzata con Erik, e non si rassegna ancora al fatto di essere stata lasciata da lui. Questo la porta a scene di gelosia spesso infondate.\nNicolaia Zaitef.\nNicolaia ha il talento di fare previsioni riguardo al prossimo futuro. Ha un aspetto un po' da Mortisia della Famiglia Addams, coi i capelli neri lisci che le coprono sempre met\u00e0 volto.\nI docenti.\nPreside Malmoose.\nAugust Malmoose \u00e8 il Preside del Collegio delle Meraviglie. Ha un aspetto bonario (grassoccio e basso, sempre sorridente).\nProf. Babele.\nMadame Babele \u00e8 l'insegnante di lingue antiche (o, come dice il Preside Malmoose, lingue morte e sepolte). Ricorda non poco la professoressa McGranitt di Harry Potter.\nProf. Babelure.\nIl professor Babelure, titolare della cattedra di parascienza all'Universit\u00e0 di Wondercity, insegna metafisica al Collegio delle Meraviglie. Incarna lo stereotipo del fisico con la testa fra le equazioni.\nProf. Floreu.\nLa sensitiva Madame Floreu insegna spiritismo. Veste in maniera stravagante e ricorda parecchio, anche nell'atteggiamento, la professoressa Cooman di Harry Potter.\nProf. Lounes.\nIl cacciatore di tesori dai metodi \"poco ortodossi\" Luxor Lounes insegna criptozoologia e paleoarcheologia. \u00c8 aiutato dall'enorme Mr. Moleman. Incarna un po' lo stereotipo dell'uomo vissuto, che tende a diventare logorroico parlando delle sue imprese, ma sembra anche, come si vede in qualche vignetta del secondo numero, un buon insegnante.\nMr. Moleman.\nMr. Moleman \u00e8 l'assistente del professor Lounes. \u00c8 un enorme uomo-talpa. Lounes lo incontr\u00f2 durante una spedizione dalle parti delle rovine di Babilonia, in una citt\u00e0 sotterranea. Nella citt\u00e0, rimasta sepolta di nuovo sotto terra alla fine dell'avventura, c'erano altri esemplari di uomini-talpa. Lounes ha sostituito Mr. Moleman al suo precedente sfortunatissimo aiutante Li-Min.\nProf. Muanda.\nIl signor Muanda insegna a pilotare aerei e girocotteri ai corsi avanzati. Come dice lui, \"Se non imparano a volare con me, impareranno a volare con le mie pedate nel...\".\nProf. Nagi.\nIl Maestro Nagi insegna difesa personale. \u00c8 un po' una caricatura del maestro di arti marziali che sforna aforismi a getto continuo.\nAltri personaggi.\nMr Junior.\nMr Junior \u00e8 probabilmente il personaggio pi\u00f9 enigmatico della serie. Non compare spessissimo personalmente, ma la sua influenza si sente molto in tutti i numeri. Mr. Junior \u00e8 uno scienziato, ed \u00e8 il creatore (e il padrone) delle Chimere. Non \u00e8 chiarissimo il suo ruolo nelle vicende, in ogni caso, attraverso la Chimera Colombina, riprende e osserva tutto ci\u00f2 che accade. Da quello che si dice nel primo numero, conosce il segreto dei Talenti e ha probabilmente, insieme al defunto padre di Roary, un ruolo importante riguardo all'esistenza dei Talenti.\nApparentemente, \u00e8 lui la causa della morte dei genitori di Roary (\u00e8 comparso insieme a due chimere in mezzo alla strada, facendo sbandare il padre di Roary e facendo uscire di strada la loro macchina). Di conseguenza, \u00e8 anche la causa della scoperta da parte di Roary del proprio talento.\nLe Chimere.\nLe Chimere sono delle creature di Mr. Junior, per met\u00e0 uomini e per met\u00e0 animali (o animali umanoidi). Sono molte (nel primo numero, nell'ultima vignetta, ne compaiono 14, pi\u00f9 altre 2 nel corso della storia). Solo di due si conosce il nome nella storia: Colombina (met\u00e0 donna e met\u00e0 uccello) e Flip (ranocchio umanoide). \u00c8 noto (ma non ancora presente nel fumetto) anche il nome della Chimera, per met\u00e0 donna e per met\u00e0 zebra, presente nel primo numero: Centaura.\nRoary sembra essere l'unica alunna del Collegio a conoscerle personalmente (o, almeno, a conoscerne una). Nel quarto numero, infatti, chiacchiera con una voce fuori campo da attribuire senza dubbio a Colombina. Sa sicuramente dell'esistenza di altre chimere: si \u00e8 trovata davanti Centaura e Flip nel momento della morte dei suoi genitori.\nJebedia Murdock.\nEx compagno di esplorazioni di Mr. Wonder, Murdock \u00e8 l'attuale presidente della Fondazione Wonder, che manovra evidentemente per i suoi (ignoti) scopi. Personaggio molto ambiguo, \u00e8 certamente il mandante dell'\"accidentale\" morte di Mr. Wolfmayer, padre di Erik e gestore della Diga di Wondercity. Nel fumetto, da giovane, ha l'aspetto dell'autore Giovanni Gualdoni.\nNel numero 6 si scopre essere la guida dei misteriosi uomini con la bombetta, che da tempo seguono e ostacolano il Talent Team.\nMr. Wonder.\n\u00c8 il fondatore di Wondercity. Di lui si sa decisamente poco: era un esploratore e, probabilmente, un uomo di scienza, con il sogno di creare un luogo in cui le migliori menti della Terra potessero collaborare pacificamente. Non si capisce chiaramente se e quanto possa essere un \"buono\". Nel fumetto, da giovane, ha l'aspetto del disegnatore Stefano Turconi.\nI numeri.\nQuesti sono i titoli degli albi italiani di Wondercity. Sono inseriti anche i titoli di albi non ancora usciti.\nTales of Wonder.\nOgni albo contiene, oltre alla storia che ne d\u00e0 il titolo, anche una storia breve, il pi\u00f9 delle volte slegata dalla trama della storia principale, che serve per narrare episodi interessanti riguardanti personaggi 'secondari' della serie."}
{"id": "304380", "revid": "3115", "url": "https://it.wikipedia.org/wiki?curid=304380", "title": "Salvatore Ferragamo", "text": "\u00c8 il fondatore della casa di moda omonima.\nBiografia.\nEra originario di un piccolo paese dell'Irpinia, Bonito. Si dice che la sua passione sia nata dopo aver creato per le sorelle le prime calzature.\nDopo aver lavorato per un anno a Torre del Greco da un calzolaio, torn\u00f2 a Bonito, dove apr\u00ec un piccolo negozio in cui produceva scarpe su misura per le signore del posto. Nel 1914 part\u00ec per gli Stati Uniti per raggiungere a Boston uno dei fratelli, che lavorava in una fabbrica di scarpe. Dopo una breve permanenza si trasfer\u00ec in California, inizialmente a Santa Barbara, dove apr\u00ec una bottega di riparazione e fabbricazione su misura di scarpe. Lavor\u00f2 per L'American Film Co. e studi\u00f2 Anatomia presso l'University of Southern California.\nIn seguito, nel 1923, si spost\u00f2 a Hollywood, dove apr\u00ec l'Hollywood Boot Shop e in poco tempo si guadagn\u00f2 il nome di \"Calzolaio delle stelle\". Anche se alcuni sostengono che le celebri scarpette di rubino di Dorothy, nel film \"Il mago di Oz\" del 1939, siano state realizzate da lui, in realt\u00e0 esse furono una creazione di Gilbert Adrian, famoso costumista di Hollywood.\nDopo tredici anni di attivit\u00e0 negli Stati Uniti, ritorn\u00f2 in Italia nel 1927. Si stabil\u00ec a Firenze e apr\u00ec il suo primo laboratorio in via Mannelli 57. Qui produceva scarpe da donna, destinate inizialmente solo al mercato americano. Nello stesso anno diede avvio alla prima azienda Salvatore Ferragamo. La prima etichetta e il primo manifesto pubblicitario Ferragamo furono creati nel 1930 dal pittore futurista Lucio Venna.\nNel 1933, a causa della inadeguata gestione amministrativa e della crisi mondiale, la ditta dichiar\u00f2 bancarotta. Conclusa la guerra, Ferragamo si accorse che il mercato italiano era ancora ricettivo. Negli anni Cinquanta Palazzo Spini Feroni, dove dal 1938 Ferragamo aveva stabilito la sua sede, divenne meta di attrici del cinema, del \"jetset\" internazionale e delle famiglie reali, che venivano nei suoi \"showroom\" per ordinare calzature, considerate straordinarie \"per qualit\u00e0 e inventiva\".\nAlla morte di Ferragamo, nel 1960, la fama internazionale del marchio non sub\u00ec flessioni, anzi inaugur\u00f2 una nuova stagione, grazie alla guida della moglie Wanda (Bonito, 23 dicembre 1921 - Fiesole, 19 ottobre 2018) e dei sei figli Fiamma, Giovanna, Ferruccio, Fulvia, Leonardo e Massimo, che hanno portato avanti sino a oggi l'eredit\u00e0 del fondatore.\nL'azienda.\nFondata nel 1927 e guidata da Salvatore Ferragamo fino alla sua morte, nel 1960, l'azienda \u00e8 rimasta nelle mani della famiglia Ferragamo: la moglie Wanda ed i sei figli che, raggiunta la maggiore et\u00e0, hanno ricoperto i ruoli chiave dell'azienda, contribuendo alla sua espansione sia nell'offerta di prodotti che nella distribuzione.\nTutti i figli ed alcuni nipoti sono attualmente impegnati all'interno dell'azienda e del gruppo:\nNel 1995 a Firenze, Wanda Miletti Ferragamo ha inaugurato il Museo Salvatore Ferragamo, dedicato all'opera del fondatore, dove vengono conservate, tra l'altro, le forme delle scarpe create per molti personaggi celebri. Il 5 dicembre 2006 il museo \u00e8 stato riaperto nella nuova sede di Palazzo Spini Feroni.\nNel 2016 il Gruppo Ferragamo registrava 1,43 miliardi di fatturato.\nArchivio.\nLa documentazione prodotta da Salvatore Ferragamo durante la sua carriera imprenditoriale si conserva a Firenze, presso Ferragamo Spa, nel fondo \"Ferragamo\" (1927 - ) e presso il Museo a lui dedicato, nel fondo \"Ferragamo\" (1927 - ), che riunisce, tra l'altro, quasi 15.000 modelli di calzature, con un piccolo nucleo di scarpe provenienti da altri paesi e scarpe storiche, insieme a componenti di calzature, tacchi, forme di legno dei personaggi famosi come Marilyn Monroe, Greta Garbo, Audrey Hepburn; articoli di pelletteria bigiotteria e abbigliamento uomo-donna; arnesi da lavoro; premi; oggettistica varia; opere d'arte realizzate in occasione di eventi o mostre; facsimili di brevetti e brevetti in originale; un nucleo importante di corrispondenza; cartelle stampa; libri sulle tendenze; libri sulla moda; riviste; ritagli di giornali. Oltre a tutto ci\u00f2 sono conservate immagini e filmati pubblicitari che documentano la storia di Salvatore Ferragamo e numerose campagne pubblicitarie realizzate da importanti fotografi.\nIntitolazione.\nIl 12 luglio 2019 il sindaco di Firenze Dario Nardella, insieme alla giunta di Palazzo Vecchio, ha celebrato l'intitolazione ai coniugi Salvatore e Wanda Ferragamo della piazzetta tra Ponte Vecchio, via dei Bardi e via Guicciardini."}
{"id": "304382", "revid": "123528072", "url": "https://it.wikipedia.org/wiki?curid=304382", "title": "Trasmettitore di Allouis", "text": "Il trasmettitore di Allouis entr\u00f2 in servizio nel 1939 come trasmettitore centrale ad onde corte in Francia, nei pressi del villaggio di Allouis.\nPrima che venisse distrutto nel 1944 dalle forze della Germania nazista, era dotato di un'antenna con quattro alberi e un trasmettitore di 500 kW. Il 19 ottobre 1952 entr\u00f2 in servizio un nuovo trasmettitore da 250 kW dotato di una speciale antenna a gabbia, montata su un albero interrato alto 308 metri.\nNel 1957 la potenza di trasmissione \u00e8 stata aumentata a 600 kW, nel 1974 a 1000 kW e nel 1981 a 2000 kW. L'alimentazione della trasmissione \u00e8 ridotta a 1000 kW durante le ore notturne.\nNel 1974 l'antenna \u00e8 stata rinnovata. Le antenne a gabbia sono state rimosse e l'altezza dell'albero \u00e8 stata aumentata a 350 m. Un secondo albero della stessa altezza \u00e8 stato costruito nello stesso periodo. Dal 1977 il trasmettitore di Allouis \u00e8 stato utilizzato per trasmettere non soltanto i canali radio di France Inter ma anche i segnali di tempo in AMDS-mode. La frequenza della portante del trasmettitore \u00e8 uno standard di frequenza, essendo derivato da un orologio atomico situato nella base del trasmettitore."}
{"id": "304384", "revid": "125613634", "url": "https://it.wikipedia.org/wiki?curid=304384", "title": "Eadweard Muybridge", "text": "Fu un pioniere della fotografia del movimento.\nBiografia.\nMuybridge, nacque nel 1830 a Kingston upon Thames, in Inghilterra.\nBattezzato Edward James Muggeridge, cambi\u00f2 il cognome prima in Muygridge, infine in Muybridge.\nFiglio di John Muggeridge (1806-1843) e Susannah Smith\u00a0(1807-1874), ebbe tre fratelli. Il suo padre \u00e8 stato un grano e un commerciante di carbone, con spazi d'affari sul pianterreno della loro casa e spazi per vivere di famiglia sopra.\nDopo che il suo padre mor\u00ec nel 1843, sua madre port\u00f2 sugli affari. Suo cugino Norman Selfe che anche \u00e8 cresciuto in Kingston su Tamigi trasferito all'Australia e, in seguito a una tradizione di famiglia, \u00e8 diventato un ingegnere rinomato.\nNel 1855, alcuni anni dopo che\u00a0la California\u00a0divent\u00f2 uno stato, e mentre la citt\u00e0 fu ancora la \"capitale della\u00a0corsa precipitosa d'oro\".\nInizi\u00f2 la carriera come libraio ed editore, poi si interess\u00f2 alla fotografia realizzando delle notevoli immagini del Parco Nazionale di Yosemite e di San Francisco. Pianificando un viaggio di ritorno in Europa nel 1860, sub\u00ec gravi ferite alla testa in un incidente in diligenza in\u00a0Texas. Le immagini vennero pubblicate con lo pseudonimo di \"\u201cHelios\u201d\". \nAccompagn\u00f2 la spedizione in Alaska nel 1867, si specializz\u00f2 nella fotografia industriale e nel 1869 invent\u00f2 uno dei primi otturatori per la macchina fotografica.\nNel 1872 l'uomo d'affari e governatore della California Leland Stanford chiese a Muybridge di confermare una sua ipotesi, ovvero che durante il galoppo di un cavallo esiste un istante in cui tutte le zampe sono sollevate da terra. I progetti e gli studi di Muybridge in merito, dovettero per\u00f2 interrompersi a causa di un drammatico evento che lo fece allontanare dall'attivit\u00e0 fotografica. Nel 1874, mentre viveva nella Baia di San Francisco, Muybridge scopr\u00ec che la moglie aveva un amante, il maggiore Harry Larkyns. Il 17 ottobre dello stesso anno, Muybridge gli spar\u00f2 uccidendolo e per questo venne processato, ma fu assolto perch\u00e9 ritenuto un \"omicidio giustificato\". Questo episodio fu rappresentato nell'opera del compositore Philip Glass, \"The Photographer\".\nNel 1877 Muybridge riprese l'esperimento sul movimento e nel 1878 fotograf\u00f2 con successo un cavallo in corsa, utilizzando 24 fotocamere sistemate parallelamente lungo il tracciato. Ogni singola macchina veniva azionata da un filo colpito dagli zoccoli del cavallo. La sequenza di fotografie chiamate \"The Horse in motion\" mostr\u00f2 come gli zoccoli si sollevassero dal terreno contemporaneamente, ma non nella posizione di completa estensione, come era comunemente raffigurato, per ci\u00f2 apparvero assurde.\nEra infatti convinzione comune che il cavallo si staccasse completamente da terra nella posizione di massima estensione, e questa situazione fu spesso raffigurata nei dipinti e disegni degli inizi del 1800, come nell'esempio di Th\u00e9odore G\u00e9ricault. I risultati di Muybridge sconvolsero questa visione e influenzarono pesantemente l'attivit\u00e0 dei pittori, che si affidarono sempre pi\u00f9 al mezzo fotografico per meglio riprodurre quello che l'occhio umano confonde. Molti pittori utilizzarono fotografie di figure umane per copiarle nei loro quadri e si arriv\u00f2 anche alla pittura diretta su lastra fotografica. L'analisi del movimento catturato da Muybridge venne apprezzata anche da Edgar Degas, che ne studi\u00f2 le posizioni assunte dal cavallo, traendo disegni dalle fotografie.\nL'impegno gli fu riconosciuto anche da Paul Val\u00e9ry, che aggiunse:\nMuybridge utilizz\u00f2 la tecnica della \"cronofotografia\" per studiare il movimento degli animali e delle persone. Il suo lavoro fu precursore della biomeccanica e della meccanica degli atleti.\nIl metodo che Muybridge utilizz\u00f2 consisteva nel fotografare il soggetto in movimento effettuando scatti successivi, con una serie di macchine fotografiche disposte sul percorso. L'immagine catturata da ogni macchina, se messa in sequenza con le altre, restituiva il senso del dinamismo. Queste fotografie hanno influenzato ed affascinato molti artisti: dal Cubismo degli anni Dieci a Francis Bacon, fino all'arte cinetico-programmata degli anni Sessanta.\nLe fotografie di Muybridge furono pubblicate nel 1887 in 781 tavole, vendute separatamente o riunite in una raccolta di undici volumi intitolata \"Animal locomotion\" (\"Locomozione animale\").\nIn seguito, condusse delle ricerche per migliorare la cattura del movimento nella fotografia. Nel 1880 progett\u00f2 lo Zoopraxiscopio, uno strumento simile allo Zoetropio, che permise la proiezione delle immagini permettendone la visione a pi\u00f9 persone contemporaneamente. Nasceva cos\u00ec il \u00abcinematografo\u00bb.\nEadweard Muybridge torn\u00f2 nella nativa Inghilterra nel 1894 e mor\u00ec nel 1904 a Kingston sul Tamigi, nella casa della cugina Catherine Smith.\n\"Animal locomotion\".\n\"Animal locomotion: an electro-photographic investigation of consecutive phases of animal movements\" 1872-1885. "}
{"id": "304393", "revid": "1318658", "url": "https://it.wikipedia.org/wiki?curid=304393", "title": "Jython", "text": "Jython, successore di \"JPython\", \u00e8 un'implementazione del linguaggio di programmazione Python scritto in Java.\nI programmi Jython possono importare e usare qualsiasi classe Java. Eccetto alcuni moduli standard, i programmi Jython usano le classi Java anzich\u00e9 i moduli Python.\nJython include quasi tutti i moduli presenti nella distribuzione standard di Python, tralasciando solo alcuni moduli implementati originariamente in C.\nJim Hugunin cre\u00f2 Jython alla fine del 1997, all'inizio con la possibilit\u00e0 che rimpiazzasse C con Java.\nL'ultima versione \u00e8 Jython 2.7.1, disponibile dal 30 giugno 2017.\nDalla versione 2.2 Jython (con le librerie standard) \u00e8 sotto licenza Python Software Foundation License (v2).\nStato.\nLa versione pi\u00f9 recente \u00e8 Jython 2.7.2. \u00c8 stato rilasciato il 21 marzo 2020 ed \u00e8 compatibile con Python 2.7. Sebbene Jython implementi le specifiche del linguaggio Python, presenta alcune differenze e incompatibilit\u00e0 con CPython, che \u00e8 l'implementazione di riferimento di Python."}
{"id": "304402", "revid": "1234826", "url": "https://it.wikipedia.org/wiki?curid=304402", "title": "Pilaf (personaggio)", "text": " \u00e8 un personaggio del manga \"Dragon Ball\" di Akira Toriyama. Egli compare anche in varie opere derivate, tra cui le serie televisive anime \"Dragon Ball\", \"Dragon Ball GT\" e \"Dragon Ball Super\", i film, gli OAV e numerosi videogiochi.\nInsieme ai suoi fidati subordinati, Mai e Shu, Pilaf \u00e8 uno dei primissimi antagonisti affrontati da Son Goku. Il suo sogno \u00e8 quello di trovare le sfere del drago e chiedere a Shenron di diventare il padrone del mondo. I suoi sogni di conquista, tuttavia, vengono saltuariamente ostacolati da Goku e i suoi amici.\nCreazione e nome.\nCome per molti altri personaggi di \"Dragon Ball\" il nome di Pilaf \u00e8 un gioco di parole, infatti deriva dal giapponese che \u00e8 un sistema di cottura del riso, attraverso il quale si ottiene un composto con chicchi sgranati. Il design dell'imperatore Pilaf \u00e8 parzialmente basato sul cantante Elton John come apparso nel film \"Tommy\". Pilaf indossa un cappello simile a Elton John e inoltre sa suonare il piano.\nBiografia.\n\"Dragon Ball\".\nAll'inizio del manga Pilaf sfrutta la sua ricchezza e i suoi scagnozzi, la donna Mai ed il cane Shu, per trovare le sfere del drago e chiedere a Shenron di diventare il padrone del mondo. Il suo obiettivo, tuttavia, \u00e8 ostacolato da Son Goku che, con i suoi amici (Bulma, Olong, Yamcha e Puar), \u00e8 anche lui alla ricerca delle sfere magiche. Pilaf riesce comunque ad imprigionare Goku e compagni e ad impadronirsi di tutte le sfere del drago. Evoca cos\u00ec Shenron, ma non fa in tempo ad esprimere il suo desiderio poich\u00e9 Olong lo anticipa, chiedendo al drago delle mutandine da donna. Senza desiderio e sconfitto, Pilaf perde anche il suo castello, distrutto da Goku trasformato in Scimmione.\nIn seguito lui e i suoi subordinati compaiono sporadicamente nella storia, sempre a caccia delle sfere del drago. Nell'episodio 32 dell'anime Pilaf si imbatte nei soldati del Red Ribbon che gli sottraggono la sfera del drago in suo possesso\nSuccessivamente Pilaf scopre il punto debole di Goku (la coda) e decide di vendicarsi del bambino affrontandolo con dei robot. Anche questa volta il piano di Pilaf fallisce. Goku, privo di coda (strappatagli in un combattimento precedente) e quindi privo anche di un punto debole, sconfigge facilmente Pilaf e seguaci, i quali vengono costretti anche a cedere al bambino l'unica sfera del drago in loro possesso.\nDopo questa sconfitta, Pilaf decide di liberare il Grande Mago Piccolo, un'entit\u00e0 malvagia rinchiusa anni prima in un thermos elettrico. Pilaf aiuta Piccolo a trovare le sfere del drago mettendo a sua disposizione la sua base mobile volante con la speranza che il mostro, una volta conquistata la Terra, gli offra 1/3 del pianeta. Tuttavia, dopo aver ottenuto da Shenron la giovinezza, Piccolo tradisce Pilaf, sbarazzandosi di lui e dei suoi due compagni buttandoli fuori dal loro stesso mezzo di trasporto prendendone possesso.\nQualche anno dopo, ma solo nell'anime, negli episodi 150 e 151, Pilaf e compagni sono alla ricerca del mangiafuoco, un ventaglio magico in grado di controllare le fiamme. Anche in questa occasione, tuttavia, viene ostacolato da Goku che si impadronisce del ventaglio prima di lui.\n\"Dragon Ball Super\".\nPilaf ricompare nei primi episodi di \"Dragon Ball Super\". Durante questo periodo di assenza si \u00e8 scoperto che lui e i suoi seguaci, nel corso dei tre anni precedenti alla comparsa dei cyborg, trovarono le sfere del drago e chiesero a Shenron di ritornare giovani. Il drago, tuttavia, interpret\u00f2 male il desiderio e trasform\u00f2 i tre in neonati.\nAll'inizio della serie, cio\u00e8 tempo dopo la sconfitta di Majin Bu, i tre sono dunque dei bambini (precisamente coetanei di Trunks e Goten) e continuano la ricerca delle sfere del drago per realizzare, stavolta, non pi\u00f9 un desiderio di potere bens\u00ec uno di ricchezza infinita. Sfruttando il loro aspetto giovanile, il trio non viene riconosciuto dai comprimari della serie e si imbuca senza problemi alla festa di Bulma, la quale ha riunito le sfere come primo premio della lotteria del bingo organizzata da lei.\nTempo dopo, Pilaf riesce a recuperare tutte le sette sfere del drago. Tuttavia, Sorbet e Tagoma giungono sulla Terra e lo costringono a esaudire il loro desiderio, ovvero, far resuscitare Freezer.\nCon il passare degli episodi, Pilaf diventa amico di Trunks e, insieme a Mai e Shu, si trasferisce stabilmente alla Capsule Corporation, dove aiuta Bulma a riparare la macchina del tempo di Trunks del futuro.\n\"Dragon Ball GT\".\nPilaf, insieme a Mai e Shu, compare fin dalla prima puntata di \"Dragon Ball GT\", presentandosi molto invecchiato. Una volta scoperta l'esistenza delle sfere del drago dalla stella nera, il trio le ruba dal Santuario del Dio della Terra ed evoca il drago Red Shenron. Sul posto, tuttavia, giunge anche Goku e Pilaf chiede erroneamente al drago di far tornare bambino l'acerrimo nemico.\nL'ultima apparizione di Pilaf e dei suoi scagnozzi \u00e8 dopo la sconfitta di Baby: nei pressi del loro palazzo in rovina (lo stesso visto in \"Dragon Ball\"), il trio viene trovato da Goku che li teletrasporta sul pianeta Plant, salvandoli cos\u00ec dall'imminente esplosione della Terra.\nDescrizione.\nPilaf \u00e8 un essere dalla pelle azzurra e molto basso. Indossa sempre lo stesso vestito su cui \u00e8 inciso l'ideogramma \u7092\u996d (ch\u01ceof\u00e0n), cio\u00e8 \"riso fritto\" in giapponese (chiaro riferimento al nome del personaggio che significa appunto riso). Come gi\u00e0 detto, il suo obiettivo \u00e8 quello di trovare le sfere del drago per poter dominare il mondo. \u00c8 spietato e senza scrupoli, ma nonostante questo riveste principalmente pi\u00f9 un ruolo comico che pericoloso nella serie.\nPilaf non ha nessun potere, ma in compenso \u00e8 molto ricco e ci\u00f2 gli permette di avere a disposizione dei robot da combattimento (che in ogni occasione si rivelano inefficaci contro Goku).\nApparizioni in altri media.\nIl personaggio di Pilaf appare in molti media. Compare, oltre che nel manga \"Dragon Ball\", anche in \"Cross Epoch\", crossover fra \"Dragon Ball\" e \"One Piece\", realizzato in collaborazione tra Toriyama ed Eiichir\u014d Oda, nel quale si allea con Bagy per sconfiggere Son Goku e Monkey D. Rufy e conquistare il mondo.\nFa alcune apparizioni nei film di \"Dragon Ball\". In ' \u00e8 al servizio dell'Eremita della Gru e Taobaibai e costruisce loro un Dragon Radar per trovare le sfere del drago. In ' (le cui vicende sono riprese in \"Dragon Ball Super\") tenta di infiltrarsi alla festa di compleanno di Bulma per rubare le sfere. In \"\" (le cui vicende sono riprese anche questa volta in \"Super\") \u00e8 costretto da Sorbet e Tagoma a trovare le sfere e chiedere al drago Shenron di riportare in vita Freezer."}
{"id": "304408", "revid": "344646", "url": "https://it.wikipedia.org/wiki?curid=304408", "title": "John Bull (politico)", "text": "Biografia.\nJohn Bull studi\u00f2 medicina a Baltimora, nel Maryland ed esercit\u00f2 la professione medica a Glasgow, nel Missouri. Qui studi\u00f2 teologia e divent\u00f2 ministrante metodista. Fu candidato alla carica di Governatore nel Missouri, ma non venne eletto e fu grande elettore di Andrew Jackson nel 1828. Nel 1833 fu eletto al Congresso e rappresent\u00f2 l'opposizione a Jackson. Mor\u00ec presso Rothville, nella contea di Chariton, nel febbraio del 1863 e fu sepolto nel cimitero di famiglia Hutcheson Cemetery."}
{"id": "304409", "revid": "107103", "url": "https://it.wikipedia.org/wiki?curid=304409", "title": "Calcolo numerico", "text": ""}
{"id": "304411", "revid": "400694", "url": "https://it.wikipedia.org/wiki?curid=304411", "title": "Brent Spiner", "text": "Biografia.\nBrent Spiner \u00e8 nato nel 1949 a Houston nel Texas. I genitori, Jack e Sylvia Spiner, avevano un negozio di mobili. \nBrent rimase orfano di padre a soli 10 mesi, quando Jack mor\u00ec di un'insufficienza renale. Quando Brent aveva sei anni la madre si rispos\u00f2 con Sol Mintz, che adott\u00f2 lui e il suo fratello maggiore Ron. \nSette anni pi\u00f9 tardi Sylvia divorzi\u00f2; tuttavia Brent tenne il cognome del padre adottivo dal 1955 al 1975.\nDopo aver frequentato la \"Bellaire High School\" e l'universit\u00e0 a Houston, Brent Spiner inizi\u00f2 a recitare all\"'Houston Music Theater\". In seguito si trasfer\u00ec a New York dove recit\u00f2 in diversi musical a Broadway, tra cui \"1776\" e \"Sunday in the Park with George\" ed ebbe una piccola parte nel film \"Stardust Memories\" di Woody Allen. Nel 1984 si trasfer\u00ec a Los Angeles dove partecip\u00f2 a diversi episodi pilota di serie e ad alcuni film per la tv. \nNella sua carriera Brent Spiner ha partecipato a diversi film (tra cui \"Independence Day\" e Rent Control) e sceneggiati televisivi; ma a livello internazionale \u00e8 noto soprattutto per la sua partecipazione alla serie \"\" nel ruolo dell'androide Data, nonch\u00e9 in quelli del dottor Arik Soong, di Noonien Soong, di Lore e di B-4.\nHa partecipato anche ai relativi film ispirati alla serie, oltre ad aver continuato la carriera cinematografica.\nNel 1990 ha pubblicato un album di standard degli anni Trenta e Quaranta intitolato \"Ol' Yellow Eyes Is Back\" (il titolo \u00e8 un riferimento al colore degli occhi di Data e un omaggio-parodia all'album \"Ol' Blue Eyes Is Back\" di Frank Sinatra), mentre la sua partecipazione nel 2008 allo show radiofonico \"Dreamland\" (con Maude Maggart) ha portato alla pubblicazione di un CD dallo stesso titolo.\nNei primi anni del duemila \u00e8 di nuovo in Star Trek in alcuni episodi di \"\" nel ruolo dello scienziato criminale Arik Soong.\nNel 2005 Spiner ha interpretato il ruolo del dottor Nigel Fenway nella serie Threshold, che fu cancellata dopo 13 episodi. Appare nella serie televisiva \"The Big Bang Theory\" nel ruolo di \"nemico\" di Sheldon Cooper per aver spacchettato un action figure di Wesley Crusher regalatagli da Wil Wheaton in persona.\nNel 2020 torna ad interpretare Data in \"\".\nVita privata.\nBrent Spiner vive a Los Angeles; \u00e8 sposato dal 1995 con Loree McBride e ha un figlio.\n\u00c8 amico anche nella vita reale dei compagni di set di Star Trek Gates McFadden, LeVar Burton, Marina Sirtis e Patrick Stewart. Ha fatto da testimone di nozze sia a Marina Sirtis che a Patrick Stewart ed \u00e8 stato padrino di battesimo del figlio di Gates McFadden.\nDoppiatori italiani.\nNelle versioni in italiano dei suoi lavori, Brent Spiner \u00e8 stato doppiato da:\nDa doppiatore \u00e8 sostituito da:"}
{"id": "304415", "revid": "3831", "url": "https://it.wikipedia.org/wiki?curid=304415", "title": "Casapozzano", "text": ""}
{"id": "304419", "revid": "21371", "url": "https://it.wikipedia.org/wiki?curid=304419", "title": "Casapuzzano", "text": ""}
{"id": "304420", "revid": "1592097", "url": "https://it.wikipedia.org/wiki?curid=304420", "title": "Oltretorrente (romanzo)", "text": "Oltretorrente \u00e8 un romanzo di Pino Cacucci del 2003.\nTrama.\nNell'agosto del 1922 gli abitanti del quartiere popolare di Parma, chiamato Oltretorrente, resistono alle squadre fasciste pesantemente armate e guidate dal quadrumviro Italo Balbo, l'\"eroe trasvolatore\" del fascismo. Si tratta dell'ultima resistenza rivoluzionaria all'incalzare del fascismo, che non \u00e8 ancora dittatura ma lo diventer\u00e0.\nLa narrazione \u00e8 un lungo flashback il cui io narrante \u00e8 un vecchio \"ardito\" - ovvero un miliziano degli Arditi del Popolo - il gruppo armato guidato da Guido Picelli, che poi trover\u00e0 la morte durante la guerra civile spagnola - che ricorda i fatti durante i funerali di Mario Lupo, un giovane (19 anni) della sinistra extraparlamentare, accoltellato da neofascisti nel 1972.\nDopo la vittoria, temporanea ma stupefacente, dei popolani del rione, una scritta in parmigiano comparve sugli argini del torrente:\nche, tradotto, significa:"}
{"id": "304421", "revid": "767487", "url": "https://it.wikipedia.org/wiki?curid=304421", "title": "Rufus Wainwright", "text": "Biografia.\nNato a Rhinebeck, nello stato di New York, Wainwright \u00e8 figlio dei cantanti folk Loudon Wainwright III e Kate McGarrigle (divorziarono quando era ancora bambino). Sua sorella \u00e8 la cantante Martha Wainwright. Da parte del padre ha anche due sorellastre, avute dal matrimonio tra il padre e la cantante Suzzy Roche \u00e8 nata la cantante Lucy Wainwright Roche, mentre con l'attrice Ritamarie Kelly \u00e8 nata Alexandra Kelly Wainwright. Spesso l'intera famiglia si \u00e8 esibita assieme.\nHa cominciato a suonare il pianoforte all'et\u00e0 di sei anni e a tredici era in tour con la sorella Martha, la madre Kate, e la zia Anna, con il nome \"McGarrigle Sisters and Family\" (le sorelle McGarrigle e famiglia).\nLa sua canzone \"I'm Running\", che cant\u00f2 per il film \"Tommy Tricker and the Stamp Traveller\", in cui recitava in una piccola parte, \u00e8 stata nominata per il Genie Awards per la migliore canzone originale facendogli guadagnare anche una \"nomination\" per il Juno Award, nel 1990, come \"vocalist\" maschile pi\u00f9 promettente.\nHa vissuto a Montr\u00e9al con la madre per la maggior parte dell'infanzia frequentando per un breve periodo la McGill University, dove ha studiato pianoforte classico, pur rimanendo appassionato alla musica rock. Alcune delle sue canzoni mostrano la sua abilit\u00e0 nella lingua francese. Wainwright ha ancora residenza canadese.\nWainwright si \u00e8 interessato all'opera lirica fin dall'adolescenza (la sua canzone \"Barcelona\" contiene parole di Francesco Maria Piave). Inoltre \u00e8 divenuto un appassionato fan di \u00c9dith Piaf, Al Jolson e Judy Garland.\nDopo essere diventato famoso nei club di Montr\u00e9al, Wainwright ha preparato una serie di demo, una delle quali \u00e8 pervenuta all\"'executive\" della DreamWorks Lenny Waronker. La casa discografica lo ha quindi scritturato pubblicando l'album \"Rufus Wainwright\" nella primavera del 1998. L'album ha avuto successo di critica in Canada ed \u00e8 stato riconosciuto dalla rivista Rolling Stone come uno dei migliori album dell'anno. Il secondo album, \"Poses\", ha poi ricevuto un'accoglienza analoga.\nNella colonna sonora del film d'animazione Shrek, realizzato proprio dalla DreamWorks nel 2001, \u00e8 stata inserita una sua versione della canzone \"Hallelujah\" di Leonard Cohen, gi\u00e0 cantata da Jeff Buckley e John Cale.\nLa prima esposizione al pubblico statunitense per Wainwright \u00e8 arrivata come numero di apertura per i concerti di Tori Amos nel 2001 e 2002. Il successo ottenuto dalla sua performance gli ha consentito di avviare un proprio \"tour\". Contestualmente, ha accompagnato in tourn\u00e9e Sting portando con s\u00e9 la sorella Martha Wainwright (essa stessa artista emergente) come corista.\nNonostante il suo status di \"cult\" e l'ottima critica, finora ha ottenuto un successo commerciale marginale negli Stati Uniti.\nNel 2002 insieme ad altri artisti firma la colonna sonora del film \"Mi chiamo Sam\" diretto da Jessie Nelson ed interpretato da Sean Penn e Michelle Pfeiffer, con una cover di \"Across the Universe\" dei Beatles.\nOltre ad essere un pianista, \u00e8 anche un chitarrista, e spesso usa entrambi gli strumenti nelle esibizioni dal vivo; tuttavia il pianoforte rimane il suo vero talento. Nonostante molte delle sue canzoni pi\u00f9 emozionanti hanno Wainwright da solo con il suo pianoforte, molte delle sue canzoni vantano arrangiamenti complessi e armonie con centinaia di parti individuali. Wainwright \u00e8 un appassionato di opera, e ci\u00f2 \u00e8 evidente nelle sue influenze, oltre al suo amore per i Lieder di Schubert; la sua musica \u00e8 stata chiamata \"Popera\" o \"Baroque pop\" (ovvero riconducibile al sottogenere del cosiddetto crossover classico). I suoi testi sono pieni di allusioni all'opera, alla letteratura, alla cultura pop, e, recentemente, alla politica (in canzoni come \"Gay Messiah\" o \"Waiting for a Dream\").\nIl suo talento \u00e8 stato riconosciuto ampiamente da artisti come Elton John, che lo ha voluto nel suo album Songs from the West Coast del 2001, Morrissey, John Mayer, e Sting, e continua a influenzare artisti come Keane, Alanis Morissette, Scissor Sisters, e Ben Folds.\nIl 16 novembre 2004 \u00e8 stato pubblicato dalla DreamWorks \"Want Two\", successore dell'album del 2003 \"Want One\" (contenente la canzone \"Natasha\", inserita in un episodio della serie televisiva \"Nip/Tuck\"). Un DVD intitolato \"All I Want\", contenente un documentario biografico, video musicali, e esibizioni live, \u00e8 stato pubblicato nel 2005. Il 2005 \u00e8 degno di menzione anche per due contributi importanti come cantante nell'album degli Antony and the Johnsons \"I Am a Bird Now\" e \"At This Time\" di Burt Bacharach.\nOltre \"Tommy Tricker and the Stamp Traveller\", Wainwright \u00e8 apparso nei film \"The Aviator\" e \"Heights\". Inoltre canta nei film \"Brokeback Mountain\" con le canzoni \"The Maker Makes\" e \"King of the Road\".\nIl 15 maggio 2007, la casa discografica Geffen ha pubblicato il suo quinto CD: \"Release the Stars\". L'album vanta una prestigiosa collaborazione con Neil Tennant come produttore. Il 4 dicembre 2007 \u00e8 stato pubblicato il disco \"Rufus Does Judy at Carnegie Hall\" e il DVD \"Rufus! Rufus! Rufus! Does Judy! Judy! Judy! Live At The London Palladium\".\nIl 19 febbraio 2014 \u00e8 ospite al Festival di Sanremo (suscitando polemiche da parte dei papaboys per l'accusa di blasfemia dovuta alle sue canzoni e al suo stile di vita). Con lui ha lavorato Victor Indrizzo, noto per le collaborazioni con Juanes, Daniel Powter, Melissa Etheridge, Alanis Morissette, Willie Nelson, Francesca Michielin, Alessandra Amoroso, Shakira, Seal, Elisa, Macy Gray, Chris Cornell.\nVita privata.\nNell'agosto 2012 sposa a New York il compagno e artista J\u00f6rn Weisbrodt. La coppia ha una figlia, Viva Katherine Wainwright Cohen, nata il 2 febbraio 2011, che Rufus ha avuto assieme all'amica d'infanzia Lorca Cohen, figlia di Leonard Cohen. \nAl matrimonio di Rufus e J\u00f6rn hanno preso parte come invitati, tra gli altri, gli amici Alan Cumming, Julianne Moore, Y\u014dko Ono, Sean Lennon, Antony Hegarty, Lou Reed e Carrie Fisher.\nTemi.\nLa musica di Wainwright contiene diversi temi ricorrenti, da storie personali sull'essere gay e single (\"Oh What a World\") a dichiarazioni sulla decadenza della California (\"California\"). Inoltre parla di New York in molte canzoni. Uno dei temi principali, infine, \u00e8 l'edonismo; ad esempio, nella canzone \"Cigarettes and Chocolate Milk\"."}
{"id": "304425", "revid": "1719883", "url": "https://it.wikipedia.org/wiki?curid=304425", "title": "Magus", "text": ""}
{"id": "304427", "revid": "1234826", "url": "https://it.wikipedia.org/wiki?curid=304427", "title": "Bastione di Malta", "text": "Il bastione di Malta \u00e8 una torre situata nel territorio del comune di Lamezia Terme, nei pressi di Gizzeria Lido. Si differenzia dalla maggior parte delle torri costiere che costellano le coste del Mezzogiorno, gi\u00e0 Regno di Napoli o Regno delle Due Sicilie, per lo spessore dei muri che \u00e8 di qualche metro e lo rende adatto alla difesa da attacchi con armi da fuoco.\nStoria e caratteristiche.\nLa costruzione della torre risale intorno al 1550, quando per fronteggiare le continue scorrerie dei corsari barbareschi che minacciavano la sicurezza e i commerci delle citt\u00e0 rivierasche, il vicer\u00e9 di Napoli Don Pedro di Toledo, per ordine della corona spagnola, impose alle comunit\u00e0 il rafforzamento a loro spese del sistema di difesa costiera gi\u00e0 esistente. Il poderoso quanto isolato fortilizio fu costruito per volere di Fabrizio Pignatelli Marchese di Cerchiara su un progetto redatto da ingegneri militari, coadiuvati nell'opera dallo stesso committente.\nLa struttura era collocata nei pressi della linea di costa, ma ora \u00e8 pi\u00f9 distante, circa 800 mt dalla battigia, a causa dei processi di sedimentazione alluvionale e in conseguenza dei tentativi di bonifica di una vasta area paludosa intrapresi nel Novecento, a guardia di un approdo fluviale alla foce dell'Angitola.\nLa torre rappresentava un peculiare avamposto a difesa dell'area costiera (tra capo Suvero e la punta di Saf\u00f2), ma soprattutto era situato nei pressi di un'originaria abbazia benedettina, le cui imponenti rovine sono state egregiamente restaurate ed il sito archeologico \u00e8 aperto al pubblico, passata proprio nel XVI secolo ai Frati Ospitalieri di San Giovanni di Gerusalemme, che proprio in quegli anni si erano insediati nell'isola di Malta assumendo la denominazione di \"Cavalieri di Malta\". Dei relativi diritti di dogana si parla espressamente nella Platea del 1624.\nFu assegnata ai Cavalieri di Malta che possedevano gi\u00e0 dal XII sec. un feudo nella vicina Sant'Eufemia del Golfo (il baliaggio capitolare di S.Eufemia).\nIl bastione ha una struttura compatta tronco-piramidale a base quadrata, con soprastante una torre quadrata: \u00e8 diviso all'interno in quattro grandi ambienti con volte a botte.\nAll'interno della merlatura e del parapetto, un'ampia terrazza copre il bastione e sulla quale insistono tre ambienti di pi\u00f9 modeste dimensioni.\nSulla porta d'ingresso alla torre quadrata sulla facciata est si trova lo stemma con scudo del Bal\u00ec di Sant'Eufemia, Fra Signorino Gattinara, che nell'iscrizione posizionata sulla facciata dell'edificio, datata 1634, si attribuisce il merito di aver dotato il bastione di macchine belliche. L'arma della famiglia Gattinara \u00e8 un'aquila coronata con il dispiegamento di ali, Croce di Sant'Andrea e quattro gigli.\nLa fortezza poteva contenere un considerevole numero di militari, di cavalli e di cannoni di artiglieria, cos\u00ec da potere difendere l'abbazia e i fondi di propriet\u00e0 gerosolimitana dalle incursioni dei corsari barbareschi. Ma con questa funzione di avamposto militare il bastione sar\u00e0 attivo soltanto per pochi anni; infatti, il terribile terremoto del 1638, che distrusse quasi completamente l'abbazia, fu l'origine del declino dell'organizzazione amministrativa e militare anche del Baliaggio dei Cavalieri di Malta e comport\u00f2 , di conseguenza, un graduale spopolamento del territorio. Definitivi e irreparabili danni alla struttura abbaziale, che oggi presenta soltanto sparsi ruderi, furono causati anche dal sisma del 1783.\nCon la vendita dei beni ecclesiastici imposta nel Regno di Napoli da Giuseppe Bonaparte nel 1806, anche il bastione divenne di propriet\u00e0 privata.\nNell'estate del 1943, in piena seconda guerra mondiale, il Bastione di Malta assolse la sua ultima funzione militare con la realizzazione, da parte dell'esercito italiano, di una postazione antiaerea sul terrazzo del forte.\n\u00c8 notevole il fatto che sia in completo stato di conservazione a differenza della maggior parte delle torri costiere che sono in forma di ruderi o completamente distrutte. L'eccezionale stato di conservazione \u00e8 dovuto alla solidit\u00e0 della struttura stessa ed alle opere di manutenzione dei vari proprietari.\nAltre informazioni e notizie.\nIl Bastione di Malta, residenza del bal\u00ec di S. Eufemia oggi dista circa 800 metri dalla battigia, ma quando fu costruito, nel corso del '500, probabilmente si specchiava nel bacino dell'antico porto della Marina di Santa Eufemia; .\nSulla torre \u00e8 situato un punto trigonometrico di coordinate note.\nIl Bastione di Malta compare in forma stilizzata, sia nello della Citt\u00e0 di Lamezia Terme, il quale fu dipinto dal pittore Giorgio Pinna, che nel logo delle principali squadre di calcio della citt\u00e0 lametina.\nFino a qualche decennio fa era ancora di propriet\u00e0 privata,\nCon decreto n. 109 del 9 novembre 2007 la Soprintendenza B.A.A.S. della Calabria venne decretato che: \u201cL\u2019immobile denominato Bastione di Malta \u00e8 dichiarato d\u2019interesse particolarmente importante e viene quindi sottoposto a tutte le disposizioni di tutela contenute nel Codice dei Beni Culturali\", stabilendo un vincolo indiretto sulla particella 59(il terreno circostante, n.d.r.) a tutela del bene culturale protetto.\nDal 2007 \u00e8 stato avviato l'iter per l'espropriazione dell'edificio con acquisizione al patrimonio dell'Amministrazione comunale, concluso nel 2013."}
{"id": "304428", "revid": "111501726", "url": "https://it.wikipedia.org/wiki?curid=304428", "title": "Willi Hennig", "text": "Biografia.\nWilli Hennig nacque in un piccolo villaggio della Sassonia in una famiglia di modeste condizioni economiche: il padre, Karl Ernst Emil Hennig, era ferroviere; la madre, Marie Emma Gro\u00df, cameriera. Si iscrisse all'universit\u00e0 di Dresda nel 1932, laureandosi nel 1936 in Biologia. Il 1\u00ba gennaio 1937, grazie a una borsa di studio della \"Deutsche Forschungsgemeinschaft\", il principale ente di ricerca tedesco, entr\u00f2 nel \"Deutsches Entomologisches Institut\" (\"Istituto entomologico tedesco\") dell'Istituto Kaiser Wilhelm di Berlino. L'attivit\u00e0 fu interrotta dalla guerra: chiamato alle armi nel 1939, fino al 1945 prest\u00f2 servizio in Polonia, Francia, Danimarca, Russia (dove fu ferito) e Italia interessandosi soprattutto di profilassi antimalarica. Nel 1945 fu catturato in prossimit\u00e0 di Trieste e rinchiuso per qualche mese in un campo di concentramento. Per la sua partecipazione alla seconda guerra mondiale fu accusato, soprattutto da L\u00e9on Croizat, di filonazismo; Hennig ha tuttavia sempre negato con sdegno l'accusa, peraltro mai supportata da prove.\nDopo aver conseguito il dottorato di ricerca in zoologia presso la facolt\u00e0 di Scienze Biologiche dell'Universit\u00e0 di Lipsia nel 1947, condusse vaste ricerche sulle larve dei ditteri (l'ordine di insetti che comprende mosche, zanzare e moscerini) al \"Deutschen Entomologischen Institut\" di Berlino Est. Pubblic\u00f2 i risultati dei suoi studi sulle larve dei ditteri in una monografia in tre volumi intitolata \"Larvenformen der Dipteren\" ( \"Larve di ditteri\", 1949-1952), che divenne il lavoro di riferimento in questo settore. Gli studi successivi, sulle specie di ditteri della Nuova Zelanda, gli diedero l'opportunit\u00e0 di ideare un metodo di classificazione degli organismi in base alla condivisione di un antenato comune recente evitando i metodi basati sulla somiglianza morfologica generica. Essendo questo metodo una forma di sistematica basata sulla filogenesi, Hennig chiam\u00f2 il suo metodo di classificazione \u00absistematica filogenetica\u00bb; solo pi\u00f9 tardi la sistematica filogenetica venne battezzata \"cladistica\" da Ernst Mayr.\nNel 1961, in segno di protesta per l'erezione del Muro di Berlino da parte della Germania Est, Hennig si dimise dal \"Deutschen Entomologischen Institut\", dove aveva prestato servizio come direttore del dipartimento di entomologia sistematica dal 1949. Due anni pi\u00f9 tardi, dopo essersi rifugiato in Germania Ovest, fu nominato direttore della ricerca filogenetica presso il \"Staatlichen Museum f\u00fcr Naturkunde\" (\"Museo statale di storia naturale\") di Stoccarda.\nNella sua opera Hennig non apport\u00f2 probabilmente nessun concetto che gi\u00e0 non fosse presente nella letteratura scientifica precedente, per\u00f2 ebbe il merito di sistematizzare e integrare le idee essenziali in un \"corpus\" rigoroso e convincente. L'opera, pubblicata inizialmente in lingua tedesca nel 1950, inizi\u00f2 a diffondersi e ad esercitare influenza solo dopo la pubblicazione, nel 1965, di una versione in lingua inglese.\nL'influenza della opera di Hennig \u00e8 stata immensa e fruttifera, dando origine a una scuola all'interno della Biologia sistematica, la cladistica, che \u00e8 stata al centro del successivo sviluppo della analisi filogenetica."}
{"id": "304430", "revid": "125434886", "url": "https://it.wikipedia.org/wiki?curid=304430", "title": "Associazione Sportiva Dilettantistica Imperia", "text": "LAssociazione Sportiva Dilettantistica Imperia, meglio conosciuta come Imperia, \u00e8 una societ\u00e0 calcistica italiana con sede nella citt\u00e0 di Imperia.\nLa societ\u00e0 nasce da diversi cambi di denominazione, infatti l'origine del titolo sportivo \u00e8 del 2006 (con matricola FIGC 917147) quando dalla fusione tra il \"Riviera Calcio Imperia\" (matricola 665150) e la \"Valle Impero Pontedassio\" (matricola 79198) venne fondata l\"A.S.D. RivieraPontedassio 2006\", che nel 2008 tramut\u00f2 in \"A.S.D. P.R.O. Imperia\" e nel 2010 in \"A.S.D. Pro Imperia\".\nNell'estate del 2012 l\"A.S.D. Imperia Calcio\" e l\"A.S.D. Pro Imperia\" strinsero un accordo che prevedeva la nascita di un solo club cittadino, per il prosieguo della storia tramandata dal 1923 dall\"U.S. Imperia\".\nStoria.\nIl calcio a Imperia.\nLe origini del calcio in citt\u00e0 risalgono al 1923 quando venne fondata l\"Unione Sportiva Imperia\" (nel 1924 inizi\u00f2 l'attivit\u00e0) proprio lo stesso anno della creazione del comune ligure. La societ\u00e0 \u00e8 stata radiata al termine del campionato 1987-1988 per inadempienze finanziarie.\nDopo la radiazione dell'Unione Sportiva Imperia nell'estate del 1988, il titolo sportivo originale non venne pi\u00f9 utilizzato da nessuna societ\u00e0 che eredit\u00f2 il nome Imperia e la sua storia sportiva.\nLe societ\u00e0 che utilizzarono il loro titolo sportivo e mandarono avanti la storia calcistica cittadina furono:\nNella storia calcistica cittadina ogni societ\u00e0 a prescindere la denominazione sportiva \u00e8 sempre stata ribattezzata dai tifosi, addetti ai lavori e dai media semplicemente \"Imperia\".\n1923: U.S. Imperia.\nL\"Unione Sportiva Imperia\" fondata nel 1923 si contende nel primo decennio il predominio in provincia con la Ventimigliese. Nella zona esisteva anche un'altra importante squadra: la Sanremese, che per\u00f2 aderiva all'Unione Libera Italiana del Calcio, che dal 1934 cambi\u00f2 nome in \"Sezione Propaganda\".\nAll'inizio del campionato 1928-29 l'Imperia viene inserito nel girone A della Seconda Divisione, gestita dal Direttorio Divisioni Inferiori Nord. Nella stagione 1929-30, vincendo il girone A della Seconda Divisione, con largo anticipo conquista la promozione in Prima Divisione, torneo antesignano della Serie C, categoria della quale \u00e8 fra i fondatori nel 1935 rimanendovi fino al 1939, quando deve rinunciare per difficolt\u00e0 economiche. La stagione successiva 1939-40 rientra nei ranghi regionali iscrivendosi al campionato di Prima Divisione Ligure, campionato che disput\u00f2 malgrado l'inizio della seconda guerra mondiale (nessun campionato, neanche regionale, fu sospeso fino alla stagione 1942-43).\nNel 1946 l'Imperia viene ammessa al girone A della Serie C dell'Alta Italia: si piazza al 17\u00ba posto e deve richiedere il ripescaggio. Nella stagione 1947-48, con il 5\u00ba posto nel girone A l'Imperia viene ammessa alla Promozione, dove resta fino al 1952 perch\u00e9 retrocede in Promozione Ligure a causa della necessaria ristrutturazione voluta dal Presidente della F.I.G.C. Ottorino Barassi. L'Imperia riemerge dai campionati regionali alla fine della stagione 1958-59. Nel 1959, infatti, vince il girone ligure del Campionato Nazionale Dilettanti e si qualifica per la nuova Serie D.\nLe stagioni si succedono con due seconde posizioni, nel 1961 e nel 1963. Nel 1967 rischia la retrocessione, con un 16\u00ba posto, ma si salva grazie all'allargamento dei gironi. Nel 1970 ottiene la promozione in Serie C, vincendo il girone A della Serie D.\nOttiene un 12\u00ba posto, ma nel 1972 \u00e8 19.a e retrocede di nuovo in Serie D. Nel 1978 rivince il suo girone e viene ammessa alla nuova Serie C2, classificandosi subito 5.a. L'anno successivo per\u00f2 retrocede di nuovo. L'altalena continua e nel 1980 vince il girone A della Serie D e torna in C2. Questa volta la permanenza \u00e8 leggermente pi\u00f9 lunga, condita da due noni posti, ma nel 1985 retrocede per classifica avulsa, classificandosi al 18\u00ba posto.\nTornata nell'Interregionale (che nel frattempo aveva sostituito la Serie D) sfiora subito la promozione, anche grazie all'ingaggio dell'ex centravanti della Fiorentina Claudio Desolati, ma poi retrocede nel campionato di Promozione nel 1987. I guai continuano l'anno successivo: dopo un mediocre 12\u00ba posto l'U.S. Imperia viene radiata dai campionati per inadempienze finanziarie.\n1987: A.S. Imperia '87.\nL'U.S. Imperia viene sostituita dalla neonata \"A.S. Imperia '87\", che quell'anno ha vinto il campionato di Terza Categoria, e quindi ammessa in Seconda Categoria Ligure.\nNegli anni successivi risale la china e nel 1991 torna in Promozione Ligure, assumendo l'anno successivo la denominazione \"Associazione Calcio Imperia\". Nel 1993 vince il girone e viene promosso in Eccellenza, da cui nel 1996 giunge al Campionato Nazionale Dilettanti.\nNel 1998 assume la denominazione \"Imperia Calcio\" e nel 1999 conquista la promozione in Serie C2, da cui retrocede per\u00f2 subito dopo i play-out con il Novara.\nNel 2001 \u00e8 17\u00ba nel girone A di Serie D, retrocede in Eccellenza, ma viene ripescata. Assume la denominazione di \"Unione Sportiva Imperia Calcio 1923\".\nNel 2004 retrocede veramente, ma nel 2006 riconquista la partecipazione alla Serie D.\nIl ritorno nella massima categoria del calcio dilettantistico, per\u00f2, non pone fine ai travagli societari del club ligure: nel marzo del 2008, l'Unione Sportiva Imperia 1923, oberata dai debiti e con gi\u00e0 tre sconfitte per rinuncia a proprio carico, \u00e8 a un passo dalla radiazione che arriva il 19 maggio 2008 dopo la mancata presentazione per la partita dei play-out con la Novese.\n2008: A.S.D. Imperia Calcio.\nNella stagione 2008-2009 l\"A.S.D. Progetto Olimpia Imperia\" cambia denominazione in \"A.S.D. Imperia Calcio\" partecipa alla Seconda Categoria Ligure venendo subito promossa in Prima Categoria Ligure. La squadra mantiene gli storici colori nerazzurri e gioca nello Stadio Nino Ciccione.\nNella stagione successiva, altra vittoria finale che le \u00e8 valso l'accesso nel campionato di Promozione Ligure.\nNell'anno seguente parte da favorita, ma nel campionato lotta per la prima posizione con squadre come Andora, Ceriale, Voltrese e Finale; conclude il campionato in 2\u00aa posizione e accede ai play-off dove incontra prima il Colli di Luni (battuto ai rigori) e poi il Campomorone, vincendo a Genova 5-1 e a Imperia 5-0, conquistando quindi la promozione in Eccellenza.\nNell'anno 2011-2012 vince la sua seconda Coppa Liguria di Eccellenza e Promozione battendo ai rigori il Sestri Levante e terminando il campionato di Eccellenza Liguria al 5\u00ba posto.\nNell'estate 2012 la societ\u00e0 dopo lunghe trattative, in accordo con l\"A.S.D. Pro Imperia\", non si iscrive al campionato di Eccellenza Liguria 2012-13, in modo da liberare la denominazione in Federazione (FIGC) e poter creare un'unica societ\u00e0 con il nome Imperia in serie D.\n2012: A.S.D. Imperia.\nL\"A.S.D. Pro Imperia\", le cui origini risalgono al 2006 quando venne fondata l\"A.S.D. RivieraPontedassio 2006\", militante in D cambia sia la denominazione sociale in \"A.S.D. Imperia\" che i colori sociali con il nero azzurro storico dell\"Unione Sportiva Imperia\", cambia logo inserendo il Dragone dell\"Imperia Calcio\" e la data \"1923\", anno della fondazione della prima squadra cittadina.\nNella stagione 2012-2013 \u00e8 stata l'unica societ\u00e0 calcistica in provincia d'Imperia a partecipare a un campionato nazionale. Al termine della stagione retrocede in Eccellenza.\nNella stagione 2013-14 si classifica al 9\u00ba posto e al 6. in quella successiva in Eccellenza.\nNel dicembre 2013 la societ\u00e0 \"A.S.D. Imperia\", per festeggiare i 90 anni della citt\u00e0 e quindi dell\"Imperia Calcio\", visto la ricorrenza comune organizz\u00f2 diversi eventi, tra cui un trofeo giovanile con squadre professionistiche.\nDenominazioni.\nDenominazioni delle squadre di calcio a Imperia dalle origini ai giorni nostri:\nColori e simboli.\nI colori storici dell'Imperia sono il nero e l'azzurro, con simbolo il drago.\nStemma.\nL'Imperia, a ogni cambio di denominazione ha anche cambiato logo, ma mantenendo sempre il drago al suo interno.\nStadio.\nL'Imperia gioca le partite casalinghe allo Stadio Nino Ciccione, impianto sportivo in erba di 3.300 posti a sedere intitolato all\u2019ufficiale imperiese caduto durante la prima guerra mondiale.\nSede delle partite ufficiali dell\u2019A.S.D. Imperia, \u00e8 omologato per tutte le categorie sino alla Lega Pro.\nStatistiche e record.\nStatistiche di squadra.\nL'Imperia, fino alla stagione 2014-2015, ha disputato 2596 partite, suddivise in 1052 vittorie, 723 pareggi e 821 sconfitte. Ha inoltre messo a segno 3567 reti, subendone 3053 e totalizzando 3070 punti. L'avversario maggiormente affrontato \u00e8 l'Albenga, incontrato 70 volte; seguono , 66, , 58, Entella e Derthona, 56.\nStatistiche individuali.\nIl calciatore che detiene il record di presenze con la casacca dell'Imperia \u00e8 Roberto Iannolo; dietro di lui, Luigi Bosca e Giancarlo Ronco. Iannolo detiene anche il record di marcature; seguono Franco Ranzini ed Emiliano Giordano. Giuseppe Saglietto \u00e8 invece l'allenatore che ha accumulato pi\u00f9 panchine, in totale 176, di cui 75 vittorie, 35 pareggi e 66 sconfitte; dietro di lui si piazzano Pietro Scevola con 160 panchine e Luigi Bodi con 142.\nDi seguito le top 10 dei primatisti di presenze e reti della storia societaria:\nTifoseria.\nStoria.\nIl movimento ultras ad Imperia nasce negli anni 70, nel 1977 nascono i primi gruppi come Ultras Boys e Commandos, tifo molto artigianale, si organizzano le prime trasferte, nella stagione 1982/83 nascono i Samurai, in occasione della partita Imperia - Casale del 31 ottobre 1982 esordisce il primo striscione del gruppo, lungo 10 metri. Per oltre 30 anni lo striscione sar\u00e0 presente ovunque l\u2019Imperia giochi, in casa ed in trasferta. Contestazioni e radiazioni societarie, i samurai saranno sempre presenti al seguito dei nerazzurri, dalla terza categoria fino alla serie C. \nNell\u2019ottobre del 2012 viene organizzata in centro citt\u00e0 una mostra fotografica per celebrare i 30 anni del gruppo, l\u2019occasione per vedere tutti insieme i cimeli che hanno caratterizzato 30 anni di tifo a tinte neroblu.\nNell\u2019estate del 2015, dall\u2019unione di giovani e veterani, nascono gli Ultras Imperia, questa riorganizzazione nata per ricompattare il tifo nerazzurro, dopo un paio di anni di smarrimento, con l\u2019aiuto delle nuove leve, servir\u00e0 per continuare la storia del tifo Ultras ad Imperia.\nAttualmente in curva nord ci sono gruppi minori: Imperia Club Priv\u00e9, Ultimi Romantici, Teste de Cassu, Sez. Doppio Malta, Nuove Leve Vecchie Maniere.\nGemellaggi e rivalit\u00e0.\nLa Tifoseria Imperiese \u00e8 gemellata con quella del , ha rapporti fraterni con i sostenitori del e sostiene un'amicizia con i tifosi del Derthona.\nLa rivalit\u00e0 pi\u00f9 sentita dai neroazzurri, \u00e8 sicuramente quella con i tifosi della ,di conseguenza vi \u00e8 antipatia con gli ingauni (Sostenitori dell') gemellati proprio con i Matuziani. \nNon sono buoni i rapporti con i tifosi di "}
{"id": "304431", "revid": "827882", "url": "https://it.wikipedia.org/wiki?curid=304431", "title": "Comuni dell'Albania", "text": "I comuni dell'Albania (in albanese: \"bashki\", sing. \"bashkia\") costituiscono la suddivisione amministrativa di secondo livello del Paese, dopo le 12 prefetture o contee (ufficialmente \"qark/qarku\", ma usato anche \"prefektur\u00eb/prefektura\"), e ammontano a 61.\nStoria.\nFino al 2015 si distinguevano tra comuni urbani (\"bashkit\u00eb\", sing. \"bashkia\") o citt\u00e0 (\"qytetet\", sing. \"qytet\") e comuni rurali (\"komunat\", sing. \"komun\u00eb\"). Dopo le elezioni amministrative del 21 giugno 2015, i comuni rurali sono stati aboliti e accorpati ai comuni urbani, contestualmente all'istituzione di 11 nuovi comuni (Devoll, Dib\u00ebr, Dropull, Has, Kolonj\u00eb, Kurbin, Mal\u00ebsi e Madhe, Mallakast\u00ebr, Mat, Mirdizia e Skrapar). \u00c8 stato inoltre eliminato il particolare status di cui godeva la capitale del paese, Tirana.\nFino al 2000 tra i comuni e le prefetture si frapponevano 36 distretti (\"rrethe\" in albanese), privi tuttavia di valenza amministrativa e definitivamente aboliti nel 2015. Alcuni distretti, peraltro, sono venuti a coincidere territorialmente con i rispettivi comuni omonimi, gi\u00e0 istituiti o di nuova istituzione:\nSituazione fino al 2015.\nPrima della riforma amministrativa del 2015, erano contemplati 373 comuni: 65 comuni urbani (\"bashkia\" o \"qytete\") e 308 comuni rurali (\"komuna\").\nI comuni urbani con oltre 40\u00a0000 abitanti erano a loro volta suddivise in \"quartieri amministrativi\" (\"lagje\") di almeno 20\u00a0000 abitanti, mentre i comuni rurali erano divisi in 2980 \"villaggi\" (\"Fshatra\").\nSono indicati in grassetto i comuni urbani."}
{"id": "304437", "revid": "339392", "url": "https://it.wikipedia.org/wiki?curid=304437", "title": "Comuni albanesi", "text": ""}
{"id": "304438", "revid": "6923", "url": "https://it.wikipedia.org/wiki?curid=304438", "title": "Kilgore Trout", "text": "Kilgore Trout \u00e8 un personaggio immaginario creato dallo scrittore statunitense Kurt Vonnegut. Trout viene descritto come uno squattrinato scrittore di fantascienza che vive pubblicando racconti (in certo modo geniali) che vengono usati come riempitivo in riviste pornografiche.\nIspirandosi al personaggio di Vonnegut, Philip Jos\u00e9 Farmer pubblic\u00f2 con questo pseudonimo il romanzo \"Venere sulla conchiglia\", che per temi e forma della narrazione riprende proprio lo stile che Vonnegut attribuisce al suo personaggio.\nIl personaggio di Vonnegut.\nIl personaggio Kilgore Trout di Vonnegut sarebbe, secondo alcuni, ispirato allo scrittore Theodore Sturgeon per via della assonanza del nome Kilgore - Theodore e del significato del cognome Trout (trota) - Sturgeon (storione). Trout appare in numerose opere di Vonnegut, con diversi ruoli. Compare in secondo piano in \"Dio la benedica, Mr. Rosewater\", \"Mattatoio n. 5\" e in \"Dio la benedica, dottor Kevorkian\"; ha invece un ruolo centrale in \"La colazione dei campioni\", \"Galapagos\", \"Un pezzo da galera\" e \"Cronosisma\". Viene rappresentato come uno scrittore di fantascienza di scarso successo, i cui racconti (minimalisti, cinici e pessimisti, ma in qualche modo geniali) sono utilizzati come riempitivi di riviste pornografiche. Ha un unico grande fan, il miliardario Eliot Rosewater (un altro dei personaggi ricorrenti nell'opera di Vonnegut), che lo considera \"il pi\u00f9 grande scrittore statunitense vivente\" e lo vorrebbe Presidente degli Stati Uniti. A seconda dei casi, Trout sembra apparire come una figura paterna (per esempio nella parte conclusiva de \"La colazione dei campioni\") o come un alter ego dello stesso Vonnegut (le lodi di Rosewater a Trout sono probabilmente eco di quelle dei fan di Vonnegut). Nel prologo di \"Cronosisma\" Vonnegut definisce esplicitamente Trout come suo alter ego, dichiarando in un altro capitolo di trovarlo utile per inserire nei suoi romanzi le idee per racconti brevi che un tempo scriveva per i settimanali, e che con l'avvento della tv non trovavano pi\u00f9 pubblicazione.\nI dati biografici di Trout sono riportati da Vonnegut in modo non sempre coerente. Secondo \"La colazione dei campioni\", Trout sarebbe nato nel 1907 e morto nel 1981; secondo \"Cronosisma\", queste date sarebbero spostate a 1917 e 2001 e Trout \u00e8 nato nelle Bermuda dove suo padre Raymond stava lavorando alla tesi di dottorato\n. Nell'articolo \"Requiem for a Dreamer\" per la rivista \"In These Times\" del 15 ottobre 2004, Vonnegut ha \"riportato\" il suicidio di Trout a mezzanotte dello stesso giorno. Trout si sarebbe suicidato dopo aver saputo da un veggente che George W. Bush avrebbe vinto anche le elezioni presidenziali del 2004.\nIn \"Cronosisma\" Trout dichiara a Vonnegut: \"Mio padre uccise mia madre quando avevo dodici anni\".\nIn \"Un pezzo da galera\" compare un Kilgore Trout ancora diverso: \u00e8 ancora uno scrittore di bizzarri racconti di fantascienza ma detenuto in un carcere di minima sicurezza - nel quale si trova gran parte dei condannati per l'affare Watergate - come unico condannato all'ergastolo per diserzione nella guerra di Corea. \nIn Hocus Pocus ha un ruolo importante per il protagonista il racconto \"I protocolli degli Anziani di Tralfamadore\" pubblicato in maniera anonima sulla rivista Black Garterbeld.; Tralfamadore \u00e8 anche il pianeta dove avvenivano i viaggi di Billy in Mattatoio n. 5.\nNella versione cinematografica della \"Colazione dei campioni\" (1999), Trout fu interpretato da Albert Finney.\nNel libro Gal\u00e1pagos appare Leon Trotski figlio di Kilgore. Leon ha disertato dal Corpo dei Marines, dopo un episodio di guerra nel Vietnam particolarmente cruento che lo ha costretto in ospedale. Ottiene asilo politico in Svezia dove muore in un incidente sul lavoro in un cantiere navale mentre sta lavorando alla costruzione della \"Bahia de Darwin\". Nel libro viene raccontato che Leon \u00e8 scappato di casa a sedici anni, dopo che la madre e moglie di Kilgore li aveva lasciati.\nL'autore di \"Venere sulla conchiglia\".\nNel 1975 fu pubblicato da Farmer, sotto lo pseudonimo di Kilgore Trout, il romanzo \"Venere sulla conchiglia\" (\"Venus on the Half-Shell\"), che riprendeva molti degli elementi stilistici attribuiti da Vonnegut a Trout (specialmente ne \"La colazione dei campioni\"). Il racconto di Farmer \u00e8 costruito attorno a due pagine riprese letteralmente da \"Dio la benedica, signor Rosewater\" attribuite da Vonnegut al \"suo\" Trout. Originariamente, \"Venere\" fu attribuito a Vonnegut, e Vonnegut comment\u00f2 la cosa dicendo di \"non esserne divertito\". In seguito spinse perch\u00e9 le pubblicazioni successive del romanzo avvenissero con il nome di Farmer come autore, rifiutando cos\u00ec l'omaggio che questi gli aveva fatto.\nInfluenza culturale.\nNel romanzo \"La terra sotto i suoi piedi\" dello scrittore indiano naturalizzato britannico Salman Rushdie, ambientato in un ipotetico mondo parallelo al nostro, Kilgore Trout viene citato come scrittore di fantascienza di successo.\nNell'undicesimo episodio della terza stagione della serie \"Scrubs\" sulla lavagna del direttore sanitario (Perry Cox) compare, nell'angolo in alto a destra, la scritta \"K. TROUT\" (da 15'10\" a 15'47\" della versione italiana su DVD).\nKilgore Trout e l'autore vengono citati nella serie Criminal Minds, in un dialogo tra Emily Prentiss e Derek Morgan all'inizio del sedicesimo episodio della seconda stagione, \"Note mortali\". Nel dialogo vengono nominati i due libri \"Mattatoio n. 5\" e \"Madre Notte\"; nell'introduzione di quest'ultimo viene citato il passo \"noi siamo quel che facciamo finta di essere, sicch\u00e9 dobbiamo stare molto attenti a quel che facciamo finta di essere\"."}
{"id": "304442", "revid": "767487", "url": "https://it.wikipedia.org/wiki?curid=304442", "title": "Codifica Manchester differenziale", "text": "La Codifica Manchester differenziale \u00e8 un sistema di rappresentazione di dati, derivato dalla Codifica Manchester, utilizzato soprattutto negli scambi di informazioni tra alcune categorie di reti informatiche. Questo sistema di codifica di dati, come la Manchester, \u00e8 progettata in modo da sincronizzarsi autonomamente col clock di sistema, in quanto ogni bit viene trasmesso all'interno di un intervallo predefinito. Inoltre durante questo intervallo vi \u00e8 la presenza di almeno una transizione a met\u00e0 intervallo, salvo i casi di segnali fuori codifica.\nLa caratteristica che distingue la codifica Manchester differenziale dalla sua progenitrice \u00e8 la rappresentazione dei bit: infatti la Manchester differenziale \u00e8 basata sulla verifica di transizioni all'inizio di un intervallo. La presenza di una di queste, sia essa di tipo \"alto-basso\" o \"basso-alto\", identifica un valore, la mancanza di transizione invece (ovvero continuit\u00e0 del segnale) indica il valore opposto. I segnali prodotti sono compresi tra 3 e 4.5 v per il segnale alto e tra -4.5 e -3 v per quello basso.\nPer convenzione normalmente il bit 1 viene rappresentato dalla mancanza di transizione all'inizio del suo intervallo, mentre lo 0 \u00e8 indicato con un cambiamento di segnale nello stesso periodo. Segnali in violazione di questa convenzione sono utilizzabili per informazioni di servizio o per delimitare gruppi di bit.\nQuesto sistema rende la codifica pi\u00f9 resistente al rumore rispetto alla Manchester normale, ma in cambio si paga una maggiore complessit\u00e0 degli algoritmi di gestione oltre che dell'hardware."}
{"id": "304446", "revid": "1543377", "url": "https://it.wikipedia.org/wiki?curid=304446", "title": "Massimo Stanzione", "text": "Soprannominato il \"Guido Reni napoletano\", fu uno dei pi\u00f9 importanti pittori della scuola napoletana del Seicento. Le sue opere uniscono l'influenza della pittura emiliana di Guido Reni e Domenichino con il tenebrismo del post-Caravaggio.\nBiografia.\nNacque a Frattamaggiore o a Orta di Atella. La storia della sua formazione artistica \u00e8 pressoch\u00e9 incerta. Probabilmente fu allievo di Fabrizio Santafede e Battistello Caracciolo per poi arricchire il suo stile a Roma, quando vi si trasfer\u00ec nel 1617 per soggiornarvi fino al 1630. A Roma lo Stanzione si orient\u00f2 verso una pittura eclettica che trova spunti in Michelangelo Merisi da Caravaggio, Guido Reni, Artemisia Gentileschi, Annibale Carracci e Simon Vouet.\nCon la Gentileschi si instaur\u00f2 un importante sodalizio lavorativo basato sulla stima reciproca. Questo rapporto artistico a quanto pare fu anche significativo nella crescita artistica dello Stanzione. Alcuni documenti dimostrano che Stanzione e Gentileschi si trasferirono a Napoli nello stesso anno, 1630. Bernardo De Dominici descrive la relazione tra i due come un \"apprendistato informale\". Il pittore napoletano sembra che accompagnasse la collega per osservarla mentre dipingeva. Diverse volte collaborarono anche in alcune opere come la \"Nascita di San Giovanni Battista\" per re Filippo IV in palazzo del Buen Retiro.\nI suoi inizi come pittore si pensa che siano stati come ritrattista. Alcune delle sue opere pi\u00f9 famose includono infatti il \"Ritratto di una donna napoletana in costume popolare\", e il \"Ritratto di Jerome Bankes\". Tuttavia l'attivit\u00e0 del pittore napoletano non era incentrata su una sola caratteristica. I lavori pi\u00f9 importanti di Stanzione sono infatti riconosciuti nelle grandi pale d'altare cos\u00ec come nei cicli di affreschi per le chiese napoletane. Della sua produzione si possono ricordare in questo senso gli affreschi e le tele per la cappella di San Mauro (1631-1637) e per la cappella del Battista (1644-1651) nella Certosa di San Martino a Napoli. Inoltre si ricorda un dipinto raffigurante \"San Patroba che predica ai fedeli di Pozzuoli\", realizzato per la Cattedrale di Pozzuoli intorno al 1650. Ancora, il ciclo di affreschi per la basilica di San Paolo Maggiore sempre a Napoli. Altra notevole opera dello Stanzione \u00e8 un grande \"Sacrificio di Bacco\" che oggi si trova al Prado di Madrid insieme ad altri diversi dipinti sulla \"Vita di San Giovanni Battista\".\nAttento comunque sempre alla produzione locale napoletana, apr\u00ec ben presto un percorso che si affermer\u00e0 nella pittura partenopea del XVII secolo, divenendo di fatto uno dei principali pittori napoletani agli inizi del XVII secolo. Ci\u00f2 \u00e8 dovuto alle sue pale d'altare, ai suoi cicli di affreschi e alla sua scuola, dalla quale uscirono artisti di rilievo come: Pacecco De Rosa, Agostino Beltrano, Francesco Guarini, Andrea Malinconico, Antonio De Bellis, Onofrio Palumbo, Giuseppe Marullo, Giovan Battista Spinelli, Annella di Massimo, Giuseppe Piscopo, Carlo Rosa, Santillo Sannini. Per molti anni contese al pittore valenciano Jusepe de Ribera il dominio sulla scena artistica locale.\nLa potenza del colore e il naturalismo dello Stanzione hanno avuto una grande influenza su altri artisti locali dei periodi successivi: su tutti Francesco Solimena. Nel 1621 Papa Gregorio XV gli confer\u00ec il titolo di cavaliere dello Speron d'oro che in Spagna gli diede il titolo di Cavaliere Massimo.\nNel 1627 invece ricevette da Papa Urbano VIII la carica di Cavaliere del Ges\u00f9, carica conferitagli per meriti artistici. Sua allieva \u00e8 stata Annella di Massimo, nota anche come Aniella di Beltrano, o Anniella De Rosa, sorella di Pacecco De Rosa. Dove sia morto l'artista non si sa con certezza, se in una sua dimora all'Ascensione o in un'altra sua abitazione alla Carit\u00e0. Appare comunque evidente che, come accadde per altri pittori napoletani morti nello stesso anno, le cause sono da ricercare nell'epidemia della peste del 1656.\nOpere.\nI sette Arcangeli.\nRealizzato tra il 1620 e il 1630 \u00e8 attualmente conservato a Madrid presso il Monastero de las Descalzas Reales."}
{"id": "304447", "revid": "479120", "url": "https://it.wikipedia.org/wiki?curid=304447", "title": "Fiat C.R.42", "text": "Il Fiat C.R.42 Falco era un biplano di tipo sesquiplano, monoposto e monomotore da caccia con carrello fisso e struttura metallica a rivestimento misto (parte in metallo e parte in tela), realizzato dalla casa torinese alla fine degli anni trenta. Venne utilizzato nella seconda guerra mondiale prevalentemente dalla Regia Aeronautica, ma fu acquistato anche da paesi come Belgio, Ungheria, Finlandia e Svezia.\nIl \"Falco\" fu l'ultimo caccia biplano della storia ad essere costruito in serie. Assieme al Gloster Gladiator britannico e al Polikarpov I-15 sovietico, fu anche l'ultimo caccia biplano a combattere nel secondo conflitto mondiale e l'ultimo biplano nella storia ad abbattere, nel 1945, un aereo nemico.\nIl C.R.42 venne prodotto fino al 1944 e detiene tuttora il primato di essere l'aereo italiano costruito nel maggior numero di esemplari (circa ).\nStoria del progetto.\nPartendo dal grande successo del Fiat C.R.32 \"Freccia\", nel 1935-36 la divisione dell'ufficio tecnico della Fiat diretta dall'ingegnere Celestino Rosatelli inizi\u00f2 a lavorare al suo successore, quello che sarebbe stato il Fiat C.R.42 \"Falco\". Il nuovo biplano era equipaggiato con un motore radiale Fiat A.74 RC.38 a 14 cilindri in doppia stella da 840 CV a m di quota. Progettato dagli ingegneri Tranquillo Zerbi e Antonio Fessia, il nuovo propulsore era uno sviluppo del Pratt &amp; Whitney R-1830 SC-4 Twin Wasp.\nQuella del biplano da caccia era ormai una formula superata e le caratteristiche di volo e di armamento del nuovo caccia erano nettamente inferiori a quelle degli aerei che il C.R.42 si sarebbe trovato di fronte nel corso della seconda guerra mondiale, ma i successi che il suo predecessore C.R.32 stava conseguendo nella guerra civile spagnola, anche contro le macchine ben pi\u00f9 moderne messe in campo dall'Unione Sovietica, convinsero la Regia Aeronautica che la formula fosse ancora valida, non considerando che i risultati ottenuti dal C.R.32 erano dovuti, s\u00ec, alla bont\u00e0 della macchina, ma anche e soprattutto alla minore esperienza degli aviatori nemici. Per giunta, il C.R.32 era stato progettato per delle tattiche di combattimento (il combattimento manovrato stile prima guerra mondiale) ormai inadatte e superate.\nIl ministero dell'Aeronautica ordin\u00f2 il nuovo biplano il 10 febbraio 1938, emettendo una specifica per la fornitura di due prototipi intermedi C.R.40 e C.R.41. Il primo C.R.42 vol\u00f2 sull'aeroporto di Torino-Aeritalia il 23 maggio 1938 ai comandi del pilota collaudatore Valentino Cus.\nProduzione.\nIl \"Falco\" fu subito accolto favorevolmente dai piloti italiani. Se ne decise, pertanto, la produzione in grande serie, in parallelo con i nuovi caccia monoplani (Fiat G.50 e Macchi M.C.200, con cui condivideva il propulsore) per soddisfare le richieste della Regia Aeronautica, del Belgio, con 34 esemplari consegnati tra il dicembre 1939 e il giugno 1940, e della Svezia, con 72 velivoli consegnati tra il 1940 e il 1941.\nLa produzione continu\u00f2 fino a tutto il 1944 sommando almeno 1.817-1.819 aeroplani prodotti, dei quali 63 (secondo altre fonti 51) costruiti sotto il controllo della Luftwaffe e 140 completati per l'esportazione. Questi numeri fanno del \"Falco\" l'aereo italiano costruito nel maggior numero di esemplari.\" Nella maggior parte delle versioni costruite non era previsto un apparecchio radio.\nTecnica.\nAveva struttura interamente metallica, principalmente in alluminio per l'ala e in traliccio di tubi d'acciaio al cromo-molibdeno per la fusoliera. Il rivestimento era in lega leggera per la parte anteriore della fusoliera e in tela per le ali, la parte inferiore del tronco posteriore di fusoliera e le superfici di controllo. Le ali avevano una struttura su due longheroni, con bordo d'entrata in alluminio, erano coperte in tela verniciata ed erano collegate tra loro e alla fusoliera tramite controventatura a trave di \"Warren\" secondo uno schema tipico di molti biplani Fiat (la stessa degli Ansaldo S.V.A. della prima guerra mondiale). Gli alettoni erano presenti solo nell'ala superiore. Il timone e lo stabilizzatore avevano la stessa struttura delle ali.\nLa cappottatura del motore era di tipo NACA. Tra propulsore e abitacolo c'era il serbatoio principale del carburante da 350 litri, mentre quello di riserva da 110 litri era sotto il seggiolino del pilota. Il carrello era fisso con ruote carenate e sospensioni.. La cabina di pilotaggio era scoperta.\nL'armamento consisteva di due mitragliatrici Breda-SAFAT da 12,7\u00a0mm montate nella parte superiore della fusoliera, subito dietro al motore, con fuoco sincronizzato attraverso il disco dell'elica; le scatole portamunizioni potevano contenere circa 400 colpi per arma.\nIl motore FIAT A.74 RC.38 aveva una potenza massima di 840 CV a un regime di 2\u00a0400 giri e a 3\u00a0800 m di quota e di 740 CV al decollo. Aveva una doppia stella di sette cilindri ed era raffreddato ad aria. L'elica era una FIAT 3D,41-1 tripala metallica a velocit\u00e0 costante di 2,90\u00a0m di diametro, con la particolarit\u00e0 dell'asse spostato di mezzo grado a destra e di un grado e mezzo verso l'alto.\nImpiego operativo.\nIl \"Falco\" conobbe anche un discreto successo di esportazione, venendo acquistato dall'aviazione belga (che lo impieg\u00f2 nel maggio 1940 contro la Luftwaffe), dalla Svezia e dall'Ungheria, con i cui colori oper\u00f2 sul fronte orientale. Alcuni C.R.42 \"Egeo\" operarono con i colori iracheni in Medio Oriente.\nRegia Aeronautica.\nIl C.R.42 entr\u00f2 in servizio nella Regia Aeronautica nel maggio 1939, assegnato al 53\u00ba Stormo basato a Torino-Caselle. Allo scoppio della seconda guerra mondiale ne erano gi\u00e0 stati consegnati circa trecento, che il 10 giugno 1940 costituivano il 40% dell'intera linea da caccia italiana. I C.R.42 operarono fino all'armistizio per la difesa nazionale come caccia diurni e notturni. In Africa settentrionale venne adoperato come assaltatore con due bombe (fino a 100\u00a0kg l'una) sotto le ali.\nAlcuni esemplari sopravvissuti al conflitto vennero utilizzati nelle scuole di volo della neo-rifondata Aeronautica Militare, tra le quali i quattro gruppi del Comando Scuole di Volo basato presso l'aeroporto di Lecce-Galatina.\nLa campagna contro la Francia.\nI C.R.42 ebbero il battesimo del fuoco nella mattinata del 13 giugno 1940, quando ventitr\u00e9 aerei del 23\u00ba Gruppo del 3\u00ba Stormo scortarono dieci bombardieri Fiat B.R.20 sul porto francese di Tolone. Dodici caccia mitragliarono l'aeroporto di Fayence e l'Aeroporto di Tolone-Hy\u00e8res, colpendo al suolo circa cinquanta aerei francesi distruggendone almeno venti.\nIl 15 giugno, 67 C.R.42 attaccarono gli aeroporti della Francia meridionale. Ventisette biplani del 150\u00ba Gruppo, 53\u00ba Stormo, mitragliarono l'Aerodromo di Cuers-Pierrefeu, tra i comuni di Cuers e Pierrefeu-du-Var, incendiando una quindicina di Vought V-156F. Sette dei caccia che effettuavano la copertura a 500\u00a0m di quota furono intercettati dai Bloch MB 151 della squadriglia AC-3 che abbatterono un C.R.42 e ne costrinsero un altro all'atterraggio. I piloti italiani si attribuirono l'abbattimento di quattro caccia francesi. Altri 25 C.R.42 si diressero contro l'Aeroporto di Le Luc \u2013 Le Cannet, colpendo al suolo circa venti aerei francesi, alcuni dei quali risultarono distrutti. Dei caccia transalpini, per\u00f2, erano riusciti a decollare e nello scontro con gli italiani risultarono abbattuti un \"Falco\" e due velivoli francesi, mentre un secondo Fiat riusc\u00ec a rientrare all'aeroporto bench\u00e9 gravemente danneggiato. Nel frattempo, altri caccia transalpini avevano intercettato i 25 biplani del 18\u00ba Gruppo caccia in missione di copertura sopra Beuchamp. Nel combattimento che ne segu\u00ec, i cacciatori francesi fecero precipitare due C.R.42. Il 18\u00ba Gruppo, da parte sua, dichiar\u00f2 l'abbattimento di tre aerei nemici, ma l'Arm\u00e9e de l'air (l'aeronautica militare francese) ammise per quella giornata solo due perdite. L\"Adjutant\" Pierre Le Gloan del GC.III/6 (abbreviazione del Groupe de chasse III/6 \u2013 \"gruppo di caccia III/6\") sul suo Dewoitine D.520 riusc\u00ec nella stessa giornata ad abbattere quattro C.R.42 ed un B.R.20, ottenendo in un sol giorno la qualifica di asso.\nVoli su Malta.\nI C.R.42 operarono anche su Malta, dove si scontrarono con i Gloster Gladiator e, successivamente, con gli Hawker Hurricane, superati in maneggevolezza dal biplano italiano. Il Fiat aveva prestazioni superiori al biplano inglese. Era molto pi\u00f9 veloce a quote superiori i 3\u00a0000 m, grazie alla sua ridotta superficie alare, all'elica a velocit\u00e0 costante e alla superiore potenza del suo motore. Il Gladiator era pi\u00f9 maneggevole del Fiat a quote inferiori ai 3\u00a0000 m e inoltre disponeva della radio TR 9 AM, mentre il \"Falco\" era sprovvisto di qualsiasi apparato radio. Inoltre le sue quattro mitragliatrici Brownings sparavano - ogni secondo - una quantit\u00e0 di proiettili di 2,5 volte maggiore rispetto a quella delle Breda-SAFAT del C.R.42. Il volume di fuoco del biplano inglese era superiore ma il Falco, in virt\u00f9 delle sue armi di calibro quasi doppio (12,7mm contro 7,7 dell britannico) . Le Breda-SAFAT erano per\u00f2 armi molto pesanti (29 chilogrammi, la Ho-103 type 1 giapponese, derivata dalla SAFAT e con lo stesso calibro, pesava 22 kg) e avevano un rateo di fuoco basso (700 colpi al minuto, che scendevano a circa 500/570 quando sincronizzata con un'elica tripala, a titolo di paragone la Ho-103 aveva 900 colpi al minuto, 810 quando sincronizzata) e proiettili deboli (12,7x81mm contro il 12,7X99 Browning usato da americani e, dopo il 1941, britannici), sia pure potenziati con proiettili esplosivi (anche se con solo 9 grammi di petrite); le mitragliatrici britanniche erano di calibro inferiore (ma per 10 kg di peso garantivano 1200 colpi al minuto, circa 1000 quando erano sincronizzate, anche se in genere erano in installazioni alari a tiro libero), ma di ottima qualit\u00e0, inoltre i proiettili incendiari britannici erano particolarmente performanti e di ottimo rendimento contro macchine non completamente metalliche come il C.R.42. In verit\u00e0 altre aeronautiche (ad esempio la V-VS e l'USN) erano giunte alla conclusione che, se non si poteva installare un cannone, poche mitragliatrici pesanti erano meglio di molte mitragliatrici leggere, ma le mitragliatrici pesanti in questione erano pi\u00f9 moderne ed efficaci della Breda-SAFAT, perch\u00e9 in un combattimento ad alta velocit\u00e0 volumi di fuoco complessivi di almeno 2000 colpi al minuto erano indispensabili.\nIl 16 luglio, i \"Flight Lieutenant\" Peter Keeble e George Burges, decollarono per intercettare una dozzina di C.R.42 del 23\u00ba Gruppo in ricognizione su Malta. Keeble mitragli\u00f2 un Fiat (probabilmente quello del sottotenente Mario Benedetti della 74\u00aa Squadriglia) ma fu a sua volta attaccato dai tenenti Mario Pinna e Oscar Abello. Keeble ingaggi\u00f2 un duello aereo con i due piloti italiani, ma il suo Hurricane fu colpito al motore e cadde in picchiata, senza controllo, esplodendo al suolo presso Fort Rinella, seguito, ad un centinaio di metri, da quello di Benedetti. Keeble fu il primo pilota della RAF ad essere ucciso in azione su Malta.\nIl 31 luglio, il \"Falco\" del sergente Manlio Tarantino del 23\u00ba Gruppo abbatt\u00e9 uno dei tre Gloster Gladiator che secondo la leggenda difendevano da soli l'isola. Il suo pilota, \"Flying Officer\" Peter Hartley, si lanci\u00f2 col paracadute, finendo in mare al largo di Xrobb l'Ghagin riportando gravi ustioni. Nel frattempo il \"Flight Lieutenant\" William Joseph \"Timber\" Woods, dopo un lungo combattimento manovrato, abbatt\u00e9 il comandante della formazione italiana, il capitano Antonio Chiodi della 75\u00aa Squadriglia caccia, decorato con una medaglia d'oro al valor militare postuma. Il 24 agosto 1940, il tenente Mario Rigatti della 75\u00aa Squadriglia, 23\u00ba Gruppo Autonomo CT ai comandi del Fiat C.R.42 \"Falco\" (MM. 7013) abbatt\u00e9 nel cielo di Malta l'Hawker Hurricane del \"Flight Lieutenant\" George Burges, del 261\u00ba Squadron, che stava attaccando un Savoia Marchetti S.M.79. Rigatti, a sua volta colpito, rientr\u00f2 a Comiso seriamente ferito con il suo \"Falco\" (M.M.7013) danneggiato e venne in seguito insignito di medaglia d'oro al valor militare.\nAfrica Orientale Italiana.\nIl C.R.42 fu il pi\u00f9 moderno caccia italiano operativo nell'Africa Orientale Italiana (AOI). Nelle fasi iniziali della guerra nel Corno d'Africa, i \"Falco\" si batterono bene contro i loro contemporanei Gloster Gladiator, Fairey Battle, Vickers Wellesley e Hawker Hart dell'aeronautica militare sudafricana. Allo scoppio delle ostilit\u00e0, il Comando Aeronautica AOI disponeva di 36 C.R.42 distribuiti tra la 412\u00aa Squadriglia a Massaua e la 413\u00aa Squadriglia ad Assab. Degli aerei da trasporto Savoia-Marchetti SM.82 furono allestiti espressamente per trasportare un C.R.42 smontato e in questo modo 51 nuovi caccia giunsero in Africa orientale.\nIl 12 giugno 1940 i C.R.42 dell'AOI ebbero il loro battesimo del fuoco quando intercettarono nel cielo di Asmara nove Vickers Wellesley del 47\u00ba Squadron. Carlo Canella, della 412\u00aa squadriglia, dichiar\u00f2 l'abbattimento di un Wellesley che, in effetti, fu pesantemente danneggiato dal suo attacco e costretto ad un rovinoso atterraggio di fortuna. Due giorni dopo, il tenente Mario Visintini, sempre della 412\u00aa, attacc\u00f2 un paio di Wellesley del 14\u00ba Squadron diretti a bombardare Massaua e abbatt\u00e9 quello pilotato dal pilot officer Plunkett: la prima delle sedici vittorie aeree a lui accreditate in Africa orientale.\nI combattimenti di solito si sviluppavano quando veniva attaccato un aeroporto. Aspre battaglie aeree si svolsero all'inizio di novembre, durante l'offensiva britannica conto i forti di Gallabat e Metemma, lungo il confine con il Sudan. La Regia Aeronautica raccolse ripetuti successi in questi combattimenti, a volte anche contro avversari pi\u00f9 potenti ed armati.\nIl 6 novembre 1940 fu forse il giorno di maggior successo dei C.R.42 di tutta la seconda guerra mondiale. In una serie di scontri durante il primo giorno dell'offensiva britannica contro l'Etiopia, i biplani Fiat, infatti, abbattevano sette Gloster Gladiator, senza subire alcuna perdita. Durante una prima battaglia aerea, i C.R.42 della 412\u00aa Squadriglia del capitano Antonio Raffi facevano precipitare cinque Gladiator. I C.R.42 guidati da Raffi e dall'asso Visintini si scontrarono con i Gloster del 1\u00b0 Squadron SAAF e abbattevano il ventiquattrenne flight lieutenant Kenneth Howard Savage e il pilot officer Kirk, costringendo il parigrado J. Hamlyn ad un atterraggio di emergenza nel suo aereo. Frattanto, il major Schalk van Schalkwyk, sempre del No.1 SAAF Squadron, veniva attaccato da biplani Fiat che incendiavano il suo Gladiator, costringendolo a lanciarsi con il paracadute. Egli tuttavia non sopravvisse alle ferite ed alle ustioni. Il captain Brian Boyle decoll\u00f2 in aiuto di van Schalkwyk ma fu lui stesso immediatamente attaccato e ferito e atterr\u00f2 rovinosamente. Sempre il 6 novembre, intorno a mezzogiorno, un'altra pattuglia di Gladiator, mentre si preparava ad attaccare una formazione di bombardieri Caproni Ca.133, veniva a sua volta intercettata da Fiat C.R.42 e il flying officer Haywood, colpito, precipitava in fiamme. Alla fine dei combattimenti del 6 dicembre, i sudafricani rivendicarono l'abbattimento di due C.R.42 Falco ma nessun aereo italiano venne distrutto e soltanto il biplano del sottotenente Rosmino venne colpito ed egli ritorn\u00f2 con il paracadute crivellato di pallottole. Due o tre di queste vittorie vennero attribuite al capitano Visintini.\nIl 29 dicembre, Franco De Michelis e Osvaldo Bartolozzi, della 413\u00aa Squadriglia, dopo un duello aereo durato una decina di minuti, nell'area di Bardery, abbatterono due Hurricane del No.2 Squadron SAAF. Di contro, nel corso del 1940, almeno sei Fiat furono distrutti e una dozzina danneggiati. E quando, il 19 gennaio 1941, le forze britanniche avviarono una decisa controffensiva, la 412\u00aa Squadriglia, preposta alla difesa del Settore Nord, diventava la protagonista di una serie di attacchi per cercare di ridurre l'accresciuto potenziale nemico. Cos\u00ec il 9 febbraio, all'alba, cinque C.R.42 della 412\u00aa Squadriglia, capitanati Mario Visintini, compivano un'incursione a volo radente sul campo di Agordat, durante la quale danneggiavano o distruggevano 16 velivoli nemici, inclusi un Lysander, due Gladiator, due Hurricane e due Wellesley. Per questa missione, il gregario di Visintini, sergente maggiore Aroldo Soffritti, veniva decorato \"al valor militare\". Visentini restava ucciso due giorni dopo durante la ricerca di due gregari costretti ad atterraggi di emergenza. E dopo cinque mesi di combattimenti, il 6 giugno 1941, in Africa orientale rimanevano, in grado di volare, solo il C.R.42 del tenente Ildebrando Malavolta della 413\u00aa Squadriglia e il C.R.32 del maresciallo Antonio Giardin\u00e0 della 410\u00aa Squadriglia. I due caccia coglievano di sorpresa le formazioni della RAF abbattendo un Wellesley il 2 luglio e un altro sette giorni pi\u00f9 tardi. Il C.R.42 di Malavolta era l'ultimo aereo italiano a sostenere un duello aereo in quella regione il 24 ottobre 1941, anche se le versioni sull'ultimo combattimento aereo in Africa orientale discordano. Decollato per mitragliare gli aeroporti britannici di Dabat ed Adi Arcai, secondo alcuni storici, fu intercettato da tre Gladiator ed abbattuto dopo che era riuscito a distruggere due aeroplani nemici.. Per altri autori, Malavolta riusc\u00ec soltanto a mitragliare i due Gladiator. Secondo lo storico Hakan Gustavsson, invece, quando Malavolta fu udito sorvolare l'aeroporto di Dabat il pilota dell'aeronautica sudafricana lieutenant Lancelot Charles Henry \"Paddy\" Hope, decoll\u00f2 per intercettare il suo C.R.42 (MM7117) e lo abbatt\u00e9, nonostante le manovre di fuga del pilota italiano. Il giorno seguente fu trovato il relitto dell'aereo con Malavolta ancora nel posto di pilotaggio. Hope lanci\u00f2 un messaggio di cordoglio e stima sulle linee italiane ad Ambazzo e Malavolta fu insignito della medaglia d'oro al valor militare postuma. Questo del 24 ottobre fu comunque l'ultimo combattimento aereo in Africa orientale.\nIn Africa orientale la Regia Aeronautica perse non meno di 87 C.R.42.\nNordafrica.\nIl \"Falco\" sostenne come unico modello di caccia italiano tutta la prima fase della guerra in Nordafrica, affiancato nei primi mesi di operazioni dal pi\u00f9 anziano C.R. 32, a partire dall'11 giugno 1940. All'inizio del conflitto nell'Africa settentrionale italiana vi erano 127 C.R.42 suddivisi tra il 13\u00ba Gruppo caccia (2\u00ba Stormo) a Castel Benito, 10\u00ba Gruppo e 9\u00ba Gruppo caccia (4\u00ba Stormo) a Benina, inclusi gli aeroplani di riserva. E proprio sui fronti africani la macchina italiana ottenne le sue affermazioni migliori.\nIn questo scacchiere, infatti, alcuni dei suoi limiti, come l'abitacolo aperto, influirono meno che in altri fronti, inoltre i piloti italiani erano veterani della guerra civile spagnola. Proprio un pilota divenuto asso in Spagna, il capitano Franco Lucchini, abbatt\u00e9 per primo un aereo della RAF nel corso della guerra del deserto: il 14 giugno 1940, ai comandi di un C.R.42 del 4\u00ba Stormo decollato da Tobruk, abbatt\u00e9 un Gladiator, la prima delle sue 21 vittorie aeree nella seconda guerra mondiale. Secondo lo storico H\u00e5kan Gustavsson, tuttavia, questo abbattimento va accreditato al tenente Giovanni Guiducci, della 90\u00aa Squadriglia. Ad ogni modo, il Gladiator fu la prima perdita della RAF nel deserto.\nIn giugno gli abbattimenti dichiarati assommavano a quindici: 11 Bristol Blenheim, 3 Gladiator e uno Short Sunderland. Il primo abbattimento confermato di un Sunderland, per\u00f2, ebbe luogo solo il 6 agosto, quando il cap. Luigi Monti (84\u00aa Squadriglia) ed il sergente Alessandro Baldelli (91\u00aa Squadriglia, entrambe del 10\u00ba Gruppo) intercettarono a 30 chilometri a nord-ovest di Tobruk il Sunderland N9025OO-Y\" del 228\u00ba Squadron da Abukir, pilotato dal \"Flight lieutenant\" T. M. W. Smith. Dopo un attacco durato quindici minuti, il Sunderland fu costretto ad ammarare al largo di Tobruk e l'equipaggio fu catturato, ma uno dei componenti mor\u00ec per le ferite riportare e affond\u00f2 con il velivolo mentre una nave italiana cercava di rimorchiarlo fino al porto. Tuttavia, in diverse occasioni la Regia Aeronautica sub\u00ec vere e proprie disfatte. Il 3 luglio quattro \"Falchi\" del 13\u00ba Gruppo vennero intercettati su Menastir da sei Gladiator e andarono tutti distrutti; il medesimo giorno non ne rientrarono altri due. Nel pomeriggio del 24 luglio, undici C.R.42 del 10\u00ba Gruppo, appoggiati da altri sei del 13\u00ba Gruppo, attaccarono una formazione di nove Blenheim che stavano bombardando Bardia e vennero a loro volta attaccati da Gladiator (quindici, secondo gli italiani). Il tenente Giovanni Guiducci della 90\u00aa Squadriglia abbatt\u00e9 un Gladiator, ma il capitano Aldo Lanfranco dell'84\u00aa Squadriglia, rimasto isolato e attaccato da tre biplani nemici, venne abbattuto e costretto a lanciarsi con il paracadute sopra Sidi Azeiz; il tenente Enzo Martissa, 91\u00aa Squadriglia, costrinse a un atterraggio fuori campo un caccia nemico, probabilmente il Gladiator (N.5775) pilotato dal \"Sergeant\" Shaw del \"B\" Flight del 33\u00ba Squadron, che quel giorno fu costretto ad atterrare a est di Bug Bug con il motore danneggiato dopo il combattimento. I Gladiator (cinque) del 33\u00ba Squadron rivendicarono l'abbattimento di quattro C.R.42, tre dei quali ad opera dell'ufficiale pilota Vernon Woodward, del sergente Ronald Slater e del \"Pilot officer\" Alfred Costello.\nDiversi piloti della RAF divennero \"assi\" proprio ai danni degli italiani in Nordafrica. Come il sudafricano Marmaduke \"Pat\" Pattle, uno dei pi\u00f9 grandi assi Alleati. Pattle divent\u00f2 un asso in Nordafrica, grazie ai ripetuti abbattimenti di biplani Fiat (10 dei 26 aerei italiani da lui distrutti). Abbattuto per\u00f2 il 4 agosto da Franco Lucchini, ma riuscito a salvarsi, Pattle torn\u00f2 quattro giorni dopo per riscattare la sconfitta subita e alla testa di una formazione di tredici Gladiator piomb\u00f2 su ventisette C.R.42 e Ro.37 (secondo altri autori: 16 C.R.42, del 9\u00ba e 10\u00ba Gruppo, 4\u00ba Stormo, che \u2013 a intervalli regolari \u2013 pattugliavano il triangolo el-Adem, Sidi Omar ed El Gobi), dichiarando 9 (due caduti sotto i colpi di Pattle) Fiat abbattuti e 9 probabili. Secondo altri autori, la RAF rivendic\u00f2 l'abbattimento di 13-16 Fiat. Gli aerei italiani distrutti, in realt\u00e0, furono solo quattro. Altrettanti furono costretti a compiere degli atterraggi di emergenza, ma due di questi vennero in seguito recuperati. A loro volta, i britannici persero due Gladiator. Sorprendentemente, la squadriglia pi\u00f9 colpita fu proprio la 73\u00aa Squadriglia, l'unit\u00e0 di \"\u00e9lite\" del 4\u00ba Stormo, vista la presenza, nei suoi ranghi, di piloti membri dell'ultima pattuglia acrobatica nazionale (come Enrico Dallari, Valerio De Campo e Vittorio Pezz\u00e8).\nQuesto combattimento mise in piena luce i punti di vantaggio del Gladiator rispetto al C.R.42, in particolare la presenza della radio, che poteva permettere attacchi coordinati e che in questo caso era stato cruciale per ottenere l'iniziale vantaggio della sorpresa, ma anche una globale superiorit\u00e0 del velivolo britannico nelle prestazioni a bassa quota. Inoltre il Gladiator mostr\u00f2 un'altra interessante caratteristica: una marcata superiorit\u00e0 nella manovrabilit\u00e0 orizzontale rispetto al C.R.42. I piloti britannici infatti dichiararono di non aver avuto problemi ad inseguire gli italiani in virata e nello sfuggire, sempre virando, agli inseguimenti degli italiani che \u2013 se attaccati \u2013 invariabilmente tentavano dei looping per sottrarsi all'attacco. Dimostrazione di questo fu il \"Flight officer\" Vernon Crompton Woodward, un canadese in forza al 33\u00ba Squadron, che divenne in poche settimane un \"asso\" ai danni della Regia Aeronautica. Dopo aver abbattuto tre C.R.32 nella seconda met\u00e0 del giugno 1940, Woodward \"il 24 luglio abbatteva un Fiat C.R.42 e ne dichiarava uno probabile\". Il giorno seguente, mentre era di pattuglia col sergente Slater, i due Gladiator furono attaccati da una dozzina di C.R.42 che piombarono loro addosso col sole alle spalle. L'attacco degli italiani and\u00f2 a vuoto e Woodward e Slater furono loro addosso e in poco tempo abbatterono tre C.R.42, rivendicandone uno a testa, e abbattendo il terzo in collaborazione. A dicembre, passato sull'Hawker Hurricane, Woodward registr\u00f2, sempre nei confronti dei C.R.42, sei abbattimenti certi, un altro probabile e quattro velivoli danneggiati.\nIn Nordafrica, tuttavia, grazie all'abilit\u00e0 dei piloti e alla sua maneggevolezza il C.R.42 riusc\u00ec a fronteggiare anche monoplani pi\u00f9 veloci ed armati. Il 31 ottobre, i \"Falco\" ottennero le prime vittorie confermate ai danni dei caccia monoplani della Hawker. Durante la grande battaglia aerea sulla stazione di Marsa Matruh, il sergente maggiore Davide Colauzzi e il sergente Mario Turchi della 368\u00aa Squadriglia, di scorta a uno stormo di Savoia-Marchetti S.M.79, attaccarono tre Hurricane del 33\u00ba Squadron e abbatterono il ventiseienne canadese \"Flying officer\" Edmond Kidder Leveille, che mor\u00ec a causa dell'incompleta apertura del paracadute, e il \"Flying officer\" Perry St Quintin che fu costretto ad effettuare un atterraggio forzato a Qasaba, con il serbatoio del carburante bucato dai colpi dei C.R.42. Il 14 dicembre 1940, a 40 chilometri ad ovest di Bardia, una formazione di Hurricane del 274\u00ba Squadron guidata dallo \"Squadron leader\" Patrick Dunn, attacc\u00f2 un gruppo di Fiat C.R.42 del 13\u00ba Gruppo di scorta a Savoia-Marchetti S.M.79 in azione contro truppe britanniche. Gli Hurricane ingaggiarono un duello con i Fiat, ma vennero subito superati in maneggevolezza e ne vennero abbattuti, secondo le dichiarazioni dei piloti italiani, quattro. In realt\u00e0 l'unica vittoria aerea, attribuita al pilota sergente Baldin (il cui aereo fu pesantemente danneggiato), fu quella ai danni dello \"Squadron leader\" Dunn, che fu colpito e dovette compiere un atterraggio di emergenza. La RAF, da parte sua, rivendic\u00f2 cinque \"Falchi\" distrutti, ma in realt\u00e0 nessun Fiat venne abbattuto. Fatti del genere costrinsero i piloti degli Hurricane ad adottare le tattiche che i piloti dei Messerschmitt Bf 109 impiegavano contro di loro \u2013 evitare le mischie ed attaccare con improvvise puntate in picchiata.\nNonostante le tattiche \"mordi e fuggi\", la mattina del 14 aprile 1941, su Tobruk, il sottotenente Franco Bordoni-Bisleri ed il maresciallo Guido Fibbia della 95\u00aa Squadriglia, equipaggiata con C.R.42, dichiararono ognuno l'abbattimento di uno degli Hawker Hurricane che stavano attaccando gli \"Stuka\" italiani e tedeschi, in azione sulla baia della citt\u00e0 assediata. Sette mesi dopo, il 26 novembre del 1941, il capitano Bernardino Serafini, comandante della 366\u00aa Squadriglia, abbatt\u00e9 un Hurricane pilotato dall'ufficiale pilota D. S. F. Winsland, del 33\u00ba Squadron. E il 10 luglio 1942, un \"Falco\" rivendic\u00f2 addirittura l'abbattimento di uno Spitfire.\nMa erano gli ultimi successi del biplano italiano. Nell'aprile 1941, soppiantato dal Macchi M.C.200 \"Saetta\" nel ruolo di intercettore puro, con la consegna dei primi 14 CR.42 Bombe Alari, il C.R.42 venne impiegato per lo pi\u00f9 come cacciabombardiere, rivelando un'insperata validit\u00e0, grazie alla robustezza della struttura e alla resistenza del motore radiale ai colpi da terra. Il 19 giugno 1942, gli ultimi 82 C.R.42 lasciarono l'Africa e rientrarono in Italia.\nLa battaglia d'Inghilterra.\nI Fiat C.R.42 combatterono anche nella battaglia d'Inghilterra. Cinquanta biplani del 18\u00ba Gruppo, assieme a quarantacinque Fiat G.50, a una settantina di bombardieri bimotori Fiat BR.20 e ad alcuni trimotori CANT Z.1007 operarono con il Corpo Aereo Italiano da basi in Belgio a fianco della Luftwaffe contro la Royal Air Force, nella seconda met\u00e0 del 1940. \nI piloti dei C.R.42 atterrarono all\u2019aeroporto di Ursel, la loro base, il 19 ottobre. \nIn novembre ebbero luogo due battaglie tra i biplani italiani e gli Hurricane e gli Spitfire del Fighter Command.\nL'11 novembre, 40 C.R.42 di scorta a 10 BR.20 vennero intercettati da una trentina di Hurricane del 46\u00b0 e del 257\u00b0 Squadron, insieme ad alcuni Spitfire del 41\u00b0 Squadron. Nel violento combattimento che ne segu\u00ec, i piloti italiani dichiararono di aver abbattuto sicuramente nove aerei nemici e altri quattro probabilmente, mentre un altro caccia britannico sarebbe stato abbattuto dai bombardieri. Tuttavia, queste vittorie non trovano conferma nei documenti ufficiali britannici, secondo i quali i caccia britannici non ebbero a soffrire alcuna perdita (anche se due Hurricane vennero comunque danneggiati), mentre le perdite ammesse dagli italiani coincidono con quelle rivendicate dai britannici: due C.R.42 abbattuti ed un terzo atterrato per avaria su suolo britannico. Diciannove C.R.42, che nel corso del combattimento avevano dato fondo alle riserve di carburante, furono costretti durante il rientro alla base ad atterraggi di fortuna su suolo francese o belga.\nIl 23 novembre, ventisette C.R.42, in volo di ricognizione offensiva fra Dunkerque e Calais, si scontrarono con i caccia britannici a sud-est di Folkestone. I piloti italiani dichiararono di aver impegnato in combattimento una ventina di Spitfire riportando cinque vittorie sicure e due probabili, ma secondo la versione ufficiale inglese al combattimento parteciparono soprattutto Hurricane (anche se vi erano alcuni Spitfire), che non subirono perdite, mentre gli italiani persero due C.R.42 e un terzo atterr\u00f2 gravemente danneggiato e col pilota ferito sulla spiaggia di Calais.\nIl fronte greco.\nIl Fiat C.R.42, inoltre, fu in prima linea, come caccia di scorta e intercettore, sul fronte greco, nei Balcani, nel Mar Egeo e nel mar Mediterraneo negli ultimi mesi del 1940 e per tutto il 1941. \"Il Falco si batt\u00e9 bene nel cielo della Grecia, dove affront\u00f2 il pi\u00f9 delle volte il suo omologo, il Gladiator, che il Fiat superava in velocit\u00e0 ed armamento\". La campagna contro la Grecia fu iniziata da un piccolo numero di C.R.42 del 150\u00ba Gruppo Autonomo CT (363\u00aa, 364\u00aa e 365\u00aa Squadriglia) e del 160\u00ba Gruppo CT (inizialmente con la 393\u00aa Squadriglia), basato a Coriza. I \"Falchi\" ebbero il battesimo del fuoco lo stesso giorno del'inizio della campagna, il 28 ottobre 1940, quando intercettarono ed attaccarono un Henschel Hs 126 della Regia Aeronautica Ellenica (\u0395\u03bb\u03bb\u03b7\u03bd\u03b9\u03ba\u03ae \u0392\u03b1\u03c3\u03b9\u03bb\u03b9\u03ba\u03ae \u0391\u03b5\u03c1\u03bf\u03c0\u03bf\u03c1\u03af\u03b1 (EBA), \"Ellinik\u00ed Vasilik\u00ed Aeropor\u00eda\") che, tuttavia, riusc\u00ec a tornare alla base, pur se con 30 buchi di proiettili.\nDue giorni dopo, i C.R.42 conseguirono le prime due vittorie confermate quando i Fiat della 393\u00aa Squadriglia abbatterono due Henschel Hs 126 del 3.\"Mira\". Il 2 novembre, i \"Falchi\" distrussero due caccia PZL P.24 del 21.\"Mira\". Due giorni dopo, una coppia di C.R.42 abbatteva due Breguet Br.19 greci del 2.\"Mira\" e altri due Fiat abbattevano due Vickers Wellington della Royal Air Force - che aveva iniziato a compiere missioni di supporto delle forze armate greche - su Valona.\nPer contrastare i caccia italiani, che stavano ottenendo numerose vittorie contro i velivoli greci e i bombardieri britannici, la RAF trasfer\u00ec in Grecia, dal Nord Africa, l'80 \"Squadron\", guidato dal grande asso Pat \"Marmaduke\" Pattle e forte di altri piloti esperti e battaglieri. Dopo un breve periodo di ambientamento, i piloti della RAF entrarono in azione il 19 novembre 1940, con molta determinazione, abbattendo, gi\u00e0 dal primo combattimento aereo, quattro caccia italiani - i cui piloti furono uccisi - a fronte di nessuna perdita. Quel giorno, su Coriza, nove Gloster Gladiator della \"B Flight\" dell' 80 \"Squadron\" sorprendevano quattro C.R.42 del 160\u00ba Gruppo Autonomo C.T. di pattuglia da quota pi\u00f9 alta e ne abbattevano subito uno (insieme ad un Fiat G.50 accorso in sua difesa). Allora altri otto C.R.42 decollavano per dar man forte ai colleghi, ma i piloti della RAF li attaccarono sfruttando a pieno la loro posizione di vantaggio di quota e abbatterono altri due Fiat, uccidendone i piloti e ferendone un altro. L'impressione fu tale che si decise di far volare i biplani Fiat in non meno di diciotto per volta. Tuttavia, il 27 novembre 1940, nove Gloster Gladiator dell'80 \"Squadron\" della RAF sorpresero tre \"Falchi\" (del 150\u00ba Gruppo), rimasti isolati sopra Iannina e abbatterono il Capitano Nicola Magaldi, comandante della 364\u00aa Squadriglia mentre il Sergente Negri venne ferito ad una gamba. La perdita di Magaldi, cui venne concessa la Medaglia d'oro al valor militare postuma, era un grave colpo per il 150\u00ba Gruppo, che decise di vendicarne immediatamente la morte. Il giorno seguente, l'asso e capitano Giorgio Graffer, comandante della 365\u00aa Squadriglia, 150\u00ba Gruppo, 53\u00ba Stormo CT, part\u00ec alla testa di dieci C.R.42 per un'azione di rappresaglia contro la RAF. Venti minuti dopo, Graffer avvist\u00f2 una formazione di Gladiator, su Delvinaki, in Epiro. L'asso del 150\u00b0 si lanci\u00f2 all'attacco, con gli altri C.R.42. Ma si trattava di una trappola. Tre miglia pi\u00f9 indietro ed a quota maggiore si trovavano altri tre Gloster e dietro questi, e ancora pi\u00f9 in alto, altri tre. I primi tre piloti britannici, attaccati dai \"Falchi\", chiamarono per radio i colleghi che li seguivano a quota pi\u00f9 alta e mentre Graffer ed i suoi compagni cercavano di abbattere i pi\u00f9 agili (a quella quota) biplani britannici, gli altri sei Gladiator piombarono alle spalle della formazione italiana. Nel combattimento che ne risult\u00f2, il Fiat pilotato dal Sergente Corrado Mignani entr\u00f2 in collisione con il Gloster del \"Flying Officer\" H.U Sykes ed entrambi restarono uccisi. Il Sergente Achille Pacini venne abbattuto, ma si salv\u00f2 con il paracadute. Il Maresciallo Guglielmo Bacci ed il Sergente Zotti vennero feriti, ma riuscirono a ritornare alla base. Fu ferito - al collo - anche il comandante della pattuglia inglese, Edward 'Tap' Gordon Jones che, con l'aereo danneggiato, dovette abbandonare il combattimento, scortato dal Gloster del \"Sergeant\" Donald Gregory. Quest'ultimo rivendic\u00f2 l'abbattimento di ben tre Fiat. Due abbattimenti vennero rivendicati dal comandante Jones ed un altro C.R.42 venne dichiarato abbattuto dal \"Flying Officer\" Wanklyn Flower. In realt\u00e0 la Regia Aeronautica perse tre biplani: uno per collisione, quello pilotato da Pacini, ed un terzo, su cui volava Giorgio Graffer, che rest\u00f2 ucciso. I piloti italiani dichiararono l'abbattimento di quattro Gladiator, ma la RAF sub\u00ec solo la perdita del Gloster entrato in collisione, oltre al danneggiamento di quattro velivoli (grave in due casi). Per la Regia Aeronautica era il colpo pi\u00f9 grave subito dall'inizio della campagna di Grecia. Graffer venne decorato con la massima onorificenza militare, la Medaglia d'oro al valor militare alla memoria. A lui \u00e8 ora intitolato il 50\u00ba Stormo dell'Aeronautica Militare Italiana.\nPochi giorni dopo, il 3 dicembre i C.R.42, si rifacevano ai danni dei greci, abbattendo quattro PZL dell\"Ellinik\u00ed Vasilik\u00ed Aeropor\u00eda\". Ma il giorno seguente, uscivano di nuovo sconfitti in uno scontro con la RAF: sopra Tepelen\u00eb, 30 Gladiator ingaggiarono uno scontro con 12 C.R.42 del 150\u00ba Gruppo, guidato dal tenente colonnello Rolando Pratelli, e dieci Fiat G.50bis del 154\u00ba Gruppo. I britannici dichiarano l'abbattimento di nove aerei italiani, ma le perdite della Regia furono solo due: il tenente Alberto Triolo e il sottotenente Paolo Penna, del 150\u00ba Gruppo, abbattuti e uccisi dall'asso \"Pat\" Pattle, da poco giunto in Grecia dal Nordafrica, che in quella giornata rivendic\u00f2 anche l'abbattimento di due bombardieri italiani.\nPer tutto il mese di dicembre i combattimenti aerei si succedettero furiosi con rivendicazioni di abbattimenti fortemente sovrastimate da entrambe le parti. Il 21 dicembre, ad esempio, 15 \"Falchi\" intercettarono 20 Gladiator e dichiararono nove vittorie aeree a fronte di due perdite: il tenente Mario Gaetano Carancini e il tenente Mario Frascadore del 160\u00ba Gruppo. La RAF, per\u00f2, ammise solo due abbattimenti (quello del Gladiator N.5854, pilotato dal \"Flying officer\" A.D. Ripley, visto precipitare in fiamme, e quello del Gloster N.5816 dello \"Squadron leader\" William Joseph \"Bill\" Hickey, il cui paracadute prese fuoco appena lanciatosi) e rivendic\u00f2 ben otto aerei abbattuti e tre probabili. Entro la fine di dicembre l'80 \"Squadron\" rivendic\u00f2 la distruzione di non meno di 40 aerei italiani per la perdita in azione di soli sei Gladiator, cifre che trovano solo parziale conferma nei registri della Regia Aeronautica.\nIl 27 (o il 28, secondo altre fonti) febbraio, i britannici celebrarono la giornata di maggiori successi aerei nella campagna di Grecia. Nella relazione su quel giorno, il vice maresciallo dell'aria John D'Albiac, comandante della RAF in Grecia, scrisse che l'80\u00ba Squadron, riequipaggiato con l'Hawker Hurricane, aveva distrutto, in 90 minuti di combattimenti aerei, ben ventisette aerei italiani, tutte vittorie, si afferma da parte britannica, confermate e senza riportare perdite o a fronte della perdita di un solo Gloster Gladiator. Lo stesso Pattle, nel corso di questa battaglia aerea, dichiar\u00f2 tre Fiat C.R.42 abbattuti in meno di tre minuti. Le rivendicazioni della RAF appaiono fortemente esagerate secondo quanto detto da Corrado Ricci, capitano pilota della Regia Aeronautica nella seconda guerra mondiale il quale afferm\u00f2 che \"all'atto pratico, in quel giorno abbiamo perso solo un C.R.42... i nostri caccia ritennero di aver abbattuto quattro Gloster e un Hurricane\". Secondo altre fonti, la Regia Aeronautica perse due C.R.42, del 160\u00ba Gruppo, oltre a due Fiat G.50, e cinque Fiat BR.20, e rivendic\u00f2 l'abbattimento di sei Gladiator e uno \"Spitfire\" (non presente nell'area).\nAnche se il numero delle vittorie britanniche va ridimensionato, \u00e8 innegabile che i piloti della RAF abbattevano un numero di aerei superiore rispetto agli aviatori italiani. I motivi della superiorit\u00e0 della caccia britannica erano diversi: alle quote medio-basse, dove si svolgevano i combattimenti, il Gladiator risultava pi\u00f9 maneggevole del C.R.42 e i piloti italiani, il cui addestramento era centrato sulle acrobazie, si trovavano inevitabilmente in svantaggio nei duelli aerei. Inoltre, l'abitacolo chiuso proteggeva i piloti della RAF dalle rigide condizioni climatiche dell'inverno greco. La radio - di cui i Fiat erano sprovvisti - permetteva ai piloti britannici di comunicare in volo anche a distanza e quindi di adottare delle tattiche e delle formazioni pi\u00f9 articolate e schemi di attacco pi\u00f9 efficaci. Ma il motivo principale della superiorit\u00e0 dei caccia della RAF era forse l'elemento umano: mentre gran parte dei piloti italiani in Grecia era composto da aviatori appena usciti dalle scuole di pilotaggio, i piloti della RAF erano pi\u00f9 esperti e determinati, molti erano gi\u00e0 degli assi, e soprattutto erano guidati da uno dei pi\u00f9 grandi aviatori della RAF, quel \"Marmaduke\" Pattle, che aveva imparato a conoscere i punti deboli della caccia italiana ed a sfruttarli a pieno, a proprio vantaggio.\nIl 4 marzo, undici \"Falchi\" vennero attaccati da 33 avversari su Porto Palermo, registrando la perdita del maggiore De Salvia e del sergente Spallacci, ma dichiarando l'abbattimento di sei aerei britannici. Il 13 marzo, per la prima volta, i biplani si alzarono in volo appoggiati dagli M.C.200 e si incontrarono con Gladiator e Hurricane in uno scontro misto fra mono e biplani. Caddero cinque tra britannici e biplani Fiat. Il consuntivo ufficiale della Regia Aeronautica, per questo periodo, (50, in tutta la campagna) contro 162 avversari. Cifre che ribaltano quelle fornite dalla RAF e peccano di ottimismo, poich\u00e9 l'aviazione greca contava 44 velivoli e i britannici non intervennero troppo massicciamente.\nL'impiego come caccia notturno.\nI C.R.42 furono in pratica gli unici caccia notturni della Regia Aeronautica, anche se erano sprovvisti di radar e spesso perfino di radio-trasmittente. Il primo abbattimento notturno ad opera di un pilota italiano nella seconda guerra mondiale fu ad opera del capitano Giorgio Graffer, comandante della 365\u00aa Squadriglia, 150\u00ba Gruppo, 53\u00ba Stormo. Nella notte tra il 13 e il 14 agosto 1940, Graffer fece fuoco sul bombardiere Whitley Mk.V P4965 ZA-H del 10\u00ba Squadron, che era decollato da Abingdon per bombardare la fabbrica di motori Fiat a Torino.. Quando le sue mitragliatrici si incepparono, Graffer non esit\u00f2 a speronare il bombardiere prima di lanciarsi con il paracadute. Il Whitley, con un motore fuori uso e danni alla struttura, riusc\u00ec ad attraversare la Francia ma precipit\u00f2 nella Manica, provocando la morte dei due piloti.. Il 12 luglio 1941 un Wellington fu probabilmente abbattuto presso Bengasi da un Fiat del 18\u00ba Gruppo. Il 5 dicembre dello stesso anno un C.R.42CN della 356\u00aa Squadriglia abbatt\u00e9 sicuramente un altro bombardiere dello stesso tipo nei pressi di Napoli.\nLa notte del 25 agosto 1942 fu forse quella di maggior successo per la caccia notturna italiana. Il tenente colonnello Armando Fran\u00e7ois, comandante del 4\u00ba Stormo, decoll\u00f2 su un C.R.42, probabilmente preso in prestito dalla 238\u00aa Squadriglia, per contrastare i bombardamenti notturni della RAF su Fuka, in Nordafrica. Intercett\u00f2 e abbatt\u00e9 un bombardiere bimotore non identificato che cadde in mare a 4\u00a0km dalla costa. Dopo l'atterraggio, sullo stesso aereo sal\u00ec il tenente Giulio Reiner che, guidato dalla radio-guida intercett\u00f2 a 2\u00a0500 metri, sempre sopra Fuka, uno Wellington (DV514/U) del 70\u00ba Squadron. Reiner colp\u00ec il vano bombe del bombardiere che precipit\u00f2 a 10\u00a0km a sud est di Fuka, esplodendo.\nEsistono rapporti di altre unit\u00e0 che attestano di abbattimenti certi o probabili di altri quattro bombardieri bimotori (ancora Wellington e Bristol Blenheim). I C.R.42CN ottennero i maggiori successi negli ultimi mesi del conflitto. Nella notte tra il 22 e il 23 febbraio 1943, il tenente Luigi Torchio della 377\u00aa Squadriglia Autonoma ottenne la prima delle sue cinque vittorie durante il conflitto, abbattendo con un C.R.42 un Wellington nel cielo di Palermo.\nBelgio.\nL'avvicinarsi dello scoppio del secondo conflitto mondiale scaten\u00f2 una corsa frenetica agli armamenti, e il nuovo caccia interessava fortemente parecchi paesi d'Europa e dell'America Meridionale. Nel 1939 la Reale aeronautica militare belga nel novembre 1939 acquist\u00f2 quaranta Fiat C.R.42 per un prezzo di 40 milioni di franchi. I primi biplani vennero consegnati il 6 marzo 1940 alle Escadrille 3 e 4 del R\u00e9giment (squadriglie 3 e 4 del 2\u00ba reggimento).\nIl numero esatto dei biplani Fiat consegnati al Belgio, quando tale paese venne attaccato dalla Germania il 10 maggio 1940, \u00e8 ancora controverso. L'ex capo del servizio storico dell'esercito, H. Verelst, stimava il loro numero a 27. Altre fonti lo riducevano a 24. Un aereo pare fu trasportato in Francia e venne smarrito nella stazione di Amiens. Ma dallo studio di materiale fotografico sembra che il numero effettivo fosse di 30 aerei consegnati. Il 9 maggio, le squadriglie operative con i \"Falco\" erano la 3\u00aa, \"Cocotte rouge\", con 14 aerei, e la 4\u00aa, \"Cocotte blanche\", con 11 macchine. Poi c'erano il Fiat del \"Major\" Lamarche, e i C.R.42 numero R.21 e R.27 in un hangar a Nivelles, inservibilil, mentre un altro biplano si trovava sulla , con problemi meccanici.\nI Fiat C.R.42 belgi ebbero il loro battesimo del fuoco il giorno stesso dell'invasione tedesca, quando attaccarono una formazione di Junkers Ju 52 del 17./KGzbV 5 (17\u00aa squadriglia del 5\u00ba stormo da bombardamento con compiti speciali) della Luftwaffe nell'area di Tongres, costringendo un Ju 52 ad un atterraggio di emergenza vicino a Maastricht. A quel punto vennero attaccati dai Messerschmitt Bf 109 del I./JG 1 (I gruppo del 1\u00ba stormo caccia), ma, grazie alla superiore maneggevolezza del C.R.42, riuscirono a tornare alla base senza danni.. Quel giorno i piloti belgi rivendicarono l'abbattimento di altri quattro aerei tedeschi, tre Dornier Do 17 e un Bf 109, ma, sempre il 10 maggio, gli \"Stuka\" del I./StG 2 (I gruppo del 2\u00ba stormo bombardieri da picchiata) distrussero non meno di 14 Fiat sull'aeroporto di Brustem. A combattimenti gi\u00e0 iniziati giunsero altri biplani Fiat, secondo le varie fonti quattro o otto.\nI piloti belgi dei C.R.42 rivendicarono in totale l'abbattimento di sette Dornier Do 17, quattro Messerschmitt Bf 109 ed uno Junkers Ju 52. La Luftwaffe, da parte sua, rivendic\u00f2 l'abbattimento di cinque Fiat. Per tre dei piloti tedeschi (l\"Oberleutnant\" Wilhelm G\u00e4th, l\"Unteroffizier\" Rudolf Saborowski e il parigrado Josef Keil) fu proprio l'abbattimento di un biplano Fiat a inaugurare la loro carriera di \"assi\", anche se i belgi non confermarono ufficialmente queste perdite.\nUngheria.\nIl primo Paese straniero ad acquistare il C.R.42 fu, nel 1938, l'Ungheria, che aveva gi\u00e0 in linea i Fiat C.R.32. La Magyar Kir\u00e1lyi Honv\u00e9d L\u00e9gier\u0151 (MKHL), l'aeronautica militare ungherese, prefer\u00ec il biplano italiano allo Heinkel He 112 e il 21 luglio 1938 ordin\u00f2 diciotto C.R.42 con nove motori A.74 di riserva. Gli aerei, designati V.2, giunsero in Ungheria a partire dal 16 giugno 1939 e i loro motori A.74 diedero subito degli inconvenienti. Questi motori, per giudizio unanime, erano i pi\u00f9 affidabili propulsori italiani ma \u00e8 probabile che nel 1939 non fossero ancora del tutto a punto. In ogni caso, i piloti riconobbero che il C.R.42 fu uno degli aeroplani che diede i migliori risultati e sollecitarono l'ordine di un secondo lotto di cinquanta macchine. La cinquantina di C.R.42 ungheresi venne impiegata nell'aprile 1941 nel breve conflitto contro il regno jugoslavo, durante il quale vennero persi due C.R.42.. Parte dei caccia venne armato con la mitragliatrice pesante chain gun binata locale Gebauer 1940.M in calibro 12,7 \u00d7 81 mm SR, azionata dal motore dell'aereo.\nQuando, nel giugno dello stesso anno (il 27) l'Ungheria dichiar\u00f2 guerra all'Unione Sovietica, la reale aeronautica ungherese schierava tre gruppi caccia interamente basati sul biplano della Fiat: il 1./I, basato a Szolnok, il 1./II, a M\u00e1ty\u00e1sf\u00f6ld e il 2./II, di base a Kolozsv\u00e1r. Uno dei combattimenti aerei di maggior rilievo che vide protagonisti i caccia Fiat ebbe luogo il 10 agosto di quell'anno, quando sei C.R.42 della squadriglia 1/3 della MKHL scortarono cinque bombardieri Caproni Ca.135 in una missione di bombardamento di un ponte sul fiume Bug Orientale nella citt\u00e0 di Nikolayev, sul Mar Nero. Gli aerei ungheresi furono attaccati da caccia sovietici Polikarpov I-16 ma i loro piloti, bench\u00e9 inesperti, abbatterono sei aerei sovietici. Solo un aereo ungherese, un Reggiane Re.2000, and\u00f2 perso.\nSvezia.\nI 72 \"Falco\" acquistati dalla Svezia (equipaggiati con motore Bristol) non parteciparono mai alla guerra. Montavano il motore originale A.74, che, alla fine del ciclo di funzionamento, venne sostituito con il NOHAB Mercury VIII, riproduzione svedese su licenza del Bristol Mercury VIII. I C.R.42 svedesi erano designati J-11. Furono operativi fino al 1944, quando vennero relegati a compiti secondari. I \"Falco\" che operavano da Kiruna, nel nord della Svezia, furono equipaggiati con sci al posto delle ruote del carrello. Nella primavera del 1942, i Fiat della 1\u00aa divisione furono spostati all'aeroporto di Lule\u00e5 con il compito di intercettare gli aerei tedeschi che violavano i confini svedesi, ma non riuscirono mai a raggiungerli. I Fiat delle divisioni 2 e 3, basate a G\u00f6teborg, invece, riuscirono in un paio di occasioni a intercettare gli intrusi e a costringerli ad uscire dallo spazio aereo svedese.\nDurante il servizio nell'aeronautica svedese, i C.R.42 ebbero molti guasti e rotture, dovute in parte alla scarsa qualit\u00e0 dei materiali utilizzati dalla fabbrica di Torino. Entro la fine del 1942, otto \"Falchi\" erano stati persi per guasti e incidenti. A questi se ne aggiunsero altri diciassette entro la fine del 1943. In tutto, oltre trenta C.R.42 andarono persi per incidenti e guasti meccanici. I piloti svedesi apprezzarono la maneggevolezza dei biplani italiani ma si lamentarono dello scarso armamento, della bassa velocit\u00e0 e degli abitacoli aperti, assolutamente inadatti al clima scandinavo.\nDopo la guerra, diciannove aerei vennero venduti a una ditta, la Svensk Flygtj\u00e4nst AB, che ne us\u00f2 tredici per trainare bersagli e sei come fonte di pezzi di ricambio. A questi aerei vennero assegnati matricole civili. L'ultimo Fiat fu cancellato dal registro civile nel 1949.\nGermania: l'ultima vittoria aerea di un biplano nella storia.\nL'ultimo abbattimento nella storia ad opera di biplano da caccia fu opera di uno sconosciuto pilota tedesco di C.R.42, in Croazia, l'8 febbraio 1945. Quel giorno, dieci C.R.42 dello \"Stab\" della 2. Staffel (comando della 2\u00aa squadriglia) del NSGr 7 (\"Nachtschlachtgruppe 7\" \u2013 7\u00ba gruppo caccia notturna), decollarono dalla propria base di Agram-Gorica con il compito di mitragliare forze partigiane a nord-ovest di Sisak. A diversi chilometri a sud-est di Agram-Gorica, la formazione di C.R.42 fu attaccata dai caccia bimotori P-38 del 14th Fighter Group (14th FG \u2013 14\u00ba gruppo caccia). Nella battaglia aerea che ne segu\u00ec, il NSGr 7 perse quattro C.R.42LW: tre abbattuti dai caccia statunitensi e uno colpito da terra. Ma anche il 14th FG, durante la missione, perse due aerei: un pilota tedesco, rimasto sconosciuto, rivendic\u00f2 l'abbattimento di un P-38. Si tratt\u00f2, in ogni caso, dell'ultimo abbattimento ad opera di un biplano nella storia. Anche se questo abbattimento non \u00e8 confermato oltre ogni dubbio (i P38 potrebbero essere stati oggetto anche di fuoco da terra), come invece quello del Fieseler Fi 167 (sotto i colori dell'aeronautica croata) del 10 ottobre 1944 (nel combattimento contro i P51 Mustang anche un Fi 167 fu abbattuto), si tratt\u00f2 per\u00f2 di un combattimento tra un bombardiere e dei caccia, non di uno scontro tra caccia.\nVersioni.\nInoltre, in Svezia, i \"Falco\" montarono il motore Bristol Mercury VIII (prodotto su licenza dalla NoHAB)..\nEsemplari attualmente esistenti.\nAttualmente sono 4 gli esemplari di Fiat C.R.42 \"Falco\" esistenti, 3 in esposizione museale ed un quarto in fase di restauro in Inghilterra.\nMusei.\nRegno Unito.\nL'unico C.R.42 originale della Regia Aeronautica ancora esistente \u00e8 l'MM 5701, appartenuto alla 95\u00aa Squadriglia del 18\u00ba Gruppo Caccia Terrestre (CT) di base ad Ursel, in Belgio, durante la Battaglia d'Inghilterra. Quest'aereo l'11 novembre 1940 durante una missione di scorta a dei bombardieri Fiat B.R.20 diretti a bombardare Harwich perse il contatto con la formazione e l'orientamento a causa della fitte nubi. Il pilota, sergente Pietro Salvadori, trovandosi a corto di carburante decise di atterrare su una spiaggia pensando di essere gi\u00e0 sulla costa europea, invece era una spiaggia inglese vicino al faro di Orford Ness, nel Suffolk. L'aereo venne poi riparato dai britannici e impiegato per alcuni voli di collaudo per valutarne le prestazioni, in seguito venne accantonato.\nNel 1968 venne deciso di destinarlo al RAF Museum Hendon, nel 1974, completati i restauri per ripristinare livrea ed insegne originali, venne esposto nel padiglione dedicato alla battaglia d'Inghilterra.\nSvezia.\nUn \"Falco\" svedese, NC.2453 con codice identificativo 9 9, fu conservato e si trova oggi in mostra statica nel museo dell'aeronautica svedese, (Flygvapenmuseum), a Link\u00f6ping.\nItalia.\nIl Fligvapnetmuseum il 25 maggio 1994 cedette all'Aeronautica Militare il relitto di un altro J11 (matricola militare svedese 2542), perso il 13 aprile 1942 in un incidente in cui era deceduto il pilota, Bertil Klintman.\nIl relitto comprendeva la fusoliera centrale ed altre parti alle quali vennero aggiunti pezzi e materiali ricevuti da vari musei e collezioni provenienti da Regno Unito, Stati Uniti, Germania, Francia, Belgio, Svizzera, Austria e Sud Africa. Infine le parti restanti vennero ricostruite in parte da disegni originali forniti dalla FIAT ed in parte grazie al Museo della RAF che ha acconsentito a smontare, misurare ed avere in prestito i pezzi necessari ad AREA (Associazione Restauro Aeronautico) di Varese che, in collaborazione col GAVS (Gruppo Amici Velivoli Storici), ha ricostruito un C.R.42 completo, che riproduce il MM 5643 appartenuto alla 162\u00aa Squadriglia CT di base a Rodi nel 1941.\nL'aereo completo \u00e8 stato consegnato al Museo storico dell'Aeronautica Militare di Vigna di Valle il 12 maggio 2005.\nThe Fighter Collection.\nL'unico esemplare ancora in fase di restauro appartiene all'associazione The Fighter Collection che raggruppa gi\u00e0 un buon numero di warbird riportati alle condizioni di volo. L'esemplare, anch'esso un J-11 ex Svenska Flygvapnet, rimase danneggiato durante un atterraggio di emergenza causato dal maltempo nel quale il pilota perse la vita. Il relitto venne recuperato da un elicottero nel 1983 ed \u00e8 stato acquistato dall'associazione nel 1995. Nel febbraio 2006 i lavori di ristrutturazione non erano ancora stati completati."}
{"id": "304461", "revid": "33689", "url": "https://it.wikipedia.org/wiki?curid=304461", "title": "Basic Galattico", "text": "Il basic galattico (a volte semplicemente detto basic) \u00e8 una lingua immaginaria dell'universo fantascientifico di \"Guerre stellari\". \nNon \u00e8 mai stata inventata come vera lingua artificiale, ma \u00e8 la lingua che si immagina che i personaggi parlino normalmente quando si esprimono nella lingua degli spettatori (inglese nelle opere originali o rispettive lingue nazionali in quelle doppiate).\nCaratteristiche.\nIl basic galattico standard \u00e8 ideato come la lingua pi\u00f9 usata nella galassia. Il basic usa i caratteri dell'aurebesh. \nBasato su una mistura di antichi linguaggi umani, durese e bothese, il basic nasce come un dialetto parlato soprattutto dai mercanti e dai viaggiatori. A causa della popolarit\u00e0 tra queste professioni venne accettato gradualmente come lingua franca. Molti \"senzienti\" non-umani cominciarono ad utilizzare il basic come lingua ausiliaria in aggiunta alla loro lingua nativa. \nAlcune specie tuttavia non possedevano organi adatti a parlare il basic, come i polis massani, i wookiee, i selkath e un certo numero di razze insettoidi. Nonostante questa impossibilit\u00e0 pratica di parlare il basic, la sua diffusione costrinse anche questi ad impararlo per poterlo comprendere e comunicare. \nAccento.\nDiversi accenti dell'inglese parlato, nei film in lingua originale, hanno una loro corrispondenza diretta con gli accenti del basic di \"Guerre stellari\". Gli imperiali hanno tutti un accento britannico, mentre i ribelli hanno un accento americano. \nAd esempio l'accento britannico di Ewan McGregor e di Ian McDiarmid \u00e8 considerato l'accento di Coruscant, e l'accento neozelandese di Temuera Morrison \u00e8 considerato l'accento di Concord Dawn. Altri accenti visti nei film includono il giamaicano dei gungan, l'irlandese di Emon Azzameen, l'asiatico dei neimoidiani, l'australiano di Beru Whitesun e Owen Lars, il russo di Juhani, il mediorientale di Watto. "}
{"id": "304463", "revid": "125981527", "url": "https://it.wikipedia.org/wiki?curid=304463", "title": "Chance Vought F4U Corsair", "text": "Il Chance Vought F4U Corsair era un caccia statunitense prodotto dalla Chance Vought Corporation (azienda divenuta successivamente della United Aircraft Corporation). Venne impiegato soprattutto nella seconda guerra mondiale e durante la guerra di Corea. Fu il miglior caccia imbarcato su portaerei della seconda guerra mondiale, ma si dimostr\u00f2 straordinariamente efficace anche con base a terra ed imbattibile nell'attacco al suolo, per molti aspetti superiore perfino al P-51 Mustang. Nonostante le sue qualit\u00e0, pass\u00f2 met\u00e0 della carriera a terra, poich\u00e9 inizialmente la marina americana lo considerava inadatto alle portaerei. Registr\u00f2 una quantit\u00e0 di vittorie aeree straordinaria. Solo nel Pacifico, gli F4U abbatterono di 2\u00a0140 aerei giapponesi, contro la perdita di 189 Corsair, un rapporto abbattimenti/perdite ancora ineguagliato. Fu prodotto per dieci anni, fino al dicembre 1952, l'aereo americano pi\u00f9 a lungo in produzione, fino al McDonnell Douglas F-4 Phantom II. Ne furono prodotti 12\u00a0571 e gli ultimi restarono in servizio fino al 1965.\nStoria.\nLa moderna struttura del \"Corsair\" fu progettata da Rex B. Beisel e collaboratori, dopo una lenta evoluzione della formula sviluppata dalla Vought durante un periodo di studio a modelli intermedi, di cui l'antenato fu il Northrop N3A, derivato da modelli sperimentali. Il progetto fu acquistato dalla Vought che ne trasse il V.141, presentato senza successo al concorso per sostituire il Boeing P-26. Dopo il progetto destinato all'esportazione denominato V.143 acquistato dal governo giapponese, un'ulteriore rielaborazione era il V.166, con motori potenziati per rispondere al requisito dell'US Navy del 1938 per un nuovo caccia imbarcato. Sconfitto il rivale Grumman XF5F Skyrocket e il Bell P-39 Airacobra, il Corsair fu ordinato nel giugno 1938; il simulacro in legno fu prodotto l'anno dopo e il prototipo decoll\u00f2 nel maggio 1940. La macchina fu ordinata per la produzione solo un anno dopo, mentre quelle di serie uscirono a partire dal giugno 1942 e furono impiegate nelle squadriglie della U.S. Navy e quelle dell'U.S. Marine Corps; alla fine del 1942 la portaerei fu la prima a ricevere i \"Corsair\".\nTecnica.\nIl Corsair non era particolarmente innovativo nella fusoliera, anche se adottava soluzioni avanzate, come il carrello retrattile e i rivetti sostituiti da punti di saldatura. Il motore, con i suoi 2.000 CV, nei primi modelli necessitava di un'elica di grande diametro perch\u00e9 ancora tripala. Aveva l'ala a W per consentire all'elicona di non urtare il terreno e al carrello di non essere troppo lungo. L'ala riduceva la resistenza aerodinamica complessiva e aveva i radiatori dell'olio nel suo bordo anteriore, vicino alla fusoliera. La struttura era a cassone ripiegabile verso l'alto, soluzione applicata poi a quasi tutti gli aerei imbarcati successivi.\nImpiego operativo.\nEntro il 1942 l'US Navy ottenne 178 aerei, ma aspett\u00f2 fino all'aprile 1944 prima di renderli operativi sulle portaerei americane. Il Corsair entr\u00f2 in combattimento prima con i reparti dei Marines a terra, ed ebbe il battesimo del fuoco il 13 febbraio 1943, a Guadalcanal. Leggero e aerodinamico, superava il Grumman F6F Hellcat in ogni condizione, era molto superiore al Seafire (non in maneggevolezza a bassa velocit\u00e0) e aveva una struttura robusta adatta all'impiego navale. Contro lo Zero, il Corsair doveva combattere sfruttando le manovre ad alta velocit\u00e0 senza lasciarsi coinvolgere nei duelli manovrati. Il suo carico alare era maggiore di quello dell'Hellcat e dello Zero, pur essendo pi\u00f9 snello e leggero rispetto al primo. Il Corsair fu interdetto dalle pur ampie portaerei USA per lungo tempo, mentre gli inglesi lo schierarono sulle loro pi\u00f9 piccole navi gi\u00e0 nel 1943. La Royal Navy ne ricevette \noltre 1\u00a0000.\nGli statunitensi lo destinarono a reparti navali basati a terra, prevalentemente squadriglie dei Marines, le quali tra il 1943 e il 1945 si batterono in condizioni durissime contro nemici agguerriti a terra, in mare e in cielo. Il Corsair era uno dei primi cacciabombardieri multiruolo e come tale oper\u00f2 nella fase finale della guerra. Il suo impiego fece nascere leggende come \"Pappy\" Boyngton, l'asso dei Marines, ex-alcolizzato, comandante del VMF-214 \"Black Sheeps\", poi autore del libro autobiografico \"Baa Baa Black Sheep\"\" (\"L'asso della bottiglia\"). In una battaglia un pilota di Corsair si butt\u00f2 ripetutamente su una formazione di Zero dichiarandone l'abbattimento di 4 prima di essere abbattuto. I Corsair distrussero complessivamente circa 2.130 aerei contro 189 perdite per azione nemica, un rapporto di 11 a 1. I Corsair distrutti dall'antiaerea furono circa 350, e quelli persi per incidenti furono quanti quelli perduti per azione nemica, oltre 500 (aveva problemi cronici di resistenza strutturale oltre i 700\u00a0km/h). Il Corsair aveva un carattere difficile, e la raccomandazione di non portarlo in vite fu dimostrata da un terribile incidente in cui un aereo nel dopoguerra: il pilota riusc\u00ec a lanciarsi, ma l'F4U anzich\u00e9 cadere si rimise da solo in volo orizzontale e torn\u00f2 letteralmente verso la base, generando panico e cadendo sulla pista, dove fer\u00ec alcune persone. L'episodio dimostr\u00f2 che non bisognava farlo cadere in vite.\nNe dopoguerra il Corsair, migliorato da 350 modifiche principali e 2.000 minori (mentre l'Hellcat quasi non ebbe cambiamenti dal prototipo alle macchine di serie), rimase a lungo in linea, mentre i piloti ormai erano abituati alle sue bizzarrie. Usato in Corea e dai francesi in Indocina nel 1956, la macchina, oggi apprezzata dai collezionisti, ha fatto dimenticare l'Hellcat e ha equipaggiato le aviazioni di praticamente tutte le nazioni dell'America Latina fino alla fine degli anni sessanta. Assieme al North American P-51 Mustang, che sconfisse dopo un'appassionante sfida per il ruolo di caccia navale di nuova generazione, e all'inglese Sea Fury, l'aereo \u00e8 un classico delle corse aeree e degli aerei storici della seconda guerra mondiale.\nVersioni.\nLa societ\u00e0 Brewster produsse 735 F3A, la Goodyear 4.008 nella versione FG."}
{"id": "304464", "revid": "2229872", "url": "https://it.wikipedia.org/wiki?curid=304464", "title": "Paralisi cerebrale infantile", "text": "La paralisi cerebrale infantile \u00e8 un disturbo persistente, ma non progressivo, della postura e del movimento, dovuto ad alterazioni della funzione cerebrale infantile prima che il sistema nervoso centrale abbia completato il suo sviluppo. Spesso, i sintomi includono scarsa coordinazione, rigidit\u00e0 e debolezza muscolare, e tremori. Potrebbero esserci problemi con i sensi: la vista, l'udito, la deglutizione e il parlare ma la paralisi cerebrale non danneggia il pensiero e il ragionamento.\nSpesso, i bambini con paralisi cerebrale non si girano, si siedono, strisciano o camminano gi\u00e0 come altri bambini della loro et\u00e0. Altri sintomi includono convulsioni, che si verificano in circa un terzo delle persone con CP. Mentre i sintomi possono diventare pi\u00f9 evidenti nei primi anni di vita, i problemi di base non peggiorano nel tempo.\nCaratteristiche generali.\nLa paralisi cerebrale infantile rappresenta l'esito di una lesione del sistema nervoso centrale che abbia comportato una perdita pi\u00f9 o meno estesa di tessuto cerebrale. Le manifestazioni della lesione sono caratterizzate prevalentemente, ma non esclusivamente, da un'alterazione delle funzioni motorie. L'evento lesivo pu\u00f2 aver avuto origine in epoca prenatale, perinatale o postnatale, ma in ogni caso entro i primi tre anni di vita del bambino, periodo di tempo in cui vengono completate le principali fasi di crescita e sviluppo della funzione cerebrale nell'essere umano.\nIl disturbo \u00e8 definito come persistente, in quanto la lesione a carico del cervello non \u00e8 suscettibile di \"guarigione\" in senso stretto, ma la patologia non tende al peggioramento spontaneo perch\u00e9 la lesione stessa, sostituita da tessuto cicatriziale, non va incontro a fenomeni degenerativi. Le manifestazioni della malattia, comunque, non sono fisse, perch\u00e9 i sintomi mutano nel corso del tempo, e possono beneficiare di un trattamento di tipo riabilitativo o, nei casi pi\u00f9 gravi, anche chirurgico (vedere chirurgia funzionale).\nStoria.\nDescrizioni di bambini affetti da patologie del movimento si ritrovano gi\u00e0 nell'antica Mesopotamia. Va ricordato che in epoca classica, sia presso i Greci sia presso i Romani, l'infanticidio era una pratica comune nel caso di soggetti nati con deformit\u00e0 o menomazioni riconoscibili, e appare verosimile che per lungo tempo la maggior parte dei bambini con paralisi cerebrale infantile sia andata incontro a un simile destino.\nSecondo alcuni scritti l'imperatore romano Claudio abbia sofferto di questa malattia in forma non troppo grave, e per questo fu tenuto per lungo tempo lontano dalla vita pubblica e deriso da famigliari e conoscenti, fino a quando rimase l'unico erede all'impero. I membri della sua famiglia ritenevano che il suo essere costantemente ammalato, il suo sbavare e la sua balbuzie fossero un sintomo di debolezza mentale: la madre Antonia minore, lo definiva un \u00abmostro d'uomo, non compiuto, ma solo abbozzato dalla natura\u00bb, e quando voleva accusare qualcuno di stupidit\u00e0 diceva che era \u00abpi\u00f9 scemo di suo figlio Claudio\u00bb; tuttavia si dimostr\u00f2 un buon governante e uno studioso. Svetonio riporta che il \"princeps\" aveva ginocchia malferme che stentavano a sostenerlo, tremori alla testa, afflitto da balbuzie (tranne quando declamava poesie) e dal parlare incerto e confuso. Seneca afferma nelle sua satira \"Apokolokyntosis\" come la voce di Claudio non appartenesse a nessun animale terrestre, e come anche le sue mani fossero deboli.\nPi\u00f9 recentemente, e nell'ambito della grande letteratura europea, occorre citare il protagonista del \"Riccardo III\" di Shakespeare, che parla di s\u00e9 come di un sopravvissuto, con pesanti esiti, a una difficile nascita prematura: \u00ab...deforme, incompleto, inviato prima del tempo in questo mondo che respira, sbozzato solo per met\u00e0, e cos\u00ec claudicante e goffo che i cani latrano contro di me, quando passo loro accanto.\u00bb (Riccardo III, Atto 1\u00b0, Scena I).\nI primi resoconti clinici moderni si devono per\u00f2 a Sir John Little, un ortopedico inglese di epoca vittoriana, che da bambino aveva contratto la poliomielite e che si era occupato dei disturbi motori degli arti inferiori. Nel 1861 Little pubblic\u00f2 uno studio nel quale veniva per la prima volta indagata la correlazione tra spasticit\u00e0 e asfissia nel corso del parto.\nNel 1897 Sigmund Freud, allora ancora impegnato nel campo della neurologia, pubblic\u00f2 il suo lavoro \"La paralisi cerebrale infantile\", in cui egli analizzava con sorprendente accuratezza e lucidit\u00e0 i quadri clinici e anatomopatologici della malattia: molte delle sue descrizioni e intuizioni conservano la loro validit\u00e0 ancora oggi e in particolare l'ipotesi che una parte delle cause agisca gi\u00e0 nel corso dello sviluppo fetale.\nDopo il secondo conflitto mondiale si sono moltiplicati gli studi sulla malattia e sulle possibilit\u00e0 di trattamento. Venne anche fondato il \"Little Club\", che raccoglieva numerosi esperti della patologia e nell'ambito del quale venne elaborata, nel 1964, la definizione clinico-descrittiva di paralisi cerebrale infantile, tuttora utilizzata in ambito internazionale.\nIn Italia esistono attualmente alcune associazioni di famiglie dedicate alla problematica, ma manca di fatto un coordinamento unico. Sul piano scientifico \u00e8 attivo da alcuni anni il GIPCI (Gruppo Italiano Paralisi Cerebrali Infantili), che raccoglie esperti del settore provenienti dalle diverse realt\u00e0 regionali, e che organizza periodicamente incontri ed eventi di aggiornamento.\nEpidemiologia.\nL'incidenza delle paralisi cerebrali infantili, che nei paesi occidentali risulta ormai stabile da alcuni anni, \u00e8 di 2-3 casi ogni 1.000 nati vivi.\nL'incidenza \u00e8 significativamente pi\u00f9 elevata nei bambini nati prematuri (in particolare sotto le 32 settimane di et\u00e0 gestazionale), e nei neonati di peso inferiore ai 1500\u00a0g. Queste particolari categorie di bambini, infatti, hanno una maggiore probabilit\u00e0 di andare incontro a fenomeni di alterazione prolungata del flusso cerebrale, indipendentemente dalle caratteristiche del parto, a causa dell'immaturit\u00e0 dei loro sistemi di regolazione fisiologica.\nLa prevalenza \u00e8 complessivamente stimata intorno a 1:500 bambini in et\u00e0 scolare.\nClassificazione.\nLa paralisi cerebrale infantile non \u00e8 un disturbo omogeneo, poich\u00e9 la patologia pu\u00f2 assumere livelli diversi di gravit\u00e0, e manifestarsi in forme anche molto differenti l'una dall'altra.\nLa classificazione pi\u00f9 seguita a livello internazionale \u00e8 basata su criteri che combinano la localizzazione topografica delle difficolt\u00e0 motorie (ad es., difficolt\u00e0 a livello di un emilato corporeo), con le caratteristiche anomale del movimento (ad es., ipertonia di tipo spastico).\nLe forme emiplegiche risultano le pi\u00f9 frequenti, assommando a circa 1/3 di tutti i casi di paralisi cerebrale infantile.\nClassificazione in base alla sede del disturbo motorio (classificazione topografica).\nIl termine paraplegia, talvolta erroneamente utilizzato al posto di quello di diplegia, non indica un tipo di paralisi cerebrale infantile, ma un disturbo del controllo motorio degli arti inferiori causato da lesione del midollo spinale.\nLa triplegia (disturbo del controllo motorio di tre arti) e la monoplegia (disturbo del controllo motorio di un solo arto) rappresentano forme lievi, rispettivamente, di diplegia e di emiplegia.\nEziologia.\nfattori genetici, infezioni materne in gravidanza, agenti tossici in gravidanza, gestosi.\nprematurit\u00e0 (soprattutto sotto le 32 settimane di et\u00e0 gestazionale), ipossia/ischemia nel bambino nato a termine, postmaturit\u00e0, parto difficoltoso.\nmeningoencefaliti, trauma cranico, arresto cardiocircolatorio prolungato, stato di male epilettico (convulsioni che si prolungano oltre i 30 minuti).\nPatogenesi.\nNel neonato prematuro i meccanismi responsabili del danno cerebrale sono correlati ai due quadri dell'emorragia intraventricolare e della leucomalacia periventricolare. Entrambi danno luogo a fenomeni di degenerazione della sostanza bianca che circonda i ventricoli cerebrali. Poich\u00e9 si tratta della zona in cui decorrono le fibre che collegano gli arti inferiori alle corrispondenti aree cerebrali motorie e di elaborazione sensoriale, l'esito \u00e8 solitamente una forma diplegica.\nNel neonato a termine pu\u00f2 verificarsi un'asfissia generalizzata, con danno diffuso dell'intero encefalo, che si manifesta come una tetraplegia; oppure, nel caso di un'occlusione di un'arteria cerebrale, la lesione pu\u00f2 verificarsi in parte o in tutto un emisfero cerebrale, determinando un'emiplegia di gravit\u00e0 variabile.\nClinica.\nAspetti clinici e decorso.\nQuesti sono largamente variabili a seconda della forma di paralisi cerebrale infantile e della gravit\u00e0.\nProblematiche muscolo-scheletriche.\nLe problematiche pi\u00f9 frequenti che possono coinvolgere l'apparato muscolo-scheletrico sono:\nPrevenzione.\nPoich\u00e9 le cause della PC sono varie, \u00e8 stata studiata un'ampia gamma di interventi preventivi.\nIl monitoraggio fetale elettronico non ha contribuito a prevenire la PC, e nel 2014 l'American College of Obstetricians and Gynecologists, il Royal Australian and New Zealand College of Obstetricians and Gynecologists e la Society of Obstetricians and Gynecologists del Canada hanno riconosciuto che non esistono benefici a lungo termine del monitoraggio fetale elettronico. Prima di questo, il monitoraggio fetale elettronico era ampiamente utilizzato per sostenere contenziosi ostetrici.\nIn quelli a rischio di parto precoce, il solfato di magnesio sembra ridurre il rischio di paralisi cerebrale. Non \u00e8 chiaro se aiuta coloro che sono nati a termine. In quelli ad alto rischio di parto pretermine, una review ha rilevato che la somministrazione di magnesio solfato ha inciso positivamente sulla prevenzione della CP;gli effetti avversi sui bambini del solfato di magnesio non erano significativi. Le madri che hanno ricevuto solfato di magnesio potrebbero manifestare effetti collaterali come depressione respiratoria e nausea.\nTrattamento.\nIl trattamento delle Paralisi Cerebrali Infantili ha visto il susseguirsi di vari metodi riabilitativi anche in conseguenza agli studi che sono stati fatti su tali patologie nel corso degli anni. In particolare, nel periodo che va dagli anni 1960-1970 gli studi sulle PCI si sono concentrati sul considerare queste patologie come aventi in comune una mancata maturazione del Sistema Nervoso per cui si ha il persistere di pattern motori primitivi (riflessi) anche in epoche successive al primo anno di vita in cui si dovrebbe verificare l'emergere degli schemi motori intenzionali. Ci\u00f2 ha portato ad una proposta sempre maggiore di interventi riabilitativi incentrati su tecniche di facilitazione neuromuscolare, con l'obiettivo di rimodellare le strutture corticali e recuperare le funzioni. Le metodiche pi\u00f9 diffuse che si riferiscono a tale approccio sono: il metodo Kabat. il metodo Bobath, il Vojta e il metodo Doman-Delacato. Successivamente, dal 1970 al 1980, vennero fatti nuovi studi che portarono al prevalere dell'idea di diagnosi e trattamento precoce. La diffusione della medicina preventiva ebbe dei notevoli risvolti positivi (il trattamento precoce porta risultati migliori rispetto ad interventi tardivi) ma anche dei risvolti negativi (spesso venivano diagnosticati bambini che in realt\u00e0 non avevano Paralisi Cerebrale Infantile).\nIn seguito, nel periodo che va dal 1980 al 1990, diversi studi in ambito della neurofisiologia, della psicologia cognitiva e della psicologia dello sviluppo contribuirono al diffondersi di ulteriori conoscenze riguardo le Paralisi Cerebrali Infantili. In particolare, gli studi sulla variabilit\u00e0 dello sviluppo motorio hanno portato ad un ribaltamento delle concezioni precedenti per cui lo sviluppo motorio nel bambino avviene grazie ad una maturazione endogena, bens\u00ec esso \u00e8 dato dall'interazione tra schemi motori innati e ambiente nel quale vengono sperimentati e in base al quale si modificano. Questa nuova concezione ha spostato l'attenzione, e quindi l'intervento riabilitativo, sulle interazioni bambino-ambiente. gli approcci riabilitativi che si diffusero in questo periodo furono quelli dell'educazione conduttiva e l'apprendimento nel gioco.\nAttualmente secondo gran parte degli autori, non esiste un trattamento specifico e univoco per tutte le forme di paralisi cerebrale infantile, sebbene esista attualmente un gran numero di metodiche riabilitative.\nIl progetto riabilitativo deve quindi necessariamente essere individualizzato. \u00c8 infatti opportuno evitare la rincorsa affannosa di una mera \"normalit\u00e0\" estetica del movimento, concentrando piuttosto l'intervento sull'interpretazione delle strategie di adattamento funzionale messe in atto dall'individuo.\nMolto schematicamente, sul piano funzionale l'intervento \u00e8 rivolto: nelle tetraplegie, al ristabilimento di una parziale organizzazione antigravitaria del sistema posturale; nelle diplegie, all'acquisizione della deambulazione autonoma o assistita; nelle emiplegie, al miglioramento delle capacit\u00e0 di manipolazione.\nOccorre ricordare che il soggetto con paralisi cerebrale infantile ha sub\u00ecto un danno pi\u00f9 o meno esteso dei propri sistemi di elaborazione degli input percettivi e degli output motori. Egli \u00e8 pertanto in grado di apprendere come sfruttare le proprie capacit\u00e0 residue, ma non \u00e8 in grado di apprendere la \"normalit\u00e0\", cio\u00e8 di utilizzare spontaneamente e automaticamente gli schemi motori fluidi e complessi tipici di un sistema nervoso centrale intatto.\nQuesto orientamento appare corretto soprattutto in relazione al ruolo oggi attribuito ai cosiddetti disturbi percettivi (o propriocettivi) nel determinare le principali caratteristiche cliniche della paralisi cerebrale infantile. Il riconoscimento dell'importanza dello studio dei disturbi percettivi ha gettato una nuova luce sul significato di fenomeni che in passato venivano interpretati come semplice paralisi motoria (Ferrari, 1997).\nUn progetto riabilitativo globale deve anche prevedere il coinvolgimento attivo della famiglia del soggetto con paralisi cerebrale infantile, predisponendo periodici colloqui di sostegno psicologico, e favorendo la partecipazione dell'intero nucleo familiare alle scelte terapeutiche.\nAttualmente la presa in carico riabilitativa multidisciplinare si avvale dei seguenti strumenti:\nIl progetto riabilitativo deve essere altamente individualizzato ed \u00e8 necessario che venga elaborato e monitorato da professionisti esperti. La paralisi cerebrale infantile comprende, infatti, un ampio ventaglio di situazioni, alcune molto lievi, altre di gravit\u00e0 intermedia, altre ancora gravissime: l'applicazione rigida e ripetitiva di qualunque 'metodo' o programma riabilitativo \u00e8 destinata, pertanto, all'insuccesso.\nCi\u00f2 che \u00e8 davvero importante \u00e8 considerare i vari elementi che compongono l'intervento riabilitativo, ognuno dei quali contribuisce all'efficacia dello stesso:"}
{"id": "304465", "revid": "22828", "url": "https://it.wikipedia.org/wiki?curid=304465", "title": "Pierro Albino", "text": ""}
{"id": "304477", "revid": "1986605", "url": "https://it.wikipedia.org/wiki?curid=304477", "title": "Lo spleen di Parigi", "text": "Lo spleen di Parigi o Piccoli poemi in prosa \u00e8 un'opera di Charles Baudelaire. I cinquanta pezzi che compongono l'opera sono stati scritti fra il 1855 ed il 1864. Una quarantina di essi furono pubblicati in diversi giornali dell'epoca, l'ultima decina venne pubblicata tra il 1867 e il 1869.\nIl titolo originale \"Petits po\u00e8mes en prose\" \u00e8 sovente seguito dal sottotitolo \"Le spleen de Paris\", da quando il 7 febbraio 1864, il quotidiano francese \"Le Figaro\", pubblica quattro racconti della raccolta intitolandoli \"Le spleen de Paris\". Quest'ultimo, infatti, \u00e8 il primo titolo scelto dal poeta, ma fu rifiutato dell'editore che riteneva pi\u00f9 opportuno il titolo \"Petits Po\u00e8mes en prose\".\nTuttavia, in Italia, differenti edizioni hanno riportato talvolta la traduzione del secondo, talvolta di entrambi i titoli.\nI poemetti non hanno un particolare ordine, sono provocatori e sondano sentimenti, abitudini e personaggi della Parigi di quel secolo. \nBaudelaire ha detto del suo lavoro: \"Questi sono i nuovi fiori del male, ma con pi\u00f9 libert\u00e0, molti pi\u00f9 dettagli, e molta pi\u00f9 satira\" ()."}
{"id": "304478", "revid": "116326229", "url": "https://it.wikipedia.org/wiki?curid=304478", "title": "OGLE-2005-BLG-390L b", "text": "OGLE-2005-BLG-390L b \u00e8 un pianeta extrasolare che orbita attorno alla stella OGLE-2005-BLG-390L, nella costellazione del Sagittario, in direzione del centro della Via Lattea, ad oltre 20.000 anni luce dal sistema solare.\nScoperta.\nLa scoperta del pianeta \u00e8 stata annunciata congiuntamente il 25 gennaio 2006 da tre progetti simili ma indipendenti: il Probing Lensing Anomalies Network/Robotic Telescope Network (PLANET/Robonet), l'Optical Gravitational Lensing Experiment (OGLE) e il Microlensing Observations in Astrophysics (MOA).\nTutti e tre utilizzano la tecnica del microlensing gravitazionale per cercare pianeti in orbita ad altre stelle.\nCaratteristiche.\nOGLE-2005-BLG-390L b orbita la propria stella a una distanza compresa tra le 2 e le 4,1 UA. Questo margine di differenza non rappresenta l'eccentricit\u00e0 (che non \u00e8 nota) ma dipende da possibili errori di misura. Il pianeta impiega circa 10 anni terrestri per effettuare un'orbita completa attorno alla propria stella, una fredda nana rossa.\nAl tempo della scoperta di OGLE-2005-BLG-390Lb non si conoscevano altri pianeti extrasolari di piccole dimensioni con orbita pi\u00f9 lontana dalla propria stella di 0,15 UA.\nLa massa del pianeta \u00e8 stimata in 5,5 volte quella della Terra. Alcuni astronomi ipotizzano possa avere un nucleo roccioso come la Terra e una sottile atmosfera.\nData la distanza dalla stella e il fatto che esso orbiti intorno ad una fredda nana rossa, la temperatura superficiale potrebbe essere circa 50\u00b0 K (-220\u00b0 C). Quindi il pianeta \u00e8 di tipo roccioso, ci\u00f2 significa che la superficie \u00e8 coperta da materiali volatili ghiacciati che sulla Terra sono normalmente allo stato gassoso o liquido: acqua, ammoniaca, metano e azoto sarebbero tutti allo stato solido. Se invece non fosse un pianeta roccioso assomiglierebbe molto a un pianeta gassoso ghiacciato come Urano, sebbene molto pi\u00f9 piccolo.\nSebbene la dimensione e la possibile composizione chimica siano elementi inusuali negli esopianeti, il fatto maggiormente degno di nota nella scoperta di OGLE-2005-BLG-390Lb \u00e8 che orbita ad una distanza relativamente lontana dalla propria stella. Prima di questo pianeta, gli altri \"piccoli\" pianeti scoperti, come ad esempio Gliese 876 d, si trovavano tutti in orbite estremamente vicine alle loro stelle. OGLE-2005-BLG-390Lb mostra una combinazione di dimensione e orbita tali da non essere fuori posto nel nostro sistema solare.\nMichael Turner, vice direttore al dipartimento di matematica e fisica della National Science Foundation, ha dichiarato che \"Il team ha scoperto il pianeta pi\u00f9 simile alla Terra finora conosciuto\".\nAl momento della scoperta, gli unici pianeti pi\u00f9 piccoli di OGLE-2005-BLG-390Lb erano stati individuati attorno alla pulsar PSR B1257+12."}
{"id": "304482", "revid": "2043648", "url": "https://it.wikipedia.org/wiki?curid=304482", "title": "Sedimentazione", "text": "La sedimentazione in fisica \u00e8 un processo per cui particelle sospese in un fluido si accumulano a causa dell'esistenza di un campo di forza. Questo pu\u00f2 essere provocato dalla forza di gravit\u00e0 (\"sedimentazione per gravit\u00e0\" o \"decantazione\"), dalla forza centrifuga (\"sedimentazione centrifuga\"), o dalla forza elettrica (elettrodecantazione, elettroforesi, dielettroforesi). \nSedimentazione per gravit\u00e0.\nLa decantazione (o sedimentazione per gravit\u00e0) \u00e8 un metodo meccanico di separazione delle fasi che compongono un'emulsione o una sospensione basato sul processo della \"sedimentazione\" spontanea.\nQuesto metodo separa le fasi sfruttando la forza di gravit\u00e0. Esso risulta quindi tanto pi\u00f9 efficace quanto maggiore \u00e8 la densit\u00e0 delle particelle in sospensione rispetto a quella del liquido che fa da solvente. Un altro parametro che influisce sulla decantazione \u00e8 la dimensione delle particelle sospese. Pi\u00f9 sono piccole meno la decantazione risulta efficace.\nSedimentazione libera.\nPer \"sedimentazione libera\" si intende la sedimentazione di una singola particella in un fluido puro, in assenza di altre particelle circostanti (ovvero in condizione di diluizione infinita).\nDa un punto di vista lagrangiano, si ha un breve intervallo di tempo iniziale in cui la particella accelera, finch\u00e9 non si ha il raggiungimento della velocit\u00e0 terminale di caduta della particella, in corrispondenza della quale la velocit\u00e0 di caduta rimane costante.\nLa \"sedimentazione libera\" avviene in accordo alla legge di Stokes, che predice la \"velocit\u00e0 terminale di caduta\" formula_1 di una particella sferica in un fluido in regime laminare:\nin cui formula_3 e formula_4 sono le densit\u00e0 della particella e del fluido, formula_5 \u00e8 il raggio della particella, formula_6 rappresenta la viscosit\u00e0 del fluido, e formula_7 \u00e8 la costante di accelerazione di gravit\u00e0 della Terra (pari a circa 9,81 ms\u22122).\nSedimentazione ostacolata.\nLa sedimentazione di un insieme di particelle in un fluido viene chiamata \"sedimentazione ostacolata\", in contrapposizione alla \"sedimentazione libera\".\nSi parla di \"sedimentazione ostacolata\" in quanto la velocit\u00e0 di caduta di ogni particella viene ad essere influenzata dalla presenza delle particelle circostanti.\nIn particolare, per un sistema di particelle di densit\u00e0 uguale e dimensioni variabili tra formula_8 e formula_9, se fissiamo la nostra attenzione su una particella di raggio formula_10, la sua \"velocit\u00e0 terminale di caduta\" sar\u00e0 aumentata dalle particelle circostanti di raggio maggiore di formula_10, che hanno un'azione di trascinamento sulla particella in questione, e allo stesso tempo sar\u00e0 diminuita dalle particelle circostanti di raggio minore di formula_10, che avranno l'effetto di aumentare la viscosit\u00e0 apparente del fluido.\nTest del cilindro.\nNon essendo applicabile la legge di Stokes, nel caso di sedimentazione ostacolata si ricorre al \"test del cilindro\" per la misurazione della velocit\u00e0 di caduta dell'insieme di particelle (o \"velocit\u00e0 di sedimentazione\" o \"velocit\u00e0 di settling\").\nLa trattazione seguente \u00e8 valida se la distribuzione dei diametri delle particelle non \u00e8 ampia, ovvero se\nformula_13\nin cui formula_14 indica il diametro delle particelle da sedimentare, misurabile con un'operazione di setacciatura.\nLa miscela viene innanzitutto agitata in un recipiente cilindrico, in modo da azzerare eventuali gradienti di concentrazione.\nPer effetto dell'azione del campo gravitazionale si creer\u00e0 un'interfaccia vicino al pelo libero tra miscela liquido-solido (A) e liquido chiarificato (B), mentre le particelle iniziano a sedimentare al fondo del cilindro, creando una zona di inizio sedimentazione (C) e uno strato di particelle sedimentate (D).\nDopo un certo intervallo di tempo, si distingueranno solo due zone: una di liquido chiarificato (B) e una di particelle sedimentate (D).\nSi misura l'altezza dell'interfaccia tra liquido chiarificato e le zone sottostanti, ottenendo un diagramma altezza-tempo (h-t), da cui si ricava la velocit\u00e0 di sedimentazione."}
{"id": "304489", "revid": "682087", "url": "https://it.wikipedia.org/wiki?curid=304489", "title": "Propriocettivi", "text": ""}
{"id": "304492", "revid": "729019", "url": "https://it.wikipedia.org/wiki?curid=304492", "title": "Maxim (mitragliatrice)", "text": "La mitragliatrice Maxim \u00e8 il primo modello funzionante di arma automatica portatile.\nSviluppo.\nDeve il suo nome all'inventore americano Hiram Maxim che la invent\u00f2 nel 1885. La prima arma automatica \"portatile\" (che nella sua prima versione richiedeva 4-6 uomini per il maneggio) mostr\u00f2 nei primi test una capacit\u00e0 di fuoco massima di 500 colpi al minuto, il che la rendeva un'arma devastante. A differenza di altri modelli come la mitragliatrice Gatling, sfruttava il rinculo per espellere la cartuccia esplosa e camerarne un'altra anzich\u00e9 richiedere un uomo al meccanismo a manovella. L'arma fu adottata dall'esercito inglese nel 1889 ed ebbe il suo battesimo del fuoco nel 1894 nella guerra dei Matabele, contro una trib\u00f9 Zulu insorta. In uno scontro, 50 uomini riuscirono a mettere in fuga 5000 guerrieri con solo 4 Maxim. Fu ben presto adottata da quasi tutte le forze militari europee e contribu\u00ec alla velocissima colonizzazione dell'Africa alla fine del XIX secolo.\nA testimonianza del ruolo assunto dalla Maxim in queste vicende si pu\u00f2 citare l'epigramma coniato da Hillaire Belloc\nSuccessivamente furono molte le varianti di quest'arma e le copie pi\u00f9 o meno fedeli da parte di altre nazioni. Intorno al 1912 l'Inghilterra introdusse la mitragliatrice Vickers (le ditte Vickers e Maxim si erano fuse). La versione tedesca Maschinengewehr 08 era dotata di un manicotto di raffreddamento pieno di acqua, avvolto intorno alla canna per offrire l'adeguato raffreddamento in condizioni di fuoco continuato. Poteva sparare fino a 2500 colpi prima che si dovesse cambiare la canna oppure sostituire i 4 litri di acqua contenuti nel manicotto. Il calibro era di 7,92\u00a0mm e usava nastri di munizioni da 250 colpi. Fu definitivamente abbandonata solo nel 1942."}
{"id": "304496", "revid": "404338", "url": "https://it.wikipedia.org/wiki?curid=304496", "title": "Ultimate Wolverine", "text": "Ultimate Wolverine \u00e8 un personaggio dei fumetti dell'universo Ultimate Marvel creato da Mark Millar, un mutante dal passato ignoto che \u00e8 la versione aggiornata del classico Wolverine.\nUltimate Wolverine, rispetto alla sua controparte classica \u00e8 ancora pi\u00f9 controverso e tormentato: non gode della stessa fiducia da parte dei suoi compagni ed ha un rapporto perlomeno ambiguo con Magneto; per sua stessa ammissione, ha cercato anche di uccidere Ciclope perch\u00e9 era attratto dalla sua ragazza (Jean Grey).\nWolverine ha un rapporto di rivalit\u00e0/amicizia con l'Uomo Ragno del suo universo, che ricorda molto quello che l'Uomo Ragno classico aveva con la Torcia Umana dei Fantastici Quattro. In una storia pubblicata nel 2005 sulle pagine di \"Ultimate Spider-Man\", i due si trovano nell'imbarazzante situazione di avere i corpi scambiati con delle conseguenze esilaranti.\nIn questo universo narrativo, una delle trame pi\u00f9 importanti \u00e8 il tentativo da parte di molti criminali (Sabretooth, Lady Deathstrike) di ottenere l'adamantio di Wolverine per i propri fini, perch\u00e9 la formula di questo metallo \u00e8 un segreto del governo statunitense ed \u00e8 quasi impossibile da duplicare.\nBiografia del personaggio.\nDel passato di Wolverine si sa ben poco; stando a quanto raccontato da Capitan America, era James Howlett, un soldato delle truppe paracadutiste del Canada con cui fece diversi lanci durante la seconda guerra mondiale.\nDurante\" Ultimate Origins\" si scoprono grandi segreti sul passato del canadese. Durante la Seconda Guerra Mondiale viene arrestato insieme a Nick Fury per crimini di guerra. Il primo viene trasferito in Canada per il progetto Arma X, il secondo negli Stati Uniti per il progetto Rinascita, con l'intento di creare un Super-Soldato. Mentre Fury reagisce perfettamente all'esperimento, Logan si trasforma nel \"Mutante 0\" (e gli viene innestato lo scheletro di Adamantio), mutazione dovuta alla enorme quantit\u00e0 di esperimenti. Mentre il gene mutante si diffonde, il giovane Erik Leshnerr (figlio di una scienziata di Arma X) lo libera dalla sua prigionia.\nCapitan America lo chiamava Lucky Jim per la sua capacit\u00e0 (allora inspiegabile) di guarire rapidamente da ogni tipo di ferita.\nSabretooth sostenne che Wolverine aveva una moglie e un figlio, e rivendic\u00f2 con orgoglio di averli uccisi personalmente. Se dicesse o meno la verit\u00e0 resta da stabilire, ma \u00e8 stato scoperto in seguito un anello nuziale che apparteneva a Wolverine.\nNei primi albi di \"Ultimate X-Men\" Wolverine \u00e8 inizialmente un assassino che lavora per la Confraternita dei mutanti malvagi di Magneto ed \u00e8 inviato ad infiltrarsi negli X-Men per uccidere Charles Xavier. In questa \"continuity\" corteggia subito e intensamente Jean Grey, con cui avr\u00e0 una relazione. Ma lei lo lascia quando scopre che era stato ingaggiato per assassinare Xavier. Cos\u00ec Wolverine passa dalla parte degli X-Men, abbandonando la sua missione. In seguito, come detto, cerca di eliminare Ciclope (Scott Summers) pensando che cos\u00ec si pongano le condizioni per proseguire la sua relazione con Jean Grey. Scott per\u00f2 sopravvive e quando Jean scopre ci\u00f2 che ha fatto Logan lo ripudia di nuovo.\nQuesta esperienza ebbe un profondo effetto su di Logan. Si rese conto di quanto male aveva fatto tradendo i suoi amici e svilupp\u00f2 un profondo senso di responsabilit\u00e0. Ha anche mostrato un lato protettivo verso i pi\u00f9 giovani X Men, affezionandosi a Rogue e soffrendo per la sua momentanea dipartita dal gruppo. Inoltre stabilisce un legame d'amicizia (o perlomeno di rispetto reciproco) con Ciclope.\nWolverine combatte pi\u00f9 volte contro Sabretooth. La prima volta Sabretooth era in vantaggio, fino a quando il canadese non lo colp\u00ec all'inguine, facendolo cadere gi\u00f9 da una scogliera. La seconda volta, dopo una feroce battaglia, Sabretooth inizia a beffarsi di Logan dicendo che non morir\u00e0 mai e che torner\u00e0 sempre a perseguitarlo. Wolverine gli rispose decapitandolo.\nIl tentativo non avr\u00e0 l'esito sperato in quanto sar\u00e0 proprio Sabretooth a cercare d'attaccare Wolverine, mentre quest'ultimo si trova in un bar con Tempesta, e rivelargli di essere suo figlio, il che, in effetti, spiegherebbe la natura molto simile dei loro poteri (questa tesi in realt\u00e0 \u00e8 stata confermata essere falsa). Victor giustifica la sua sopravvivenza spiegando che il colpo del canadese aveva lasciato la sua testa attaccata al corpo, anche se solo da un sottile strato di pelle e nervi e questo gli aveva permesso di guarire. In questa occasione Sabretooth mostra degli artigli simili a quelli di Logan, ma in numero di quattro e con l'attaccatura sulle nocche; prima, invece, aveva utilizzato le unghie affilate delle dita.\nLa veridicit\u00e0 di questa affermazione \u00e8 tutta da verificare, poich\u00e9 Victor non sembra particolarmente lucido ed \u00e8 certo che lavori con il dott. Cornelius, uno degli scienziati di Arma X.\nDopo averla salvata dalla sua ex amica Mariko (la versione ultimate di Lady Deathstike), Wolverine ha iniziato una relazione con Tempesta, che lasciata da Hank McCoy (Bestia), si \u00e8 rivelata attratta da lui, anche se i sentimenti del canadese sono piuttosto ambigui.\nDurante \"Ultimate Wolverine vs. Hulk\" viene ingaggiato da Nick Fury per combattere Hulk. Nella saga Wolverine sconfigge She Hulk e alla fine diventa una sorta di amico dello stesso Hulk.\nDurante Ultimatum viene ucciso da Magneto, il quale lo attacca con il visore di Ciclope e l'armatura di Iron Man, e successivamente gli estrae l'adamantio dalle ossa. Ne rimane soltanto l'avambraccio (ancora ricoperto di amadantio), il quale viene prima custodito dallo S.H.I.E.L.D. nel tentativo di clonare Logan (senza successo, dato che Magneto, con i suoi poteri, \u00e8 riuscito a distruggere ogni singola cellula), e successivamente rubato da Kitty Pride.\nPoteri e abilit\u00e0.\nUltimate Wolverine ha tutte le capacit\u00e0 del Wolverine classico. Ha anch'egli un fattore rigenerante che gli consente di guarire rapidamente da ogni tipo di ferita, ma \u00e8 superato da quello di Lady Deathstike. Il suo fattore di guarigione alla fine non si \u00e8 rilevato talmente potente da guarirlo quando Magneto gli estrasse lo scheletro. Va per\u00f2 notato che la principale capacit\u00e0 del fattore rigenerante di Wolverine \u00e8 quella di sopravvivere e non semplicemente guarire. Si ritiene infatti che Ultimate Wolverine non sarebbe dovuto morire in \"Ultimatum\", dato che in passato era gi\u00e0 riuscito a sopravvivere all'essere strappato in due da Hulk, alla decapitazione e a un'esplosione nucleare.\nLo scheletro di Wolverine \u00e8 stato rivestito di adamantio ed ha acquisito degli artigli retrattili per mano. Pare per\u00f2 che l'adamantio di questo universo non sia indistruttibile, ma solo molto pi\u00f9 duro dell'acciaio.\nInoltre \u00e8 immune alla telepatia, possiede forza, rapidit\u00e0 e agilit\u00e0 sovrumane e olfatto, udito e vista ipersviluppati (inizialmente pi\u00f9 del Wolverine classico)."}
{"id": "304498", "revid": "124935810", "url": "https://it.wikipedia.org/wiki?curid=304498", "title": "Phoenicopterus", "text": "Phoenicopterus \u00e8 un genere di uccelli della famiglia Phoenicopteridae, diffuso sia nel continente americano che in Europa, Asia e Africa.\nSono uccelli sociali, che vivono in grossi stormi nelle aree acquatiche e le cui dimensioni vanno .\nLe specie pi\u00f9 grandi si nutrono in habitat salini o desertici. I nidi sono fatti di fango compatto e hanno la forma di tumulo con una cima concava, nella quale viene deposto un singolo uovo bianco.\nIn epoca romana la loro lingua era una prelibatezza. Scriveva Marziale (\"Xenia\"): \"Le penne rosse mi danno il nome, ma la mia lingua piace ai golosi. E se la mia lingua potesse parlare?\"\nEtimologia.\nIl nome scientifico del fenicottero deriva nome che gi\u00e0 nella Grecia antica indicava il fenicottero; il nome \u00e8 composto .\nIl nome inglese \"flamingo\" deriva dal portoghese o dallo spagnolo \"flamengo\", \"flame coloured\" (color fiamma)\nBiologia.\nI fenicotteri si nutrono filtrando cianobatteri, crostacei e molluschi.\nIl loro becco dalla forma ricurva si \u00e8 adattato appositamente per separare fango e silice dal cibo che consumano e questi uccelli lo usano, unici nel loro genere, in posizione capovolta. Il filtraggio di cibo \u00e8 possibile grazie a strutture pelose, dette lamelle, che allineano le mandibole e la grande lingua dalla superficie ruvida. I fenicotteri sono inoltre noti per stare in equilibrio su una sola zampa mentre stanno in piedi e si nutrono.\nI piccoli escono dal guscio con un piumaggio bianco, ma le piume di un fenicottero nella fase adulta sono di un colore che va dal rosa chiaro al rosso vermiglio, dovuto al carotene presente nel cibo. Un fenicottero ben nutrito e in salute \u00e8 molto variopinto; quanto pi\u00f9 \u00e8 rosa, tanto pi\u00f9 \u00e8 desiderabile come partner. Un fenicottero bianco o pallido, comunque, di solito \u00e8 malato o denutrito.\nI fenicotteri producono una sostanza simile al \"latte di piccione\", costituito da grassi, proteine e carboidrati, che viene prodotto in ghiandole allineate nel tratto digerente superiore. Entrambi i genitori nutrono i loro piccoli e i giovani fenicotteri si nutrono di questo \"latte\" per circa due mesi, finch\u00e9 il loro becco non \u00e8 abbastanza sviluppato da poter filtrare il cibo.\nTassonomia.\nIl genere \"Phoenicopterus\" raggruppa tre specie:\nEvoluzione.\nI fenicotteri si sono probabilmente sviluppati nel Terziario inferiore (circa 50 milioni di anni fa); fossili appartenenti a un genere di uccello, noto come \"Juncitarsus\", fanno supporre che i fenicotteri derivino da primitivi caradriiformi (Charadriiformes), e non da ciconiiformi (Ciconiiformes) come precedentemente si pensava. Numerosi resti fossili di animali simili a fenicotteri (Palaelodidae) si rinvengono in terreni dell'Oligocene in Europa, Nordamerica e Australia. Probabilmente queste forme non possedevano il caratteristico becco specializzato dei fenicotteri attuali. Il pi\u00f9 antico vero fenicottero \u00e8 \"Phoenicopterus croizeti\", dell'Oligocene della Francia, gi\u00e0 dotato del tipico rostro incurvato. In Africa \u00e8 noto \"Phoenicopterus aethiopicus\" del Miocene superiore, mentre in Australia i fenicotteri abbondavano fin dall'Oligocene superiore (\"Phoeniconotius\" dalle forme robuste, \"Phoenicopterus novaehollandiae\"), circa 25 milioni di anni fa.\nCiclo Vitale.\nI fenicotteri sono animali sociali; vivono in colonie il cui numero pu\u00f2 arrivare al migliaio. Si pensa che queste grandi colonie abbiano tre scopi: evitare i predatori, massimizzare il consumo di cibo e usare in modo pi\u00f9 efficiente siti di nidificazione poco adatti.\nPrima di riprodursi, le colonie di fenicotteri si dividono in gruppi di riproduzione da circa 15 a 50 esemplari. In questi gruppi, sia i maschi che le femmine eseguono rituali d'accoppiamento sincronizzati. I membri di un gruppo stanno insieme e si esibiscono davanti agli altri membri prima allungando il collo, poi emettendo richiami scuotendo la testa e infine sbattendo le ali.\nLa dimostrazione non sembra diretta verso un altro esemplare preciso, ma in modo casuale. Questi spettacoli stimolano la \"nidificazione sincrona\" e aiutano ad accoppiare quegli uccelli che non hanno ancora un compagno.\nI fenicotteri formano forti rapporti di coppia, sebbene nelle colonie pi\u00f9 grandi, i fenicotteri possano decidere di cambiare partner, presumibilmente perch\u00e9 ci sono pi\u00f9 possibilit\u00e0 di scelta. \nLe coppie di Fenicotteri costruiscono e difendono i territori di nidificazione. Individuano un punto adatto sulla distesa fangosa per costruire un nido e di solito \u00e8 la femmina a scegliere il posto.\nL'accoppiamento di solito avviene durante la costruzione del nido, e a volte viene interrotto da un'altra coppia di fenicotteri che cerca di usurpare il sito di nidificazione per farne uso loro. I fenicotteri difendono aggressivamente il loro punto di nidificazione. \nIl nido viene costruito da entrambi ed entrambi collaborano alla protezione del nido e delle uova.\nSono stati documentati casi di coppie dello stesso sesso.\nDopo la schiusa delle uova, l'unico compito dei genitori \u00e8 l'alimentazione dei piccoli. Sia il maschio e la femmina nutrono i pulcini con il latte del gozzo, prodotto da ghiandole che tappezzano la parte superiore del tratto digestivo (non solo il gozzo). L'ormone prolattina ne stimola la produzione. Questo latte contiene grassi, proteine, e globuli rossi e bianchi.\nPer i primi 6 giorni dopo la schiusa delle uova, gli adulti rimangono vicino al nido. Intorno ai 7-12 giorni di vita, i pulcini cominciano a muoversi fuori dal loro nido e ad esplorare i dintorni. Quando hanno due settimane, i pulcini si riuniscono in gruppi, chiamati \"microcr\u00e8ches\" (come degli asili nido), e i loro genitori li lasciano soli. Dopo un po' diventano \"cr\u00e8ches\" di migliaia di pulcini. I pulcini che non stanno all'interno delle loro cr\u00e8ches sono facili prede per i predatori."}
{"id": "304504", "revid": "30909", "url": "https://it.wikipedia.org/wiki?curid=304504", "title": "Quake 3 Arena", "text": ""}
{"id": "304514", "revid": "123046171", "url": "https://it.wikipedia.org/wiki?curid=304514", "title": "Ghetto di \u0141\u00f3d\u017a", "text": "Il ghetto di \u0141\u00f3d\u017a, con oltre 200.000 abitanti, \u00e8 stato per grandezza il secondo tra i ghetti nazisti istituiti dal Terzo Reich in Polonia, dopo quello di Varsavia. Situato nella citt\u00e0 di \u0141\u00f3d\u017a ed inizialmente inteso come un campo solo temporaneo di raccolta per ebrei, il ghetto venne trasformato in un importante centro industriale a basso costo di manodopera per la Germania nazista ed in special modo per l'esercito tedesco. La popolazione del ghetto fu progressivamente ridotta dalle disumane condizioni di vita e di lavoro e dall'invio di decine e decine di migliaia di bambini e anziani nei campi di sterminio. A causa dell'elevata produttivit\u00e0 il ghetto riusc\u00ec tuttavia a sopravvivere fino all'agosto 1944 quando la popolazione rimasta (72.000 persone) venne deportata e uccisa ad Auschwitz. Fu l'ultimo ghetto polacco ad essere liquidato. Solo poche migliaia furono i sopravvissuti.\nA differenza di altri ghetti nazisti, esiste un'abbondante documentazione relativa al ghetto di \u0141\u00f3d\u017a, inclusa una cronaca dettagliata semi-ufficiale redatta giorno per giorno dal 12 gennaio 1941 al 30 luglio 1944 a cura del Consiglio ebraico del Ghetto, oltre a diari di testimoni come quello di Dawid Sierakowiak e a migliaia di fotografie del ghetto scattate clandestinamente dai fotografi Henryk Ross e Mendel Grossman.\nFondazione del ghetto.\nLe forze tedesche di occupazione entrarono a \u0141\u00f3d\u017a il 9 settembre 1939, festosamente accolte dalla popolazione di origine tedesca. La citt\u00e0 contava allora 672.000 abitanti dei quali circa un terzo (223.000) erano ebrei. \u0141\u00f3d\u017a, rinominata \"Litzmannstadt\", venne direttamente annessa al \"Reichsgau Wartheland\" entrando cos\u00ec a far parte della Grande Germania. Come parte del \"Reich\" la citt\u00e0 sarebbe dovuta essere sottoposta ad un rapido processo di \"arianizzazione\": la popolazione di origine ebraica doveva essere espulsa verso il Governatorato Generale mentre quella polacca doveva essere drasticamente ridotta e trasformata in manodopera schiava al servizio dell'industria tedesca.\nCon l'arrivo delle truppe tedesche, pi\u00f9 di 70.000 ebrei lasciarono \u0141\u00f3d\u017a per rifugiarsi in altre citt\u00e0 o nei territori occupati dell'Unione Sovietica. Ne rimanevano comunque in citt\u00e0 pi\u00f9 di 150.000.\nLe grandi sinagoghe monumentali della citt\u00e0 furono le prime ad essere distrutte gi\u00e0 nel novembre 1939. La prima menzione per la fondazione di un ghetto apparve in un ordine del nuovo governatore nazista Friedrich \u00dcbelh\u00f6r datato 10 dicembre 1939 che parlava della creazione di una zona di raccolta temporanea per gli ebrei locali al fine di semplificare le operazioni di deportazione. Entro il 1\u00ba ottobre 1940 la deportazione avrebbe dovuto essere completata e la citt\u00e0 avrebbe dovuto essere dichiarata \"Judenrein\" (libera da ebrei). (testo dell'ordine, in inglese). I progetti per una rapida degiudaizzazione della citt\u00e0 si rivelarono per\u00f2 ben presto impraticabili, per i problemi pratici e logistici che la rilocazione di un numero cos\u00ec ampio di persone avrebbe comportato.\nLa fondazione del ghetto fu preceduta da una serie di misure anti-ebraiche (ed in parte anche anti-polacche), attraverso le quali gli ebrei vennero spogliati dei loro beni e obbligati ad indossare la \"stella di Davide\" su di un bracciale giallo che permetteva una loro semplice identificazione. Durante l'invasione molti ebrei, specialmente della classe politica ed intellettuale, erano fuggiti verso il Governatorato Generale o ancora pi\u00f9 ad est, verso le zone della Polonia occupate dall'Unione Sovietica. L'8 febbraio 1940 fu dato ordine agli ebrei di risiedere solo in alcune specifiche vie nella citt\u00e0 vecchia di \u0141\u00f3d\u017a e dell'adiacente quartiere di Baluty, aree che successivamente divennero i limiti del ghetto. Un pogrom istigato dalle forze di occupazione avvenuto il 1\u00ba marzo, durante il quale circa 350 ebrei vennero uccisi, velocizz\u00f2 il reinsediamento nelle zone \"concesse\" nella speranza di un miglior trattamento. Nei due mesi successivi attorno al ghetto venne eretta una barriera di travi di legno e filo spinato in maniera da isolarlo completamente dal resto della citt\u00e0. Il 1\u00ba maggio 1940 gli ebrei vennero ufficialmente rinchiusi nel ghetto.\nDemografia.\nSecondo i dati ufficiali del censimento effettuato il 12 giugno 1940, il ghetto contava inizialmente 160.320 persone: ai 153.849 residenti a \u0141\u00f3d\u017a si erano aggiunti 6.471 ebrei dai villaggi della provincia.\nNei mesi e negli anni successivi la popolazione del ghetto crebbe ulteriormente in conseguenza dell'arrivo di circa altre 45.000 persone. Si trattava in primo luogo di 19.722 ebrei deportate tra il 17 ottobre e il 4 novembre 1941 dall'Europa centrale: da Germania, Austria, Lussemburgo, e dal Protettorato di Boemia e Moravia, principalmente dal campo di concentramento di Theresienstadt.\nTra il 5 e il 9 novembre 1941, arrivarono a \u0141\u00f3d\u017a 5.007 rom dal confine austro-ungherese, di cui 2.689 bambini. Ai rom fu riservata una speciale sezione all'interno del ghetto.\nTra il 7 dicembre 1941 e il 28 agosto 1942 giunsero altri 17.826 ebrei dai tanti piccoli ghetti della regione che furono progressivamente smantellati.\nInfine, dal dicembre 1942 entr\u00f2 in funzione anche il campo di concentramento per bambini polacchi di \u0141\u00f3d\u017a (il cosiddetto Kinder-KZ Litzmannstadt o campo di via Przemys\u0142owa) che raccolse bambini polacchi non-ebrei, tra gli 8 e i 16 anni, orfani o i cui genitori erano in prigione, oppure abbandonati, o arrestati per piccoli crimini. Vi transiteranno alcune migliaia di bambini.\nFurono dunque oltre 200.000 le persone che risiedettero all'interno dei confini del ghetto di \u0141\u00f3d\u017a durante gli anni della sua esistenza.\nCondizioni di vita.\nLe condizioni di vita nel ghetto erano durissime. Per assicurarsi che non fosse possibile nessun contatto tra la popolazione ebrea e quella polacca i tedeschi adibirono al servizio di ronda attorno al ghetto due speciali unit\u00e0 di polizia. Ogni ebreo trovato all'esterno del ghetto poteva, per legge, essere ucciso a vista. Il 10 maggio 1940 vennero emanati ulteriori ordini tesi ad interrompere ogni forma di commercio tra ebrei e non-ebrei con severissime pene in caso di trasgressione.\nNegli altri ghetti in Polonia un'economia sotterranea basata sul contrabbando di alimenti e merci ebbe modo di fiorire rendendo meno duro l'isolamento del ghetto con il mondo esterno; a \u0141\u00f3d\u017a, a causa dei severi controlli, questo fu virtualmente impossibile e gli ebrei dovettero basarsi per la loro sussistenza esclusivamente sulle autorit\u00e0 tedesche dalle quali dipendevano per cibo, medicine e per tutti i rifornimenti essenziali. Per inasprire ulteriormente la situazione l'unica moneta legale del ghetto era uno speciale \"buono\" per il ghetto e non aveva, quindi, corso legale nel resto della citt\u00e0. Trovandosi in condizioni disperate, gli ebrei affamati cambiarono i loro ultimi valori con questo \"buono\", velocizzando cos\u00ec il processo di spoliazione totale dei loro beni.\nLe malattie erano un altro grave problema con il quale gli abitanti del ghetto dovettero quotidianamente confrontarsi. I rifornimenti di medicinali erano ampiamente insufficienti ed il ghetto decisamente sovrappopolato. L'intera popolazione era racchiusa in una superficie di appena 4 chilometri quadrati di cui solo 2,4 di abitazioni e quindi abitabili. Inoltre le scorte di combustibile per riscaldamento erano minime e gli abitanti si videro costretti a bruciare di tutto per sopravvivere ai freddi inverni polacchi. Le statistiche ufficiali compilate dallo Judenrat sono impressionanti, mostrano che oltre 45.000 ebrei morirono di stenti nel ghetto (per fame, freddo, malattie, maltrattamenti ed esecuzioni sommarie): 8.475 nel 1940, 11.456 nel 1941, 18.046 nel 1942, 4.573 nel 1943, e 2.778 nel 1944. Ad essi si aggiungono 719 rom e 136 bambini polacchi, che perirono nei campi annessi al ghetto ebraico.\nChaim Rumkowski ed il Consiglio ebraico.\nPer organizzare la popolazione locale fu stabilito anche all'interno del ghetto di \u0141\u00f3d\u017a un \"Judenrat\" (consiglio ebraico) e un reparto di polizia ebraica con il compito di eseguire gli ordini delle autorit\u00e0 tedesche e vigilare su eventuali fughe. Il \"Juden\u00e4lteste\", presidente del \"Judenrat\", Mordechai Chaim Rumkowski \u00e8 ancora oggi considerato una delle figure pi\u00f9 controverse dell'Olocausto a causa del suo comportamento verso i suoi stessi correligionari.\nSoprannominato beffardamente \"re Chaim\" dagli ebrei, egli ottenne dalle autorit\u00e0 tedesche un potere mai concesso prima ad un ebreo. Le autorit\u00e0 lo autorizzarono a \"prendere ogni necessaria misura\" per mantenere l'ordine all'interno del ghetto.\nAnche se formalmente subordinato all'ufficiale tedesco Hans Biebow, Rumkowski esercit\u00f2 un assoluto potere dittatoriale all'interno del ghetto e lo trasform\u00f2 in un enorme complesso industriale al servizio della Germania. Convinto che la produttivit\u00e0 ebraica avrebbe salvato le loro vite impose alla popolazione 12 ore di lavoro giornaliero in terribili condizioni producendo divise, oggetti in legno, carpenteria e materiale elettrico per la \"Wehrmacht\" tedesca. Entro il 1943 oltre il 95% della popolazione adulta era impiegato all'interno di 117 laboratori ed industrie, che come si vant\u00f2 Rumkowski con il sindaco di \u0141\u00f3d\u017a erano \"una vera miniera d'oro\"\". In effetti a causa dell'estrema produttivit\u00e0 il ghetto di \u0141\u00f3d\u017a sopravvisse pi\u00f9 a lungo di ogni altro ghetto in Polonia.\nSotto il dominio di Rumkowski si stabil\u00ec un minimo di eguaglianza tra tutte le persone che risiedevano nel ghetto. Il cibo era distribuito in egual misura a tutti e, in maniera spesso sotterranea, proseguirono attivit\u00e0 educative e culturali. Nonostante questo, le condizioni del ghetto rimasero molto dure e la popolazione era totalmente dipendente dalle autorit\u00e0 tedesche per i rifornimenti. L'insoddisfazione nei confronti di Rumkowski port\u00f2 ad una serie di scioperi nelle fabbriche che venivano contrastati con l'intervento della polizia ebraica del ghetto, anche se in almeno un caso Rumkowski chiam\u00f2 in aiuto la polizia tedesca. Gli scioperi venivano normalmente puniti con l'ulteriore riduzione delle razioni di cibo.\nLe deportazioni.\nIl 20 dicembre 1941 le autorit\u00e0 tedesche ordinarono a Rumkowski di selezionare 20.000 abitanti per la deportazione scelti dallo \"Judenrat\", attraverso una speciale commissione, tra i criminali, i \"lavativi\" e coloro che avevano lucrato sui nuovi arrivati del ghetto. La destinazione era per tutti il campo di sterminio di Che\u0142mno, il primo ad essere creato nel contesto dell'Operazione Reinhard, dove i deportati furono uccisi con esalazioni di monossido di carbonio all'interno di speciali autocarri (le camere a gas non erano ancora state costruite). Il campo rom (i cui abitanti, decimati dalle malattie, si erano ridotti a circa 4.300 persone) fu il primo ad essere liquidato tra il 5 e il 12 gennaio 1942. Tra il 16 e il 19 gennaio 1942 fu la volta di un primo contingente di 10.003 ebrei. Altre massicce deportazioni seguirono nel febbraio-aprile 1942 (34.073 persone) e nel maggio dello stesso anno (10.914 persone). Tutti i deportati subirono la stessa sorte nel campo di sterminio di Che\u0142mno.\nCon l'estate era ormai noto agli ebrei di \u0141\u00f3d\u017a quale fosse in realt\u00e0 la sorte dei deportati. Cos\u00ec, quando nel settembre le autorit\u00e0 tedesche chiesero un ulteriore invio di 15.000 persone non necessarie alla produzione, la notizia caus\u00f2 un comprensibile sgomento all'interno del ghetto. Si scaten\u00f2 un acceso dibattito per decidere chi sarebbe dovuto partire; Rumkowski, dopo aver esaminato le diverse opzioni, rimase sempre pi\u00f9 convinto che l'unica speranza di sopravvivenza fosse il mantenere un'elevata produttivit\u00e0 per il \"Reich\" e di conseguenza, il 4 settembre 1942, indirizz\u00f2 il seguente discorso agli abitanti del ghetto:\nMalgrado l'orrore che questo intento provoc\u00f2, 15.681 bambini (sotto i 10 anni) e anziani furono selezionati per la \"deportazione\" nella speranza che questo sacrificio sarebbe valso a salvare almeno parte degli ebrei rimasti. La decisione che dann\u00f2 Rumkowski sui libri di storia, sembr\u00f2 sul momento avere successo: le deportazioni cessarono dopo la consegna dei bambini e degli anziani e, agli inizi del 1944, il ghetto di \u0141\u00f3d\u017a, con i suoi 80.000 abitanti poteva considerarsi il pi\u00f9 grosso concentramento di ebrei di tutta l'Europa orientale. In verit\u00e0 il ghetto venne trasformato in un immenso campo di lavoro dove la sopravvivenza dipendeva esclusivamente dalla capacit\u00e0 lavorativa. Scuole ed ospedali vennero chiusi e vennero aperte nuove fabbriche di armamenti.\nLa liquidazione del ghetto.\nIl destino finale del ghetto di \u0141\u00f3d\u017a venne discusso dai pi\u00f9 alti gradi della gerarchia nazista fin dal 1943, e sfoci\u00f2 nel 1944 in un'aperta controversia che oppose Heinrich Himmler, comandante delle SS, al Ministro dell'economia bellica, Albert Speer. L'intenzione di Himmler era di liquidare il ghetto trasferendo i lavoratori ancora abili nei campi di lavoro dell'area di Lublino mentre Speer propendeva invece per il mantenimento del ghetto come fonte di produzione a basso costo, utile in un frangente che vedeva la Germania in difficolt\u00e0 su tutti i fronti di guerra.\nNel maggio 1944, quando la vicinanza delle armate sovietiche faceva sperare in una rapida liberazione, Himmler dette l'ordine di procedere alla liquidazione totale della popolazione rimasta: tra il 23 giugno ed il 14 luglio 1944, 7.196 ebrei vennero deportati e uccisi nel campo di sterminio di Che\u0142mno. L'intervento personale di Speer port\u00f2 il 15 luglio alla sospensione temporanea delle operazioni di sterminio. Lo scoppio della rivolta di Varsavia il 1\u00ba agosto convinse tuttavia le autorit\u00e0 tedesche del pericolo di mantenere ancora in vita un ghetto cos\u00ec popoloso. Dal 9 agosto ripresero i trasporti, questa volta con destinazione Auschwitz, con i quali furono deportati gli ultimi 72.000 residenti del ghetto. Tra loro, 65.000-67.000 saranno quelli che troveranno morte immediata nelle camere a gas a Birkenau, incluso Rumkowski e la sua famiglia.\nQuando il 29 agosto part\u00ec l'ultimo trasporto da \u0141\u00f3d\u017a, il ghetto poteva dirsi completamente liquidato. Tra gli ultimi treni ci furono anche alcuni soldati prigionieri di guerra Italiani catturati nella zona o insediati dopo l'8 settembre 1943. Gli ultimi treni non giunsero a destinazione perch\u00e9 fermati dall'Armata Rossa. Rimasero in citt\u00e0 solo piccoli gruppi di lavoratori impiegati in attivit\u00e0 produttive locali. Quando l'Armata Rossa giunse a \u0141\u00f3d\u017a il 19 gennaio 1945, vi trov\u00f2 vivi soltanto 877 ebrei, tra cui 12 bambini, oltre a circa 900 bambini polacchi, il cui campo di prigionia era rimasto l'unico a non essere stato liquidato. Dei 223.000 ebrei che vivevano a \u0141\u00f3d\u017a prima della seconda guerra mondiale soltanto 10.000-15.000 sopravvissero all'Olocausto, o perch\u00e9 fuggiti prima dell'instaurazione del ghetto o sparsi nei vari campi dove erano stati trasferiti.\nVittime e superstiti.\nSe solo alcune migliaia riuscirono a salvarsi tra i 70.000 ebrei di \u0141\u00f3d\u017a che avevano lasciato la citt\u00e0 prima dell'istituzione del ghetto, le percentuali di sopravvivenza tra le oltre 200.000 persone che vissero l'esperienza del ghetto furono ancora minori. In totale le vittime furono circa 190.000. Di queste, oltre 45.000 persone morirono di stenti nel ghetto. Quasi nessuno dei 78.000 ebrei e 4.300 rom deportati a Chelmno sopravvisse; forse 5.000-7.000 tra i 72.000 deportati ad Auschwitz. Meno di un migliaio furono i sopravvissuti a \u0141\u00f3d\u017a. L'elenco riporta solo alcuni dei nomi pi\u00f9 degni di nota tra le vittime e i sopravvissuti.\nLa memoria.\nPer decenni non si prest\u00f2 molta attenzione alla memoria del ghetto di Lodz. Solo un piccolo monumento fu eretto nel 1956 nel cimitero ebraico di \u0141\u00f3d\u017a in ricordo dalle vittime del ghetto e dei campi di sterminio. Presenta un obelisco levigato, una menorah e una quercia spezzata a bassorilievo con foglie che spuntano dall'albero (a simboleggiare la morte, in particolare la morte in giovane et\u00e0).\nIl 9 maggio 1971 il \"monumento del cuore spezzato\" fu svelato nel Parco Szare Szeregi per commemorare i bambini polacchi imprigionati e uccisi nel campo di via Przemys\u0142owa. Il monumento \u00e8 stato ideato da Jadwiga Janus e Ludwik Mackiewicz e raffigura un ragazzo denutrito che si stringe idealmente a un cuore spezzato. C'\u00e8 uno spazio vuoto della forma di un bambino nel cuore e un'iscrizione che dice: \"La vita ti \u00e8 stata presa ma noi ricordiamo\".\nNonostante che l'area del ghetto abbia cambiato completamente volto nel dopoguerra a causa di distruzioni belliche, saccheggi, abbandono, demolizioni e nuove costruzioni di vie e palazzi, rimangono ancora diversi edifici dell'epoca. Nel 1984, fu inaugurata una prima targa su un edificio in via Limanowskiego. Dieci anni dopo, ci fu un simposio e una mostra sulla storia del ghetto. Ma non \u00e8 stato fino a quasi 60 anni dopo la guerra che \u0141\u00f3d\u017a ha commemorato l'annientamento della sua comunit\u00e0 ebraica con la dignit\u00e0 e il rispetto dovuti. Gli eventi del passato hanno iniziato a ricevere attenzione nelle scuole e nelle universit\u00e0. Si sono organizzate numerose mostre, concerti e pubblicazioni. Su vari edifici, che oggi sono inclusi in rigorosi programmi di tutela e preservazione, sono state posti memoriali e targhe commemorative, in quanto vi si trovavano importanti istituzioni, uffici e dipartimenti del ghetto.\nEsistono ancora molte delle strutture che compongono il campo rom. Ci sono gli edifici popolari in cui erano alloggiate le persone e un vecchio laboratorio di fabbro dove si trovava l'obitorio. In questa vecchia officina, una targa commemorativa \u00e8 stata inaugurata il 10 gennaio 2004. L'iscrizione \u00e8 scritta in polacco, rom e inglese. Questo \u00e8 uno dei pochi posti che, con assoluta certezza, pu\u00f2 testimoniare la tragedia che ha colpito il popolo rom durante la seconda guerra mondiale.\nIl pi\u00f9 importante memoriale del ghetto di \u0141\u00f3d\u017a \u00e8 stato inaugurato nel 2005, trasformando l'ex-stazione ferroviaria di Radegast (Pol. Radogoszcz) in un museo dell'Olocausto. La stazione, rimasta pressoch\u00e9 intatta dai tempi della guerra fu chiusa e abbandonata negli anni settanta. \u00c8 in questa stazione che arrivarono al ghetto 45.000 deportati (20.000 ebrei dall'Europa centrale, 20.000 ebrei da altri ghetti della regione, e 5.000 zingari). Ed \u00e8 da questa stazione ferroviaria partirono i trasporti che condussero circa 150.000 ebrei e 4.300 rom dal ghetto ai campi di sterminio di Chelmno (tra il 16 gennaio 1942 e il 14 luglio 1944) e Auschwitz (tra il 9 e il 29 agosto 1944). Il memoriale include l'edificio originario in legno della stazione, dove un museo \u00e8 stato allestito con alcune carrozze ferroviarie della \"Reichsbahn\", pietre tombali e targhe commemorative. A completare il complesso museale \u00e8 un monumento di Czeslaw Bielecki che ricorda nella forma un forno crematorio a simboleggiare la sorte dei deportati nei campi di sterminio.\nNell'agosto 2009 fu infine inaugurato il grandioso parco memoriale che celebra i giusti tra le nazioni polacchi che a rischio della loro vita salvarono dalla morte decine e decine di ebrei della citt\u00e0 di \u0141\u00f3d\u017a. Una enorme struttura a forma di stella di David porta incisi sulle pareti i nomi dei \"giusti\" e versi del Vangelo e del Talmud in polacco, ebraico e inglese. Su una punta della stella si erge su un alto piedistallo l'aquila polacca, mentre all'altro estremo del parco su una collinetta artificiale \u00e8 collocata su una panchina la statua a grandezza naturale di Jan Karski, polacco di \u0141\u00f3d\u017a, membro della resistenza e uno dei primi a denunciare all'opinione pubblica mondiale le atrocit\u00e0 dell'Olocausto gi\u00e0 nel corso della seconda guerra mondiale. Alla memoria dei giusti polacchi \u00e8 stata anche intitolata una scuola superiore il 1\u00ba settembre 2011."}
{"id": "304516", "revid": "2175", "url": "https://it.wikipedia.org/wiki?curid=304516", "title": "Lo Zio di Brooklyn", "text": ""}
{"id": "304521", "revid": "298229", "url": "https://it.wikipedia.org/wiki?curid=304521", "title": "F\u00e9lix S\u00e1nchez", "text": "Vincendo la medaglia d'oro ai Giochi olimpici di \u00e8 diventato il primo campione olimpico nella storia della Repubblica Dominicana. Bissa il suo successo 8 anni dopo ai Giochi olimpici di .\nBiografia.\nNato a New York da immigrati dominicani e cresciuto in California, decise di correre fin dall'inizio per il suo paese d'origine, nonostante le offerte per gareggiare sotto la bandiera degli Stati Uniti d'America. Il suo debutto in una competizione internazionale fu ai campionati mondiali di Siviglia nel 1999, in cui non brill\u00f2.\nI successi cominciarono ad arrivare nel 2001. Il 4 luglio S\u00e1nchez vinse i 400 m ostacoli al meeting di Losanna: fu l'inizio di una striscia di 43 vittorie consecutive che dur\u00f2 tre anni, fino al 3 settembre 2004 quando l'ostacolista dominicano sub\u00ec un infortunio alla gamba destra durante il meeting di Bruxelles. Tra le vittorie di quel periodo vanno annoverati due titoli mondiali, nel 2001 ad Edmonton (precedendo il campione in carica Fabrizio Mori) e nel 2003 a Saint-Denis, e la medaglia d'oro alle Olimpiadi di Atene 2004.\nLa vittoria di S\u00e1nchez ad Atene il 28 agosto 2004 segn\u00f2 una data storica per la Repubblica Dominicana, ed ebbe grande risalto in patria. Si trattava infatti della prima medaglia d'oro olimpica per lo stato caraibico, che in precedenza aveva vinto un'unica medaglia ai Giochi olimpici, il bronzo di Pedres Nolasco nel pugilato (categoria 51\u201354\u00a0kg) ai Giochi di Los Angeles 1984. F\u00e9lix S\u00e1nchez fu decorato con la \"Orden de Duarte, S\u00e1nchez y Mella\" (\"Ordine di Duarte, S\u00e1nchez e Mella\") con il grado di \"Gran Caballero\" (\"Gran Cavaliere\") dal Presidente della Repubblica Dominicana. La Camera dei deputati lo defin\u00ec \"h\u00e9roe deportivo nacional\" (\"eroe sportivo nazionale\") nel testo della legge che dava il suo nome allo Stadio Olimpico di Santo Domingo, il principale impianto nazionale destinato all'atletica leggera. Il Senato lo dichiar\u00f2 \"Hijo merit\u00edsimo de la Rep\u00fablica Dominicana y gloria del atletismo\" (\"figlio meritevolissimo della Repubblica Dominicana e gloria dell'atletica leggera\").\nPer via della sua lunghissima imbattibilit\u00e0, S\u00e1nchez si guadagn\u00f2 soprannomi come \"invincibile\" o \"dittatore\". Rimase in testa al \"ranking\" mondiale della IAAF per 202 settimane. L'unico risultato che gli manc\u00f2 fu il record mondiale. Scese per la prima volta sotto i 48\" il 22 luglio 2001 a Londra vincendo in 47\"95. Il suo tempo migliore fu il 47\"25 corso il 29 agosto 2003 nella finale dei mondiali di Saint-Denis, comunque lontano dal record di 46\"78 di Kevin Young che resiste imbattuto dal 1992.\nI postumi dell'infortunio subito nel settembre 2004, un callo osseo al piede destro e altri problemi fisici limitarono l'attivit\u00e0 agonistica di S\u00e1nchez nel 2005. Nella finale dei campionati del mondo di atletica leggera 2005 di Helsinki fu costretto a ritirarsi per un nuovo infortunio senza nemmeno riuscire a tagliare il traguardo. Due anni pi\u00f9 tardi, nell'edizione di Osaka, \u00e8 riuscito a tornare sul podio andando ad aggiudicarsi l'argento.\nIn occasione della cerimonia d'apertura dei Giochi olimpici di Pechino 2008 \u00e8 stato il portabandiera della delegazione della Repubblica Dominicana. Nelle batterie della gara dei 400 m ostacoli non \u00e8 riuscito a qualificarsi per la finale, concludendo con un deludente 51\"10: poche ore prima era stato colpito da un grave lutto familiare.\nAi Giochi olimpici di appare subito in gran forma, chiudendo la sua semifinale col tempo di 47\"76, scendendo di fatto sotto i 48 secondi dopo 8 anni. La finale lo vede prevalere su tutti, laureandosi per la seconda volta campione olimpico sui 400 m hs, col tempo di 47\"63, davanti allo statunitense Michael Tinsley e al portoricano Javier Culson. Terminata la gara, S\u00e1nchez estrae da sotto il pettorale una foto che lo ritrae con sua nonna, venutagli a mancare alla vigilia delle batterie dei 400 m hs di Pechino 2008; con questo gesto ha voluto dedicare la vittoria a lei, tra la commozione del pubblico ed una standing ovation durante la premiazione.\nPur essendo uno specialista dei 400 metri ostacoli, S\u00e1nchez si cimenta occasionalmente anche sulle distanze della velocit\u00e0, nonch\u00e9 nella staffetta 4\u00d7400 metri. I suoi primati personali sono 10\"45 sui 100 metri piani, 20\"87 sui 200 metri piani e 44\"90 sui 400 metri piani."}
{"id": "304528", "revid": "287204", "url": "https://it.wikipedia.org/wiki?curid=304528", "title": "Ghetto di Lodz", "text": ""}
{"id": "304530", "revid": "287204", "url": "https://it.wikipedia.org/wiki?curid=304530", "title": "Felix Sanchez", "text": ""}
{"id": "304534", "revid": "122246", "url": "https://it.wikipedia.org/wiki?curid=304534", "title": "Nazionale di pallavolo femminile dell'Italia", "text": "La nazionale di pallavolo femminile dell'Italia \u00e8 una squadra europea composta dalle migliori giocatrici di pallavolo dell'Italia ed \u00e8 posta sotto l'egida della Federazione Italiana Pallavolo.\nStoria.\nL'esordio della nazionale italiana di pallavolo femminile avvenne il 7 aprile 1951 ad Alessandria, contro la , in una partita persa per 3-2: lo stesso anno partecip\u00f2 per la prima volta al campionato europeo chiudendo all'ultimo posto. Il resto degli anni cinquanta, cos\u00ec come gli anni sessanta, furono un periodo di anonimato per la squadra azzurra, che non prese parte ad alcun tipo di competizione. Gli anni settanta segnarono il ritorno dell'Italia al campionato europeo, anche se chiusi sempre nelle zone medio basse e l'esordio al campionato mondiale nel 1978, terminato al quart'ultimo posto; tuttavia nel 1975 l'Italia vinse la sua prima medaglia, ossia l'argento ai Giochi del Mediterraneo, mentre il primo oro arriver\u00e0 sempre nella stessa competizione, nell'edizione 1979: si trattava comunque di una competizione a livello zonale.\nGli anni ottanta furono segnati dalle solite partecipazioni al campionato europeo e mondiale, senza per\u00f2 raggiungere traguardi rilevanti, eccetto l'ultimo campionato europeo del decennio, dove l'Italia, con alla guida Sergio Guerra, vinse la sua prima medaglia in campo internazionale, ossia il bronzo, superando in finale la , con il punteggio di 3-0. Durante gli anni novanta l'Italia si conferm\u00f2 tra le prime posizioni nel campionato europeo, senza per\u00f2 mai riuscire a raggiungere il podio; nel 1994 partecip\u00f2 per la prima volta al World Grand Prix, chiuso all'ottavo posto. La svolta, che sar\u00e0 poi fondamentale anche per i successi futuri, avvenne con il quinto posto al campionato mondiale 1998, seguito poi l'anno successivo dal bronzo al campionato europeo: la squadra era guidata da Angelo Frigoni.\nIl primo decennio del nuovo millennio, sar\u00e0 il periodo pi\u00f9 ricco di vittorie della nazionale dall'inizio della sua storia: nel 2000 le azzurre parteciparono per la prima volta ad un'edizione dei Giochi olimpici, chiusi al nono posto; nel 2001, con l'arrivo sulla panchina di Marco Bonitta, l'Italia raggiunse la prima finale della sua storia, quella al campionato europeo, persa poi contro la , per 3-2, mentre l'anno successivo, arriv\u00f2 invece la conquista della prima medaglia d'oro, quella al campionato mondiale, grazie alla vittoria sugli per 3-2, trascinata dall'opposto Elisa Togut, premiata poi come miglior giocatrice del torneo. Gli anni successivi, fino al 2006, pur non ottenendo alcuna vittoria, regalarono all'Italia medaglie sia d'argento che di bronzo a diverse edizione del World Grand Prix ed un argento al campionato europeo 2005, dopo la sconfitta in finale contro la per 3-1 ed un quinto posto alle Olimpiadi di Atene nel 2004. A pochi giorni dal campionato mondiale 2006, Bonitta fu esonerato ed al suo posto venne chiamato Massimo Barbolini, che traghetter\u00e0 la squadra ad un quarto posto nella manifestazione. Il 2007 fu l'anno dei record: dopo il bronzo al World Gran Prix, le azzurre inanellarono una serie di 26 vittorie consecutive, considerando anche cinque gare ufficiali del 2008, record mai ottenuto da qualsiasi squadra nazionale italiana. Tali risultati consentirono alla ragazze, guidate da Eleonora Lo Bianco, Simona Gioli e dalla cubana, naturalizzata italiana, Taismary Ag\u00fcero, di aggiudicarsi per la prima volta il campionato europeo, vinto in finale contro la e la Coppa del Mondo. Nel 2009, superata la brutta prestazione alle Olimpiadi di Pechino, chiuse al quinto posto, l'Italia si aggiudic\u00f2 nuovamente il campionato europeo, battendo in finale i per 3-0 e la Grand Champions Cup.\nGli anni '10 del nuovo millennio, dopo un quinto posto al campionato mondiale 2010 e un quarto posto al campionato europeo 2011, iniziarono con la seconda affermazione consecutiva alla Coppa del Mondo 2011, con la squadra trascinata dall'italo-argentina, Carolina Costagrande, ottenendo quindi la qualificazione ai Giochi olimpici di Londra 2012, dove, per la terza volta consecutiva, le azzurre raggiunsero il quinto posto, venendo sconfitte ai quarti di finale dalla : il torneo olimpico sar\u00e0 poi anche l'ultima competizione disputata da Barbolini come allenatore azzurro poich\u00e9 il 20 dicembre 2012 venne sostituito da Marco Mencarelli. Nel 2013 la nazionale guidata da Marco Mencarelli si aggiudica la medaglia d'oro agli XVII Giochi del Mediterraneo per poi concludere al sesto posto il campionato europeo. Ritorna quindi sulla panchina azzurra Marco Bonitta: nel 2014 la squadra ottiene il quarto posto al campionato mondiale, mentre nel 2015 il campionato europeo \u00e8 chiuso al settimo posto. La qualificazione ai Giochi della XXXI Olimpiade avviene grazie alla vittoria del torneo A di qualificazione mondiale: tuttavia la spedizione azzurra ai giochi di Rio 2016 finisce con un ottavo posto e una sola vittoria all'attivo, contro il . Dopo l'addio di Bonitta al termine delle Olimpiadi, la nazionale viene affidata a Cristiano Lucchi solamente per la disputa delle qualificazioni al campionato europeo 2015. Nel dicembre 2016 viene annunciato il nuovo allenatore, Davide Mazzanti, ufficializzato nel mese di marzo 2017: nello stesso anno la squadra conquista la medaglia d'argento al World Grand Prix. Nel 2018, dopo il successo al Montreux Volley Masters, la compagine azzurra conquista la medaglia d'argento al campionato mondiale, battuta in finale dalla , mentre nel 2019 si aggiudica il bronzo al campionato europeo.\nNel 2021, l'Italia viene eliminata ai quarti di finale ai Giochi della XXXII Olimpiade di Tokyo dalla : poche settimane dopo, la stessa squadra, viene battuta in finale, per 3-1, al campionato europeo, permettendo alle azzurre di laurearsi campionesse nella manifestazione per la terza volta.\nRosa.\nSegue la rosa delle giocatrici convocate per il campionato europeo 2021.\nRecord di squadra.\nLa nazionale maschile ha un record di 20 vittorie consecutive.\nLa nazionale di pallavolo femminile ha fatto meglio stabilendo una striscia record di 26 vittorie consecutive. La serie si \u00e8 chiusa il 29 giugno 2008 con la sconfitta contro la Cina.\nDopo la sconfitta:\nL'Italia ha ottenuto una serie di vittorie in sequenza:\nPer poi perdere:\nBilancio totale.\nQui di seguito \u00e8 riportato il bilancio di tutte le gare giocate dalla Nazionale Italiana aggiornato al 27 novembre 2005:"}
{"id": "304538", "revid": "1719883", "url": "https://it.wikipedia.org/wiki?curid=304538", "title": "Marsilio Ficino", "text": "Seguace del neoplatonismo, fu in contatto con i maggiori accademici del suo tempo e il primo traduttore delle opere complete di Platone in latino. La sua Accademia fiorentina, un tentativo di far rivivere l'Accademia di Platone, ebbe notevoli ripercussioni sullo sviluppo della filosofia europea dell'epoca.\nLa vita e le opere.\nNato dal medico personale di Cosimo il Vecchio, Diotifeci d'Agnolo, e da Alessandra di Nanoccio, studia a Firenze sotto la guida di Luca de Bernardi e Comando Comandi e apprende le prime nozioni di greco da Francesco da Castiglione, mentre sarebbe da smentire la notizia riportata nella \"Vita Ficini\" di Giovanni Corsi, scritta nel 1506, che sia stato allievo del Platina.\nIl suo primo maestro di filosofia \u00e8 il folignate Niccol\u00f2 Tignosi, medico aristotelico autore di un \"De anima\" e di un \"De ideis\". Conseguenza di questi insegnamenti \u00e8 la sua \"Summa philosophiae\", un gruppo di scritti in latino dedicati a Michele Mercati intorno al 1454 in cui il Ficino tratta di fisica, di logica, di Dio e di \"aliae multae quaestiones\". Nella dedica all'amico scrive di volerlo introdurre \u00aba quegli studi che devono impegnare la nostra et\u00e0, secondo la regola del nostro Platone\u00bb.\nStudia Epicuro e Lucrezio, scrivendo intorno al 1457 i \"Commentariola in Lucretium\", che distrugger\u00e0 nel 1492, il \"De voluptate ad Antonium Calisianum\", il \"De virtutibus moralibus\" e il \"De quattuor sectis philosophorum\", dove tratta di questioni morali e dell'anima riportando opinioni platoniche, aristoteliche, epicuree e stoiche, e l'\"exercendae memoriae gratia\", come esercitazione mnemonica e senza pretese sistematiche.\nNel 1456 scrive vari libri di \"Institutionum ad platonicam disciplinam\", perduti, tratti da fonti latine e per questo motivo trascurati per la sentita esigenza di \"abbeverarsi\" alla diretta fonte greca. Sembra che il suo interesse al platonismo abbia indotto l'arcivescovo fiorentino Antonino Pierozzi, preoccupato di possibili deviazioni del Ficino verso eresie platoniche, a consigliargli di studiare sia medicina a Bologna sia l'opera di Tommaso d'Aquino. Ma la permanenza a Bologna dal 1457 al 1458, testimoniata da Zanobi Acciaiuoli, non \u00e8 documentata e resta certo l'ininterrotto interesse per la filosofia platonica e neo-platonica.\nL'Accademia e la \u00abpia filosofia\u00bb.\nIntorno al 1460 traduce Alcinoo, Speusippo, i versi attribuiti a Pitagora e l'\"Assioco\" attribuito a Senocrate. Tradotti gli inni di Orfeo, di Omero, di Proclo e la \"Teogon\u00eca\" di Esiodo, riceve in dono da Cosimo de' Medici un codice platonico e una villa a Careggi, che diverr\u00e0 nel 1459 sede della nuova Accademia Platonica, fondata dallo stesso Ficino per volere di Cosimo, con il compito di studiare le opere di Platone e dei platonici, al fine di promuoverne la diffusione. Qui inizia la traduzione, nell'aprile del 1463, dei \"Libri ermetici\" (\"Corpus hermeticum\"), portati in Italia dalla Macedonia da Leonardo da Pistoia; la sua opera di traduzione avr\u00e0 un notevole influsso nel pensiero rinascimentale europeo. Il Ficino vede in quella sapienza antica la presenza di una rivelazione, di una \"pia philosophia\" che si \u00e8 attuata nel Cristianesimo ma della quale l'umanit\u00e0 di tutti i tempi era sempre stata partecipe. Nella dedica a Cosimo, scrive che Ermete Trismegisto \u00abper primo disput\u00f2 con grandissima sapienza della maest\u00e0 divina, della gerarchia degli spiriti\u00bb (\"daemonum ordine\"), \u00abdella trasmigrazione delle anime. Per primo fu chiamato teologo: lo segu\u00ec, secondo teologo, Orfeo, poi Aglaofemo, Pitagora e Filolao, maestro del nostro divino Platone\u00bb.\nEsiste dunque, secondo Ficino, una concorde e antica tradizione teologica, \u00ab\"una priscae theologiae undique sibi consona secta\u00bb\", (\u00ab\"un'unica setta di teologia antica, ovunque coerente con se stessa\"\u00bb) che nasce con Ermete e culmina con Platone. La \u00abpia filosofia\u00bb, antitetica alle correnti di pensiero atee e materialiste, si propone di sottrarre l'anima dagli inganni dei sensi e della fantasia per elevarla alla mente; questa percepisce la verit\u00e0, l'ordine di tutte le cose, sia esistenti in Dio che emanate da Lui, grazie all'illuminazione divina, affinch\u00e9 l'uomo, tornato fra i suoi simili, possa renderli partecipi delle verit\u00e0 rivelategli dalla fonte divina (\"divino numine revelata\").\nLa sua traduzione latina del \"Corpus hermeticum\", gi\u00e0 tradotto in volgare nel 1463 da Tommaso Benci, viene stampata nel 1471; nel 1463 inizia la traduzione latina dei dialoghi platonici, conclusa forse nel 1468, e vi aggiunge nel tempo i suoi commenti: intorno al 1474 quelli al \"Filebo\", al \"Fedro\" e al \"Convivio\" (tradotto anche in italiano), nel 1484 al \"Timeo\", e nel 1494 al \"Parmenide\".\n\"Teologia platonica\" e altri lavori.\nDal 1469 al 1474 stende l'opera pi\u00f9 importante, i diciotto libri della \"Theologia platonica de immortalitate animarum\", dedicata a Lorenzo de' Medici. Dopo aver preso i voti sacerdotali il 18 dicembre 1473, compone la \"Religione cristiana\", in italiano, di cui dar\u00e0 poi la versione latina nella \"De christiana religione\". Dal 1475 al 1476 scrive la \"Disputatio contra iudicium astrologorum\" e nel 1481 viene dato alle stampe il suo \"Consiglio contro la pestilenza\", dopo il flagello dell'epidemia del 1478.\nNel 1484 inizia la traduzione delle \"Enneadi\" di Plotino e dal 1488 al 1493 traduce le opere di Giamblico, Proclo, Prisciano, Porfirio, Sinesio, Teofrasto, Michele Psello, la \"Mistica teologia\" e i \"Nomi divini\" dello Pseudo-Dionigi, e i frammenti di Atenagora di Atene: con questo ampio \"corpus\" platonico il Ficino persegue la sua teorizzazione della continuit\u00e0 della tradizione teologica da Ermete ai platonici prolungatasi attraverso Dionigi Areopagita, Agostino, Apuleio, Boezio, Macrobio, Avicebron, Al-Farabi, Avicenna, Duns Scoto, Bessarione e il Cusano.\nI tre libri del \"De vita\", usciti nel 1489, gli procurano accuse di magia dalle quali si difende con un'\"Apologia\"; nel 1495 pubblica dodici libri di \"Epistulae\" che comprendono anche opuscoli scritti dal 1476 al 1491, come il \"De furore divino\", la \"Laus philosophiae\", il \"De raptu Pauli\", le \"Quinque claves Platonicae sapientiae\", il \"De vita Platonis\", i \"De laudibus philosophiae\", l\"'Orphica comparatio Solis ad Deum\", la \"Concordia Mosis et Platonis\", gli \"Apologi de voluptate quattuor\".\nLascia incompiuto un \"Commento a San Paolo\" per la morte sopraggiunta a sessantasei anni, nel 1499. \u00c8 sepolto nel duomo di Santa Maria del Fiore, dove un monumento lo celebra come il maggior filosofo fiorentino.\nLa dottrina.\n\u00c8 noto come Aristotele concepisca l'essere umano come \"sinolo\", unit\u00e0 ordinata e indissolubile di materia e forma, di corpo e anima, cosicch\u00e9 il suo principale commentatore dell'antichit\u00e0 Alessandro di Afrodisia poteva ben dedurne esplicitamente la mortalit\u00e0 dell'anima contemporanea a quella del corpo. Al contrario, Platone aveva gi\u00e0 distinto le due sostanze, concedendo all'anima una vita separata e indipendente dal destino del corpo.\nA questa concezione aderisce Ficino, che in polemica contro Aristotele esalta la dottrina platonica, al punto da interpretarla come una forma di religiosit\u00e0 propedeutica alla fede cristiana. La sua \"Theologia platonica\" o \"De immortalitate animarum\" si apre dunque con un \nPer comprendere la sostanza dell'anima \u00e8 necessario comprendere la struttura dell'universo, composto da cinque livelli gerarchici:\nAl grado inferiore sta la materia, concepita, seguendo Averro\u00e8, come pura quantit\u00e0: \u00abla materia non ha di per s\u00e9 nessuna forza che possa produrre le forme\u00bb, diversamente da chi, come Avicebron, la concepisce come \u00absostanza produttrice di forme, fonte piuttosto che soggetto delle forme\u00bb.\n\u00c8 la qualit\u00e0 il principio formale che d\u00e0 sostanza alle realt\u00e0 corporee, grazie a \u00abuna sostanza incorporea che penetra attraverso i corpi, della quale sono strumento le qualit\u00e0 corporee\u00bb: questa sostanza incorporea nell'uomo si eleva al rango di anima \u00abche genera la vita e il senso della vita anche dal fango non vivente\u00bb.\nAl di sopra delle anime sono gli angeli: \u00abSopra quelli intelletti che alli corpi s'accostano, cio\u00e8 l'anime ragionevoli, non \u00e8 dubbio che sono assai menti, dal commercio dei corpi al tutto divise\u00bb; e se l'intelletto dell'anima \u00ab\u00e8 mobile e parte interrotto e dubbio\u00bb, l'intelletto angelico \u00e8 \u00abstabile tutto, continuo e certissimo\u00bb.\nAl di sopra del tutto \u00e8 Dio, che \u00e8 unit\u00e0, bont\u00e0 e verit\u00e0 assoluta, fonte di ogni verit\u00e0 e di ogni vita, \u00e8 atto e vita assoluta: \u00abDove un continuo atto e una continua vita dura, quivi \u00e8 un immenso lume d'una assolutissima intelligenza\u00bb che \u00e8 luce per gli uomini perch\u00e9 si riflette in tutte le cose. Attraverso Dio \u00abtutte le cose son fatte, e per\u00f2 Iddio si trova in tutte le cose e tutte le cose si veggono in lui... Iddio \u00e8 principio, perch\u00e9 da lui ogni cosa procede; Iddio \u00e8 fine, perch\u00e9 a lui ogni cosa ritorna, Iddio \u00e8 vita e intelligenza, perch\u00e9 per lui vivono le anime e le menti intendono\u00bb.\nDio e materia rappresentano i due estremi della natura, e la funzione dell'anima, che \u00e8 considerata, diversamente da Aristotele e da Tommaso, realt\u00e0 in s\u00e9 e non solamente forma del corpo, \u00e8 quella di incarnarsi per riunire lo spirito e la corporeit\u00e0:\nLa \"copula mundi\" \u00e8 l'anima razionale che \u00abha sede nella terza essenza, possiede la regione mediana della natura\u00bb (\"obtinet naturae mediam regionem\") \u00abe tutto connette in unit\u00e0\u00bb. La sua opera unificatrice \u00e8 resa possibile dall'amore, inteso come movimento circolare attraverso il quale Dio si disperde nel mondo a causa della sua bont\u00e0 infinita, per poi produrre nuovamente negli uomini il desiderio di ricongiungersi a Lui. L'amore di cui parla Ficino \u00e8 l\"'eros\" di Platone, che per l'antico filosofo greco svolgeva appunto la funzione di tramite fra il mondo sensibile e quello intelligibile, ma Ficino lo intende anche in un senso cristiano perch\u00e9, a differenza di quello platonico, l'amore per lui non \u00e8 solo attributo dell'uomo ma anche di Dio.\nLo stesso Platone viene interpretato in una chiave di lettura che oggi definiamo piuttosto neoplatonica, sebbene Ficino non faccia distinzione tra platonismo e neoplatonismo. Per lui esiste una sola filosofia, che consiste nella riflessione su quelle verit\u00e0 eterne, le Idee, che in quanto tali restano inalterate nel tempo e trascendono la storia. Congiungendo tutti i campi del reale secondo una concezione propria peraltro dell'astrologia e della magia, a cui Ficino rivolge notevoli interessi in virt\u00f9 dell'unione vitale del mondo da essi presupposta, filosofia e religione si fondono cos\u00ec in una visione d'insieme di reciproca complementarit\u00e0, sottolineata anche nell'accostamento di termini come \u00abpia philosophia\u00bb, o \u00abteologia platonica\u00bb. Strumento dell'amore nel suo farsi portavoce dell'Uno \u00e8 principalmente la Bellezza.\nNel pensiero di Marsilio Ficino, Ges\u00f9 Cristo \u00e8 considerato un maestro spirituale, inviato da Dio per il bene dell'umanit\u00e0:\nElevando il cristianesimo a religione suprema, Ficino asser\u00ec che l'Incarnazione del Cristo era avvenuta anche perch\u00e9 Dio si potesse riunire \u00aba tutti gli aspetti della creazione\u00bb.\nL'eredit\u00e0.\nPur esercitando un fortissimo impulso al rinnovamento del panorama filosofico dell'Europa, in cui da diversi paesi si faceva costante richiesta delle sue opere, dopo la fine del Rinascimento Ficino venne tradotto e commentato sempre meno, fino ad essere accusato, immeritatamente, di un ritorno al paganesimo. In Italia, dove \u00e8 riconosciuta la sua influenza sull'ermetismo cinquecentesco, e in particolare su Giordano Bruno, sar\u00e0 Giambattista Vico a raccogliere nel Settecento l'eredit\u00e0 neoplatonica di Ficino, di cui lesse l'opera di traduzione, rammaricandosi del fatto che la filosofia moderna si fosse allontanata da lui, rinchiudendosi nelle angustie mentali di Cartesio.\nSottoposto ad attacchi nel corso del Novecento che giudicarono \u00abretorici\u00bb e \u00abprivi di valore\u00bb i suoi scritti, Ficino \u00e8 stato rivalutato dallo psicanalista scrittore James Hillman, che lo defin\u00ec uno \u00abpsicologo del profondo\u00bb e \u00abprecursore della psicologia junghiana\u00bb, per il suo incitamento a leggere e interpretare ogni affermazione proveniente dai campi pi\u00f9 disparati, sia della scienza che della teologia, nell'ottica dell'esperienza psicologica dell'anima, la quale viene vista cio\u00e8 come \u00abmediazione e compendio\u00bb dell'universo. La conoscenza dell'anima \u00e8 infatti per Hillman la \u00abquintessenza del neoplatonismo italiano\u00bb, in cui giacciono sepolte le \u00abfantasie mistiche\u00bb di questo \u00abstrano uomo che suonava inni orfici sul liuto, che studiava la magia e componeva canti astrologici, quest'uomo gobbo, bleso, politicamente timido, senza amore, malinconico traduttore di Platone, Plotino, Proclo, Esiodo, dei Libri Ermetici, autore lui stesso di alcuni tra gli scritti pi\u00f9 diffusi e influenti (\"Commento al Simposio\") e scandalosamente pericolosi (\"Liber de vita\") del suo tempo\u00bb.\nLa centralit\u00e0 attribuita da Ficino all'anima, per la quale, ancora ragazzo, Cosimo de' Medici lo considerava \u00abprescelto alla cura delle anime\u00bb come suo padre medico lo era dei corpi, convinse anche Erwin Panofsky che egli \u00abebbe un impatto paragonabile per estensione e intensit\u00e0 solo a quello prodotto oggi dalla psicoanalisi\u00bb.\nNotevole \u00e8 ad esempio l'intuizione di Ficino del potere psicosomatico nella cura delle malattie, e in quello che la medicina moderna considera un effetto placebo: "}
{"id": "304540", "revid": "115878510", "url": "https://it.wikipedia.org/wiki?curid=304540", "title": "Modello gerarchico", "text": "In informatica il modello di database gerarchico \u00e8 stato storicamente il primo modello di database ad affermarsi sul mercato.\nDescrizione.\nIl modello di database gerarchico prevede che i dati siano organizzati secondo strutture ad albero, che si suppone riflettano una gerarchia esistente tra le entit\u00e0 (un esempio di entit\u00e0 \u00e8 l'entit\u00e0 \"Fornitori\") che appartengono al database. Ogni albero \u00e8 formato da un unico record radice (detto anche \"segmento\" o \"padre\") e da un insieme di uno o pi\u00f9 sotto-alberi dipendenti da esso, costruiti in modo simile.\nCiascuna struttura ad albero costituisce, quindi, un insieme organizzato di segmenti o \"rami\" strutturati del database, in forma gerarchica. Al livello pi\u00f9 alto (la radice della struttura ad albero) pu\u00f2 apparire solo una tipologia di entit\u00e0 (ad esempio \"Fornitore X\"). Tutte le altre tipologie di entit\u00e0 possono avere un solo \"padre\", mentre il numero dei \"figli\" \u00e8 variabile.\nIl modello gerarchico consente di rappresentare informazioni usando la relazione tra segmenti \"padre\" e segmenti \"figli\": ogni padre pu\u00f2 avere molti figli, ma ogni figlio pu\u00f2 avere un solo padre. In questo caso si parla di relazioni 1:N, chiamate anche relazioni uno-a-molti.\nPer fare un esempio di modello gerarchico, prendiamo un'organizzazione con un archivio di dipendenti memorizzati in una tabella chiamata appunto \"Dipendenti\". Nella tabella si trovano attributi come Nome, Cognome, Sesso, Livello, Reparto. Immaginiamo che l'organizzazione abbia dati sui figli dei dipendenti, memorizzati in una tabella \"Figli\" con attributi come Nome, Cognome, Sesso, Data di nascita. La tabella Dipendenti rappresenta il segmento padre e la tabella Figli il segmento figlio. I due segmenti formano una gerarchia dove un impiegato pu\u00f2 avere diversi figli, mentre un figlio pu\u00f2 avere un solo padre.\nUn altro esempio di modello gerarchico \u00e8 dato dai file system attualmente in uso sulla totalit\u00e0 dei computer presenti in aziende, uffici e abitazioni.\nIl modello gerarchico era ampiamente usato nei primi DBMS per mainframe, mentre successivamente i DBMS gerarchici sono stati sostituiti dai DBMS reticolari e in seguito da quelli relazionali chiamati anche RDBMS. Le relazioni di tipo gerarchico rendono molto semplice rispondere alle interrogazioni quando la realt\u00e0 rappresentata \u00e8 appunto gerarchica, ma molto difficile rispondere quando le relazioni rappresentate sono di tipo molti-a-molti (ad esempio nel caso classico di fornitori che vendono diversi prodotti e prodotti venduti da diversi fornitori)."}
{"id": "304541", "revid": "1782831", "url": "https://it.wikipedia.org/wiki?curid=304541", "title": "Norman Douglas", "text": "Biografia.\nNacque in Austria da padre scozzese e madre per met\u00e0 tedesca. Alla nascita il suo cognome fu registrato come Douglass. Suo padre dirigeva un cotonificio, ma mor\u00ec quando Douglas era ancora giovane. Trascorse la giovent\u00f9 perlopi\u00f9 a Tilquhillie, nel Deeside, la sua casa paterna. Frequent\u00f2 l'Uppingham School in Inghilterra, e poi il liceo a Karlsruhe.\nCominci\u00f2 il servizio diplomatico nel 1894, ma fu licenziato dopo che sorse un potenziale scandalo (probabilmente bisessuale). Nel 1897 compr\u00f2 una villa a Napoli.\nL'anno seguente spos\u00f2 Elizabeth FitzGibbon, una cugina; ebbero due figli, ma divorziarono nel 1903 a causa dell'infedelt\u00e0 di lei. Lo pseudonimo \"Normyx\", usato per \"Unprofessional Tales\" (1901) potrebbe riferirsi ad un'opera che fu congiuntamente sua e di Elizabeth.\nSi trasfer\u00ec a Capri, trascorrendo del tempo l\u00ec e a Londra, e divent\u00f2 uno scrittore pi\u00f9 impegnato. Nepenthe, l'isola immaginaria che fa da sfondo a \"Vento del sud\", \u00e8 Capri leggermente camuffata.\nTra il 1912 ed il 1914 lavor\u00f2 per il \"The English Review\". Conobbe D. H. Lawrence attraverso questo collegamento. Ci\u00f2 port\u00f2 ad un'ostilit\u00e0, dopo che Lawrence nel 1922 in \"Aaron's Rod\" bas\u00f2 su Douglas un personaggio. Nel 1915 pubblic\u00f2 a Londra \"Old Calabria\", un libro in cui racconta i suoi viaggi da Lucera al Salento (l'antica \"Calabria\") fino in Calabria e alcune zone della Basilicata.\nVerso la fine del 1916 Douglas non si present\u00f2 a Londra al processo per \"molestie sessuali\" (in inglese, \"indecent assault\") su un ragazzo di sedici anni, ed effettivamente visse poi in esilio. Lui stesso scrisse di ci\u00f2: \u00abNorman Douglas di Capri, e di Napoli e Firenze, fu in precedenza di Inghilterra, dalla quale fugg\u00ec durante la guerra per evitare la persecuzione per aver baciato un ragazzo ed avergli dato un po' di dolci ed uno scellino\u00bb (\u00ab\"Norman Douglas of Capri, and of Naples and Florence, was formerly of England, which he fled during the war to avoid persecution for kissing a boy and giving him some cakes and a shilling\"\u00bb).\nDurante i suoi anni a Firenze, fu socio dell'editore e libraio Pino Orioli, che pubblic\u00f2 in Italia, nella sua serie \"Lungarno\", diversi libri di Douglas ed anche opere di altri autori inglesi, molti dei quali (come la prima edizione de \"L'amante di Lady Chatterley\" di Lawrence) sarebbero stati censurati per oscenit\u00e0 se fossero stati pubblicati a Londra. Douglas probabilmente ebbe un ruolo chiave nella stesura dell'autobiografia di Orioli, \"Memorie di un libraio\" (in inglese, \"Memoirs of a Bookseller\").\nUlteriori scandali indussero Douglas a lasciare l'Italia per il sud della Francia nel 1937. Durante la seconda guerra mondiale, Douglas lasci\u00f2 la Francia, e, durante un tortuoso viaggio verso Londra, dove visse dal 1942 al 1946, pubblic\u00f2 la prima piccola edizione del suo \"Almanacco\" a Lisbona.\nRitorn\u00f2 a Capri nel dopoguerra, inizialmente alloggiando presso Villa Caterola per poi spostarsi in Via Tragara, dove il suo circolo di conoscenti includeva lo scrittore Graham Greene e l'esperta di cucina Elizabeth David. La bibliografia caprese di Douglas \u00e8 fra le pi\u00f9 ricche, si tratta di opere in cui la curiosit\u00e0 dell'erudito non \u00e8 mai disgiunta dall'incantamento di una scrittura estremamente godibile, leggera e spiritosa. Douglas fu legato a Capri da un amore vero e profondo, da una filosofia di vita intrisa di adamantino epicureismo. Le sue opere relative all'isola, primo tra tutte \"South Wind\", inaugurarono una tradizione che ha in Compton Mackenzie e in Edwin Cerio i suoi epigoni migliori. Costitu\u00ec un irresistibile invito, cos\u00ec come lo erano state le opere di Gregorovius e Scheffel per i Tedeschi, per una generazione intera di Inglesi, che lo lessero mentre infuriava la prima guerra mondiale, invogliandoli a scoprire il favoloso Sud italico.\nMor\u00ec a Capri, ove \u00e8 sepolto nel cimitero acattolico, apparentemente di un'overdose intenzionale dopo una lunga malattia.\nNel 2012, lo scrittore e naturalista Francesco Bevilacqua ha ripercorso l'itinerario di Douglas descritto in \"Vecchia Calabria\" raccontandone le impressioni nel libro \"Sulle tracce di Norman Douglas\"."}
{"id": "304542", "revid": "124500401", "url": "https://it.wikipedia.org/wiki?curid=304542", "title": "Alessandro Frosini", "text": "Carriera.\nNasce a Siena, citt\u00e0 dove giocher\u00e0 anche tutta la trafila delle giovanili, e cresce a Castelnuovo Berardenga, prima di essere acquistato dall'allora Scaligera Basket di Verona, dove esordisce a 18 anni e segna i suoi primi punti in carriera.\nDal 1994 al 2003 \u00e8 una preziosa pedina per le due squadre di Bologna, prima della Fortitudo e soprattutto dopo la Virtus, dove ha lasciato ricordi indelebili. Ha giocato due anni a Pesaro poi, con il fallimento della Scavolini \u00e8 approdato a Biella.\nNel 2007 \u00e8 passato alla Juvecaserta Basket con la quale ha centrato la promozione in serie A e la salvezza l'anno successivo, quest'ultima con i gradi di capitano della formazione casertana.\nCentro di spessore, \u00e8 una presenza intimidatoria nell'area, specialmente in fase difensiva, dove \u00e8 un ottimo stoppatore nonostante la mole, che non ne fa un grande atleta. In fase offensiva dispone di un ottimo gioco sotto canestro e di un tiro morbido che lo rende pericoloso anche dalla media distanza. Le sue doti di leadership naturali e la grande esperienza accumulata nel campionato italiano ne fanno un elemento prezioso per la propria squadra.\nCome Direttore Sportivo alla Pallacanestro Reggiana al primo anno ha vinto il campionato di LegaDue e portato l'anno successivo la squadra alla 6\u00aa posizione da neopromossa, con partecipazione alle F8 di coppa italia e Play Off.\nIl 17 febbraio 2021 torna alla Scaligera Basket come nuovo direttore sportivo. A giugno firma un contratto triennale con il club veronese. "}
{"id": "304560", "revid": "22475", "url": "https://it.wikipedia.org/wiki?curid=304560", "title": "Buffy - L'ammazzavampiri", "text": ""}
{"id": "304580", "revid": "26891", "url": "https://it.wikipedia.org/wiki?curid=304580", "title": "F4U Corsair", "text": ""}
{"id": "304581", "revid": "125842666", "url": "https://it.wikipedia.org/wiki?curid=304581", "title": "Cosimo de' Medici", "text": "Pur non avendo mai ricoperto alcuna carica di rilievo nella citt\u00e0 (che si mantenne sempre istituzionalmente una Repubblica), egli si pot\u00e9 considerare il massimo uomo di Firenze all'indomani della morte del padre Giovanni (dal quale raccolse l'eredit\u00e0 economica), e in particolare con il ritorno glorioso dall'esilio nel 1434.\nGrazie alla sua politica moderata, egli riusc\u00ec a conservare il potere per oltre trent'anni fino alla morte, gestendo lo Stato in modo silenzioso attraverso suoi uomini di fiducia e permettendo, in questo modo, il consolidamento della sua famiglia al governo di Firenze. Abile diplomatico, riusc\u00ec a capovolgere le alleanze politiche italiane all'indomani della morte di Filippo Maria Visconti, facendo alleare Firenze con l'antica rivale Milano (guidata ora dall'amico Francesco Sforza) contro la Repubblica di Venezia, risolvendo le guerre decennali italiane con la stipulazione della Pace di Lodi del 1454.\nAmante delle arti, Cosimo invest\u00ec gran parte del suo enorme patrimonio privato (dovuto all'oculatissima gestione del Banco di famiglia) per abbellire e rendere gloriosa la sua citt\u00e0 natale, chiamando artisti e costruendo edifici pubblici e religiosi. Appassionato della cultura umanistica, fond\u00f2 l'Accademia neoplatonica e favor\u00ec l'indirizzo speculativo dell'umanesimo fiorentino del secondo Quattrocento. Per i suoi meriti civili, all'indomani della sua morte la Signoria lo proclam\u00f2 \"Pater patriae\", cio\u00e8 \u00abPadre della Patria\u00bb. La fama di Cosimo continu\u00f2 a essere generalmente positiva nel corso dei secoli (eccetto Simondo Sismondi che vedeva in Cosimo il tiranno, soppressore delle antiche libert\u00e0 repubblicane), in quanto la sua amministrazione della Repubblica gett\u00f2 le basi per il periodo aureo che tocc\u00f2 il culmine sotto il governo del nipote, Lorenzo il Magnifico.\nBiografia.\nOrigini familiari e formazione (1389-1410).\nFiglio di Giovanni di Bicci e di Piccarda Bueri, Cosimo fu educato presso il circolo umanista del monastero dei Camaldolesi dove, sotto la guida di Roberto de' Rossi, apprese il latino, il greco, l'arabo e nozioni teologico-filosofiche, oltrech\u00e9 artistiche. Sensibile alla nuova cultura, Giovanni permise inoltre che il figlio continuasse a frequentare i circoli umanisti anche dopo la fine del ciclo di studi, entrando in confidenza con Poggio Bracciolini, Carlo Marsuppini e Ambrogio Traversari. Oltre alla formazione umanistica, Cosimo ricevette, secondo la tradizione familiare, nozioni di mercatura e finanza dal padre Giovanni che, nel corso della sua vita, era riuscito a diventare il finanziatore della Chiesa Romana e a creare un'immensa fortuna economica, rinforzando di conseguenza la posizione dei Medici a Firenze.\nGiovanni de' Medici e la Curia Pontificia (1410-1420).\nConcilio di Costanza.\nNel 1414 Cosimo, che verr\u00e0 nominato priore di Firenze l'anno seguente, accompagn\u00f2 l'antipapa Giovanni XXIII (al secolo Baldassarre Cossa, esponente della fazione \"pisana\" durante il Grande scisma d'Occidente) al Concilio di Costanza. Probabilmente Cosimo si trov\u00f2 in compagnia degli umanisti Poggio Bracciolini e Leonardo Bruni, all'epoca al servizio di Giovanni presso la curia pontificia. Nel marzo 1415, dopo che Giovanni XXIII cadde in disgrazia e fu imprigionato a Heidelberg, Cosimo si allontan\u00f2 da Costanza, viaggiando prima in Germania e Francia e ritornando a Firenze solo nel 1416, data in cui spos\u00f2 la giovane Contessina de' Bardi, rampolla di una delle famiglie pi\u00f9 antiche e insigni di Firenze. Nel 1417, dopo l'elezione di Martino V, un agente del padre di Cosimo si occup\u00f2 della liberazione del Cossa, pagandone il riscatto di 30\u00a0000 fiorini e ottenendone il rilascio l'anno dopo. Con la morte dell'antipapa, Cosimo e il padre furono nominati esecutori delle volont\u00e0 testamentarie, curando a Firenze la realizzazione del sepolcro del papa deposto nel Battistero di San Giovanni, opera di Donatello e Michelozzo.\nBanchieri di Martino V.\nNonostante l'amicizia che legava Giovanni con il Cossa, i Medici non persero il favore del nuovo pontefice Martino V, il romano Oddone Colonna eletto papa dal Concilio. Questi, per la restaurazione del dominio temporale pontificio, aveva bisogno di un grande prestito finanziario in quanto vi erano numerosi signorotti che, approfittando della debolezza papale, si erano slegati dalla fedelt\u00e0 al pontefice. Pertanto si rivolse anche lui ai Medici, i cui interessi economici a Roma si consolidarono notevolmente, con la nomina nel 1420 di Bartolomeo de' Bardi, socio di Giovanni, quale gestore degli affari e dei conti della Curia.\nNascita del partito mediceo e fortuna del Banco Medici.\nNel 1420 Giovanni de' Medici si ritir\u00f2 dalla vita economica attiva, lasciando in mano ai figli Lorenzo e Cosimo la gestione del Banco Medici. Il vero artefice dell'ulteriore espansione della rete finanziaria medicea fu per\u00f2 Cosimo: questi apr\u00ec filiali a Bruges, Parigi, Londra e nel resto delle principali citt\u00e0 d'Europa, permettendo di acquisire un patrimonio talmente enorme da poter manipolare, nel silenzio, la vita politica della sua citt\u00e0. Si manifest\u00f2, infatti, fin dai primi incarichi politici (missioni diplomatiche a Milano nel 1420; Lucca nel 1423 e Bologna nel 1424), quella proverbiale prudenza di Cosimo che trover\u00e0 piena realizzazione nel suo governo trentennale. Nonostante ci\u00f2, anche in questo decennio Cosimo mostr\u00f2 notevole tatto politico, cercando di non far pesare eccessivamente la sua ricchezza economica e accontentandosi di poche cariche. In questo periodo entr\u00f2 a far parte dei Dieci di balia e degli Ufficiali del banco, incaricati della gestione del finanziamento della guerra della Repubblica fiorentina contro la citt\u00e0 di Lucca tra il 1429 e il 1433.\nCosimo cominci\u00f2, quando era ancora in vita il padre, a fondare la propria influenza grazie a una costante opera di egemonizzazione delle cariche pubbliche, attraverso il ricorso spregiudicato a pratiche clientelari e corruzione; ma fu solo dopo la morte di Giovanni, nel 1429, che Cosimo si trov\u00f2 a essere il capofamiglia e il rappresentante degli interessi medicei in Firenze. Grazie alla ricchezza e al suo prestigio come mecenate Cosimo cre\u00f2, attraverso anche matrimoni e alleanze di varia natura, un vero e proprio partito politico in grado di formare un'alleanza contro lo strapotere della fazione degli oligarchi guidata dagli Albizzi:\nDifatti, allearsi con alcune famiglie patrizie (si ricordi il matrimonio del fratello Lorenzo con Ginevra Cavalcanti, quello di Cosimo stesso con Contessina de' Bardi e poi, dei suoi figli Piero con Lucrezia Tornabuoni da un lato, e di Giovanni con Ginevra degli Alessandri dall'altro) era necessario perch\u00e9 i Medici, visti come \"parvenu\" dall'aristocrazia fiorentina, avessero quel prestigio necessario volto alla conquista del potere.\nEsilio da Firenze.\nI nemici di Cosimo, come accennato prima, erano le antiche famiglie magnatizie degli Albizzi e degli Strozzi, a capo della politica fiorentina da oltre cinquant'anni. Queste erano riuscite infatti a prendere il potere a Firenze dal 1382, con la fine dell'esperimento del governo del popolo minuto insediatosi in seguito alla Rivolta dei Ciompi. Tra il 1382 e il 1417, le famiglie aristocratiche furono guidate con autorit\u00e0 da Maso degli Albizzi, il quale rafforz\u00f2 la sua dittatura interna con la conquista di Pisa del 1406 e la vittoria sulle truppe di Giangaleazzo Visconti. Il prestigio in politica estera acquisito da Maso degli Albizzi cominci\u00f2 a scemare col figlio Rinaldo, che condivise il potere con altri due grandi magnati: Niccol\u00f2 da Uzzano e Palla Strozzi. Difatti, le interminabili guerre contro Filippo Maria Visconti duca di Milano non facevano che dissanguare Firenze di denaro e di uomini, rendendo debole la posizione dei magnati e facilitando l'ascesa dei Medici e dei loro alleati.\nAll'alba del 1430, Rinaldo e Palla Strozzi si accorsero della grave minaccia che costituiva Cosimo per il loro dominio e cercarono di intervenire esiliando con qualche pretesto il ricco banchiere, conati falliti a causa dell'opposizione dell'Uzzano. Quando per\u00f2 questi mor\u00ec nel 1432, l'opposizione all'arresto di Cosimo venne meno e l'Albizzi e lo Strozzi procedettero all'incarcerazione presso il Palazzo dei Priori il 5 settembre 1433, incolpandolo di aspirare alla dittatura. Lo stesso Cosimo raccont\u00f2 in modo pi\u00f9 dettagliato i particolari della sua cattura attraverso i \"Ricordi\" da lui scritti:\nIn questo frangente di pericolo per la famiglia Medici, si temette per la vita di Cosimo, tanto che il fratello Lorenzo lo credette ucciso in occasione della cattura. Incarcerato su ordine del gonfaloniere Bernardo Guadagni, Cosimo si rifiut\u00f2 di mangiare il cibo passatogli dagli aguzzini, in quanto temeva di essere avvelenato. Riuscito a ottenere che gli fosse portato il cibo da casa, Cosimo riusc\u00ec poi a corrompere con una grossa cifra di denaro il suo guardiano, Federico Malavolti, ottenendo di avere delle comunicazioni con l'esterno e favorire una sollevazione filo-medicea presso la popolazione. Il governo oligarchico guidato da Rinaldo degli Albizzi, scisso da opinioni diverse e spinto dagli altri Stati italiani perch\u00e9 Cosimo non fosse condannato a morte, decise di commutare la pena dalla carcerazione all'esilio.\nScrive il Machiavelli nelle \"Istorie fiorentine\":\nRitorno e trionfo politico.\nCosimo si trasfer\u00ec prima a Padova e poi a Venezia, dove si trovava una importante filiale del Banco Mediceo. Ivi trascorse un esilio dorato come un monarca in visita ufficiale, e grazie alle sue potenti amicizie e alle buone riserve di capitali, pot\u00e9 influenzare, seppur da lontano, le decisioni della instabile Signoria oligarchica col fine di preparare il suo rientro. Approfittando della crisi del regime oligarchico, la Repubblica decise, nell'agosto del 1434, di nominare una bal\u00eca interamente filo-medicea che, poco dopo il suo insediamento, lo richiam\u00f2 a Firenze. Paradossalmente il bando dei Medici da Firenze fin\u00ec per consolidare il potere di Cosimo: l'influenza che Cosimo godeva sia presso le corti straniere, sia all'interno della stessa Firenze a causa delle sue fitte reti clientelari, non fece che indebolire progressivamente Rinaldo degli Albizzi e il governo a lui fedele. L'entrata trionfale di Cosimo il 6 di ottobre, acclamato dal popolo, che preferiva i tolleranti Medici agli oligarchici e aristocratici Albizzi, segn\u00f2 il primo trionfo della Casata.\nSignoria \"de facto\" (1434-1464).\nCriptosignoria medicea.\nDopo aver spedito gli avversari a loro volta in esilio, Cosimo si afferm\u00f2 come arbitro assoluto della politica fiorentina, pur senza coprire direttamente cariche (fu solamente due volte gonfaloniere di giustizia). Attraverso il controllo delle elezioni, del sistema tributario e la creazione di nuove magistrature (come il Consiglio dei Cento) assegnate a uomini di stretta fiducia, Cosimo pose le solide basi del potere della famiglia dei Medici, rimanendo comunque formalmente rispettoso delle libert\u00e0 repubblicane e mantenendo sempre una vita appartata e modesta come se fosse un privato cittadino. Molti storici lo hanno definito un \"criptosignore\", cio\u00e8 un Signore che, bench\u00e9 non avesse alcun ruolo istituzionale, di fatto controllava lo Stato attraverso i suoi esponenti, adottando in tal modo una politica non troppo dissimile da quella di Augusto nella Repubblica romana. Cosimo infatti teneva le redini dello stato dal suo Palazzo in Via Larga, dove ormai si recavano gli ambasciatori in visita per trattare degli affari di stato, dopo un fugace saluto di circostanza ai priori di Palazzo della Signoria, scelti fra i sostenitori dei Medici. Nella gestione del potere, Cosimo si comport\u00f2 con generosit\u00e0 e moderazione ma, ravvisandone la necessit\u00e0, seppe anche essere spietato. Quando Bernardo d'Anghiari, accusato di un complotto fu, per ordine dei priori, precipitato da una torre, Cosimo comment\u00f2: \u00abUn nemico precipitato gi\u00f9 da una torre non giova a granch\u00e9, ma neppure pu\u00f2 far male\u00bb e aggiungendo che \u00abgli stati non si governano coi paternostri\u00bb. \nRiforme istituzionali e basi del sostegno mediceo.\nQuando Cosimo rientr\u00f2 a Firenze nel 1434 riusc\u00ec, grazie al potere della bal\u00eca a lui completamente legata da vincoli economici, a ottenere il controllo degli accoppiatori che, nel sistema delle elezioni dei cittadini alle cariche repubblicane, erano deputati alla loro estrazione e alla votazione da parte della Signoria. La creazione poi del Consiglio dei Cento, organo \"mediatore\" incaricato di vagliare le leggi prima che passassero nel Consiglio del Popolo, determin\u00f2 l'ulteriore rafforzamento del ruolo delle bal\u00ece filo-medicee in quanto anche lui aveva il compito di nominare i cittadini a precise cariche istituzionali. A incrementare ulteriormente la posizione di prestigio dei Medici, bisogna ricordare anche la politica di promozione sociale di persone provenienti da ceti non abbienti (politica che verr\u00e0 portata avanti anche sotto il figlio Piero e il nipote Lorenzo il Magnifico) e il mecenatismo nell'edilizia pubblica (si ricordi, per esempio, il sostegno finanziario del Banco Mediceo per la costruzione della cupola della Cattedrale di Santa Maria del Fiore, opera del Brunelleschi).\nPolitica estera.\n1434-1447: politica antiviscontea e battaglia di Anghiari.\nIn politica estera, Cosimo continu\u00f2 la tradizionale politica d'alleanza con Venezia contro Milano, governata dai Visconti. In quel momento era duca Filippo Maria Visconti (1414-1447) il quale, spinto sia dalle ambizioni di ricostruire il vasto dominio del padre Giangaleazzo, ma anche dalle insistenze degli esuli fiorentini ostili a Cosimo, rinnov\u00f2 la guerra contro Firenze. Il Duca, nel 1435, mand\u00f2 l'esercito guidato da Niccol\u00f2 Piccinino in soccorso di Lucca, all'epoca nemica di Firenze. Firenze, estremamente debole dal punto di vista militare, fu salvata grazie all'intervento di Francesco Sforza (all'epoca al soldo dei Veneziani, coalizzati con Firenze contro Milano) nella battaglia di Barga (1437). Fu per\u00f2 nel 1440 che si giunse allo scontro decisivo: l'esercito milanese, guidato sempre dal Piccinino, fu battuto nella Battaglia di Anghiari (29 giugno 1440) dall'esercito fiorentino guidato dal cugino di Cosimo, Bernadetto de' Medici, dal filo-mediceo Neri di Gino Capponi e da Micheletto Attendolo. I sette anni successivi videro un progressivo avanzamento della lega veneto-fiorentina: l'indebolimento del Visconti (favorito dall'atteggiamento caparbio di Piccinino) permise a Venezia di assoggettare Ravenna (1441), mentre i Fiorentini ottennero la dedizione della citt\u00e0 di Sansepolcro, acquistata per 25.000 fiorini da papa Eugenio IV.\nDal punto di vista strettamente mediceo, estremamente importante fu l'anno 1435, per il fatto che Cosimo ebbe l'opportunit\u00e0 di conoscere personalmente Francesco Sforza, col quale strinse presto legami amichevoli che saranno fondamentali per la svolta delle alleanze in seguito alla morte di Filippo Maria e alla conquista del ducato da parte del capitano di ventura.\n1447-1464: rovesciamento delle alleanze e Pace di Lodi.\nGli anni seguenti alla morte di Filippo Maria (1447-1450) furono decisivi per l'ulteriore rafforzamento di Cosimo all'interno di Firenze. Il Medici, infatti, da un lato entr\u00f2 in rotta con Venezia per questioni di carattere commerciale e finanziario e, dall'altro, aveva la necessit\u00e0 di un potente alleato che venisse in soccorso della famiglia Medici qualora fosse stata in pericolo. Inoltre, Cosimo temeva che un'eventuale vittoria della Serenissima rafforzasse ulteriormente il suo potere militare a discapito dell'indebolito Ducato di Milano, determinando una rottura della politica dell'equilibrio e la cessazione dell'attivit\u00e0 del Banco Medici in terra meneghina. La vittoria di Francesco Sforza e la sua proclamazione a duca di Milano (ottenuta grazie a numerose sovvenzioni economiche da parte di Cosimo) permise al capofamiglia mediceo di ottenere un importante alleato, anche se dovette lottare per far accettare l'alleanza con l'odiata Milano.\nSe il cambio d'alleanza fu inizialmente dettato principalmente per l'interesse della fazione medicea, l'opinione pubblica fiorentina si rivolse unanime contro Venezia allorch\u00e9 questa, irritata per i dissidi con Firenze, s'alle\u00f2 con Ludovico di Savoia, con Alfonso d'Aragona re di Napoli e la Repubblica di Siena. L'alleanza di Venezia con quest'ultima, acerrima nemica di Firenze per il predominio in Toscana, suscit\u00f2 un'ondata di sdegno nella Signoria, spingendo definitivamente la politica estera fiorentina in direzione sforzesca. La guerra che Venezia port\u00f2 contro lo Sforza si protrasse stancamente fino al 1454, allorch\u00e9 fu stipulata la pace di Lodi grazie alla mediazione di Cosimo de' Medici e di papa Niccol\u00f2 V, quest'ultimo intimorito per la caduta di Costantinopoli in mano a Maometto II dell'anno precedente.\nConcilio di Firenze.\nEstremamente importante per il rafforzamento del prestigio di Cosimo all'interno e all'esterno di Firenze fu il Concilio Ecumenico che si tenne a Firenze nel 1439. In quell'anno, grazie a cospicue elargizioni in denaro, Cosimo riusc\u00ec a convincere Papa Eugenio IV (gi\u00e0 residente a Firenze dal 1434 a causa di una sommossa capeggiata dai Colonna a Roma) a spostare il Concilio da Ferrara a Firenze, nel quale si stava discutendo l'unione tra Chiesa latina e Chiesa bizantina. La presenza di delegati ecclesiastici cattolici e ortodossi nella citt\u00e0 toscana non era soltanto fonte di prestigio per la piccola Repubblica e, di conseguenza, per Cosimo, ma anche per la stessa economia: la presenza di un evento di importanza mondiale rivolse gli sguardi dei sovrani italiani ed europei su Firenze, oltrech\u00e9 degli stessi mercanti attirati da quell'ambiente cosmopolita.\nL'arrivo dei delegati bizantini a Firenze, tra cui l'Imperatore Giovanni VIII Paleologo e il Patriarca di Costantinopoli Giuseppe, con tutta una corte di colorati e bizzarri personaggi dall'Oriente, stimol\u00f2 incredibilmente la fantasia della gente comune e ancora di pi\u00f9 degli artisti fiorentini (in special modo Benozzo Gozzoli con il ciclo d'affreschi nella \"Cappella dei Magi\"), tanto che da allora si inizi\u00f2 a parlare di Firenze come della \"nuova Atene\". A questa pletora di letterati e prelati orientali, detentori dell'antica cultura ellenica, corrispose una straordinaria fioritura di studi della filosofia platonica e della letteratura greca, avvenuta grazie alla costante presenza da allora di maestri originari di Costantinopoli (tra i quali spiccano per importanza Giorgio Gemisto Pletone e il futuro cardinal Bessarione) e alla raccolta di codici greci nella biblioteca personale di Cosimo a Palazzo Medici.\nUltimi anni.\nAnni '50.\nAl momento della stipulazione della pace di Lodi (1454), Cosimo aveva sessantaquattro anni. Afflitto dalla gotta e avanzato ormai nell'et\u00e0, il vecchio statista cominci\u00f2 gradualmente a ridurre i suoi interventi nella politica interna e nella gestione degli affari economici del Banco. Nonostante questo progressivo defilarsi dalla scena pubblica, Cosimo continu\u00f2 comunque a seguire le vicende della propria famiglia. Bench\u00e9 avesse lasciato la direzione del Banco al secondogenito Giovanni e ai figli del deceduto fratello Lorenzo nel 1453, il primogenito Piero lo descrisse ancora pochi mesi prima di morire come un \"bene avventurato mercatante\". Nella sfera propriamente politica, Cosimo lasci\u00f2 le principali incombenze nelle mani di Luca Pitti, il cui governo si dimostr\u00f2 per\u00f2 estremamente impopolare nella risoluzione del dissesto economico della Repubblica dopo anni di guerra, stato che provoc\u00f2 agitazioni e la congiura (fallita) di Piero Ricci nel settembre del 1457. Tra le ultime iniziative politiche compiute da Cosimo vi fu la nomina di Poggio Bracciolini a Cancelliere della Repubblica (1454-1459), dopo che l'umanista fu costretto ad allontanarsi da Roma in seguito a degli screzi col giovane Lorenzo Valla.\nLutti familiari e morte.\nCosimo, ai primi degli anni '60, aveva raggiunto la ragguardevole et\u00e0 di settant'anni. Poco prima di morire, Cosimo ebbe il dolore di veder morire il prediletto figlio Giovanni, nel 1463. Nonostante gli avesse dato parecchio dispiacere per la condotta di vita, Cosimo pianse amaramente il figlio scomparso: da un lato perch\u00e9 Cosimo riponeva in lui tutte le speranze per la successione, visto il pessimo stato di salute in cui versava il primogenito Piero, continuamente afflitto dalla gotta; dall'altro, per la popolarit\u00e0 di cui Giovanni godeva in citt\u00e0.\nEntrato in una fase depressiva, Cosimo prepar\u00f2 la sua successione affiancando al malato figlio Piero alcuni suoi stretti collaboratori, quali Diotisalvi Neroni. Unica gioia negli ultimi anni di vita fu la presenza del giovanissimo nipote Lorenzo, del quale ammirava l'intelligenza e lo spirito: nonostante avesse soltanto quindici anni alla morte del nonno, Lorenzo era molto pi\u00f9 maturo della sua et\u00e0, cosa che spinse Cosimo, sul letto di morte, a raccomandare a Piero di dare a Lorenzo e al fratello di lui Giuliano la migliore istruzione in campo politico. La morte colse Cosimo il 1\u00ba agosto del 1464 nell'amata villa di Careggi, ove il vecchio statista amava trascorrere periodi di riposo in compagnia di Marsilio Ficino e dei membri dell'Accademia neoplatonica.\nFunerali e Cosimo \"Pater patriae\".\nLa morte di Cosimo de' Medici fu accolta con lutto e costernazione all'interno sia di Firenze, sia negli altri potentati della Penisola. La Signoria, in segno di riconoscenza, desiderava che Cosimo ricevesse un solenne funerale, come se fosse morto un capo di Stato. Il figlio Piero, per\u00f2, volle che fossero rispettate le volont\u00e0 paterne e che fosse sepolto come un cittadino privato. Nonostante ci\u00f2, il nuovo capofamiglia dei Medici non pot\u00e9 rifiutare l'onore che la Signoria e il popolo decisero di tributare a Cosimo scrivendo, nel 1465, l'iscrizione \"Pater patriae\" sulla lastra della sua tomba realizzata dal Verrocchio, lastra posta all'incrocio della navata centrale col transetto posto dinnanzi all'altare della Basilica di San Lorenzo, in un luogo che nelle basiliche cristiane era di solito riservato alle reliquie dei santi ai quali era dedicata la chiesa. La tomba si trova per\u00f2 nella cripta della Basilica.\nPolitica culturale.\nPremesse.\nAnche il mecenatismo fu un'arma nelle mani di Cosimo, intesa come fine investimento propagandistico. Proteggendo gli artisti, finanziando i letterati e patrocinando la costruzione di edifici pubblici, ne decret\u00f2 la consacrazione a \"Pater patriae\" con cui verr\u00e0 conosciuto presso i posteri. La sua straordinaria saggezza fu quella di non far dissociare mai il suo nome da quello di Firenze, permettendo cos\u00ec di mostrarsi ai suoi concittadini come un benefattore della cittadinanza, piuttosto che come un oligarca altezzoso. Inoltre, Cosimo si interess\u00f2 anche del restauro di edifici esterni a Firenze, talvolta distanti dal capoluogo toscano migliaia di chilometri: il Collegio degli Italiani di Parigi, andato distrutto; e l'Ospizio dei Pellegrini di Gerusalemme.\nOpere pubbliche.\nConvento di San Marco.\nCosimo, sul versante delle opere destinate al culto, fece ricostruire il convento di San Marco a met\u00e0 degli anni '30, incaricando del progetto il favorito Michelozzo, mentre commission\u00f2 al conventuale Beato Angelico la decorazione delle celle claustrali, una delle quali fu destinata a suo uso qualora avesse avuto bisogno di meditare. In cambio dei 10.000 fiorini spesi per il restauro e per ogni oggetto (sacro o profano) necessario ai monaci, Cosimo convinse papa Eugenio IV a introdurre in quel monastero i frati domenicani, scacciando invece i monaci silvestrini accusati di lassismo morale. Cosimo, erede della libreria dell'umanista Niccol\u00f2 Niccoli, la trasport\u00f2 nel convento di San Marco rendendo accessibile a chiunque la loro consultazione.\nBasilica di San Lorenzo.\nCosimo inoltre port\u00f2 avanti i lavori a San Lorenzo, iniziatisi nel 1419 dal padre e progettati da Filippo Brunelleschi. Subito dopo la morte di Giovanni, nel 1429, assieme al fratello Lorenzo, incaric\u00f2 Donatello del completamento e della decorazione della Sagrestia Vecchia (1428), assumendo con la morte di questi l'intero rifacimento della chiesa dedicata col nome del fratello defunto.\nBadia Fiesolana.\nAntichissima chiesa risalente all'XI secolo, successivamente distrutta in seguito alla sottomissione di Fiesole da parte di Firenze e poi ricostruita nel XV secolo, la Badia Fiesolana pass\u00f2 in mano prima dei camaldolesi, poi dei benedettini e infine degli agostiniani dopo il 1439. Fu proprio nel XV secolo che l'edificio e la comunit\u00e0 religiosa in generale conobbero il periodo di massimo splendore, grazie al mecenatismo di Cosimo de' Medici. Questi, nel 1456, incaric\u00f2 Michelozzo e Filippo Brunelleschi di ristrutturare la chiesa e di abbellirla, oltre a dotare la comunit\u00e0 monastica di vari servizi all'avanguardia quali l'infermeria, e altri pi\u00f9 ordinari quali invece il refettorio, varie sale per le riunioni dell'Ordine e, infine, una ricca biblioteca a usufrutto dei monaci.\nFondazione della Biblioteca Laurenziana.\nNel 1444, Cosimo decise di rendere pubblico l'accesso della sua immensa biblioteca. Vespasiano da Bisticci, curatore della Biblioteca Medicea (poi soprannominata \"Laurenziana\" in quanto collegata colla Basilica di San Lorenzo), ci descrisse molto dettagliatamente non soltanto l'imponente numero dei manoscritti ivi custoditi (pi\u00f9 di duecento), ma anche la cura e la sollecitudine con cui il Medici volle che fosse completata e arricchita il prima possibile. I volumi conservati spaziano dai Padri della Chiesa (Origene, san Girolamo, san Gregorio di Nazianzo, Lattanzio, san Gregorio Magno, san Tommaso d'Aquino e san Bonaventura da Bagnoregio, per esempio) ai filosofi e scrittori dell'antica Grecia e Roma (Aristotele, Tito Livio, Cesare, Svetonio, Plutarco, Valerio Massimo, Virgilio, Terenzio, Ovidio, Seneca, Plauto e Prisciano, sempre per citarne alcuni).\nMecenatismo privato.\nOltre alla costruzione di conventi e al patrocinio della cultura a favore del popolo fiorentino e della chiesa locale, Cosimo si dedic\u00f2 anche alla realizzazione di ville e palazzi ad uso personale, chiamandovi artisti di grido quali: Donatello, autore del celebre \"David\" realizzato su commissione di Cosimo; Filippo Lippi, Paolo Uccello, Luca della Robbia, Lorenzo Ghiberti, Desiderio da Settignano, Andrea del Castagno e il gi\u00e0 pi\u00f9 volte citato Michelozzo.\nPalazzo di Via Larga e Cappella dei Magi.\nNon appena divenne il capofamiglia, Cosimo decise di costruire un palazzo in Via Larga, l'attuale Via Cavour, i cui lavori durarono circa dieci anni. Inizialmente, interpell\u00f2 come architetto il Brunelleschi ma, visto il progetto sontuoso che l'artista gli present\u00f2, Cosimo prefer\u00ec chiamare al suo servizio Michelozzo, che invece gli present\u00f2 un disegno molto pi\u00f9 modesto: era necessario, infatti, non suscitare l'invidia dei nemici politici di Cosimo. La decisione \u00e8 sintetizzata con queste parole da Pierluigi De Vecchi ed Edda Cerchiari:\nVent'anni dopo la conclusione del Concilio, Cosimo pens\u00f2 di eternare quell'evento (cui contribuirono economicamente i Medici) commissionando, nel 1459, a Benozzo Gozzoli la decorazione della cappella privata all'interno del Palazzo Medici, con la raffigurazione della processione dei Magi, metafora del percorso mondano e spirituale della famiglia e del partito mediceo all'insegna della devozione.\nVille medicee.\nAmante della vita di campagna, Cosimo diede inizio all'edificazione di alcune delle ville medicee, dove poter riposarsi dalla cura del governo e degli affari. Nel Mugello, per esempio, fece ristrutturare da Michelozzo le ville di famiglia del Trebbio e di Cafaggiolo. A Careggi fece pure costruire la villa dove si svolse gran parte della sua vita familiare.\nUmanesimo mediceo.\nPremesse.\nSe oggi possiamo ammirare i grandi capolavori del Rinascimento, fu grazie al rinnovamento culturale perpetrato da Francesco Petrarca e favorito poi dai regimi rinascimentali nel corso del XV secolo. Infatti, l'umanesimo non fu soltanto un fenomeno importante dal punto di vista strettamente culturale (riscoperta dei classici, sviluppo della scienza filologica, rivoluzione filosofica in base all'antropocentrismo), ma anche sul piano politico-pedagogico: i valori etici dell'antichit\u00e0 e la versatilit\u00e0 dell'ingegno che l'umanesimo favoriva era un ottimo mezzo per la formazione di un'eccellente classe dirigente al servizio dei principi. Inoltre, la promozione delle arti e del pensiero da parte di una determinata dinastia era un potente strumento di promozione della propria immagine: Cosimo de Medici ne fu uno dei primi (se non il pi\u00f9 grande) sostenitore.\nUmanesimo elitario.\nLa politica culturale di Cosimo fu improntata, come gi\u00e0 ricordato prima, alla promozione dell'immagine della sua casata e di Firenze stessa. Aiutato da intellettuali di primo calibro come il vecchio Niccol\u00f2 Niccoli, il gi\u00e0 citato Marsuppini (che succedette a Leonardo Bruni come Cancelliere della Repubblica) e da Vespasiano da Bisticci, Cosimo promosse un umanesimo profondamente distante da quello della prima met\u00e0 del '400 fiorentino: non pi\u00f9 civile e omaggiante nei confronti delle tre corone volgari (Dante Alighieri, Francesco Petrarca e Giovanni Boccaccio), ma totalmente classicheggiante e impregnato di una profonda vocazione filosofica. Per questi motivi, infatti, Cosimo e il suo \"entourage\" si scontrarono con gli umanisti Leon Battista Alberti e Francesco Filelfo: il primo, \"reo\" di aver patrocinato il \"certamen coronario\" sulla poesia lirica volgare nel 1441, fu costretto a lasciare Firenze; il secondo, per aver letto Dante nello \"Studium\" nell'anno accademico 1431-32, fu l'oggetto di feroci invettive da parte di Niccol\u00f2 Niccoli e di Carlo Marsuppini. Per comprendere le motivazioni di tale attenzione nei confronti della politica verso la realt\u00e0 culturale dell'epoca, bisogna ricondursi alla dimensione \"propagandistica\" che la seconda serviva alla prima, come esposto chiaramente da Paolo Viti:\nNeoplatonismo fiorentino.\nL'incontro con i due dotti neoplatonici bizantini Pletone e Bessarione al Concilio del 1439 diede a Cosimo l'idea di creare in Firenze un fulcro per la diffusione delle teorie di Platone in terra italiana, aumentando cos\u00ec il prestigio culturale e politico della citt\u00e0. Fortemente attratto dalla somiglianza tra platonismo e cristianesimo, Cosimo e i membri dell'Accademia (tra cui spiccavano Marsilio Ficino e Cristoforo Landino) intesero promuovere questa visione religiosa. Nicola Abbagnano riassume cos\u00ec la \"weltanschauung\" neoplatonica fiorentina:\nL'intellettuale di maggior spicco del suo \"entourage\" che lo aiut\u00f2 in questo progetto fu Marsilio Ficino, figlio del primo medico di famiglia dei Medici al quale Cosimo rimase legato da profondi vincoli d'amicizia. Grazie alla competenza e all'erudizione di Ficino, Cosimo fond\u00f2 l'Accademia neoplatonica, luogo ideale per il ritrovo degli umanisti ove potevano scambiarsi le varie teorie filosofiche, dando in tal modo una svolta radicale all'umanesimo fiorentino: dagli interessi \"concreti\" e pratici propri dell'umanesimo civile della prima met\u00e0 del secolo, si pass\u00f2 a un'attivit\u00e0 speculativa e contemplativa, sintomo della fine delle libert\u00e0 civili e del dominio mediceo.\nA favorire la diffusione della filosofia platonica fu per\u00f2 anche la scoperta del \"Corpus Hermeticum\" per opera del suo scrittore privato, il monaco Leonardo da Pistoia. Questi fu incaricato da Cosimo di reperire per suo conto antichi manoscritti in lingua greca e latina nei territori dell'ormai scomparso Impero bizantino. Nel 1460, durante un viaggio in Macedonia, il monaco scopr\u00ec i quattordici libri del testo greco di Ermete Trismegisto: si trattava della copia originale appartenuta a Michele Psello, risalente all'XI secolo. Ritornato a Firenze, Leonardo da Pistoia consegn\u00f2 il testo a Cosimo de' Medici che non pi\u00f9 tardi del 1463 incaric\u00f2 Marsilio Ficino di tradurre dal greco al latino.\nAttivit\u00e0 bancaria.\nSotto la sua direzione il Banco Medici, che gest\u00ec da 1420 al 1464, divenne uno dei pilastri della finanza italiana ed europea, tanto che Cosimo riusc\u00ec a raddoppiare, al momento della sua morte, il patrimonio paterno. Fondato nel 1397 dal padre Giovanni, questi lasci\u00f2 la sua gestione ai figli Cosimo e Lorenzo a partire dal 1420, quando il Banco era diventato il principale finanziatore del papato con filiali a Roma, a Firenze e a Venezia. Nel corso dei decenni successivi Cosimo, che era il pi\u00f9 dotato dei due fratelli nella gestione degli affari, estese l'influenza anche nel resto d'Europa: nel 1439 apr\u00ec una filiale nella citt\u00e0 fiamminga di Bruges, centro importantissimo per il commercio internazionale; nel 1446, invece, Cosimo estese la sua rete anche a Londra. Dopo la morte del fratello Lorenzo nel 1440, Cosimo viene affiancato nella gestione del patrimonio finanziario mediceo da Giovanni Benci, insieme con il quale estende ulteriormente l'influenza del banco mediceo: nel catasto del 1457, si sono aggiunte le filiali di Milano (aperta nel 1452 e retta da Pigello Portinari, divenuto l'uomo di fiducia dell'amico e alleato di Cosimo, il duca Francesco Sforza), Ginevra e Avignone, oltre al banco minore di Ancona aperto gi\u00e0 nel 1441. Grazie a questi dati, si pu\u00f2 comprendere il successo di Cosimo in politica estera, il favore dei sovrani nei suoi confronti al momento del primo esilio e la grande reputazione di cui lui godeva. Inoltre, grazie alla sua immensa fortuna, Cosimo influ\u00ec nella politica interna anche di Paesi stranieri e molto pi\u00f9 potenti militarmente, quali il Regno d'Inghilterra: Edoardo IV, esponente della Casa di York in lotta con quella dei Lancaster nella Guerra delle due rose (1455-1485), riusc\u00ec a mantenere l'esercito grazie ai numerosi sussidi finanziari che Cosimo gli passava.\nNel patrimonio personale del Medici figuravano inoltre numerose botteghe artigiane in citt\u00e0, ereditate dal padre o da lui comprate. Nel catasto del 1427, per esempio, Cosimo possedeva due lanifici (cui nel 1433 si aggiunse un setificio) che, bench\u00e9 non rendessero quanto i suoi cambi, davano comunque lavoro a parecchi operai e stimolavano il commercio cittadino, oltre a consolidare la posizione medicea presso gli strati popolari.\nGiudizio storiografico.\nGiudizi di Guicciardini e di Machiavelli.\nNonostante avesse oppresso \"de facto \"ogni iniziativa politica diversa da quella impostata dalla fazione medicea, Cosimo gett\u00f2 le basi della fortuna non soltanto della famiglia (continuate poi dal figlio Piero e dal nipote Lorenzo), ma anche di Firenze e, per questi due aspetti, meritandosi presso gli scrittori a lui contemporanei, un atteggiamento ondivago. La chiave del successo di Cosimo fu, di fatto, la moderazione: in una citt\u00e0 come Firenze, ostile a ogni tipo di dittatura, egli lasci\u00f2 una parvenza di libert\u00e0, non ergendosi esplicitamente mai al di sopra degli altri uomini politici, ma comportandosi sempre come un modesto cittadino. Francesco Guicciardini, nelle sue \"Storie Fiorentine\", tratteggi\u00f2 cos\u00ec la figura del Medici:\nInoltre, tratteggiando la figura dell'altrettanto celebre nipote, Lorenzo il Magnifico, Guicciardini, bench\u00e9 apprezzasse di entrambi le qualit\u00e0 politiche e umane, riconobbe la palma della grandezza a Cosimo: a differenza del nipote, infatti, Cosimo fu un abile finanziere, un magnifico promotore del mecenatismo pubblico (al contrario di Lorenzo che si concentr\u00f2 principalmente nell'edilizia privata); al contrario, Lorenzo fu indiscutibilmente pi\u00f9 versato nelle lettere e nelle arti del nonno Cosimo.\nNiccol\u00f2 Machiavelli, nelle \"Istorie Fiorentine\", fu pi\u00f9 esaustivo del suo contemporaneo Guicciardini, elencando tutti i meriti e le opere buone compiute dal Medici. Ecco l\"explicit\" del libro VII:\nStoriografia moderna e contemporanea.\nIl giudizio altalenante su Cosimo de' Medici continu\u00f2 fino in piena et\u00e0 moderna. Pi\u00f9 volte descritto come il \"Signore\" di Firenze gi\u00e0 dal nipote Lorenzo, Cosimo fu in realt\u00e0 \u00abun uomo assolutamente convinto di avere i requisiti migliori per servire la sua patria come cittadino di primo piano, patrocinatore e protettore\u00bb.\nOsannato dai Medici quando, con Cosimo I (1537-1574), diventarono prima Duchi di Firenze e poi Granduchi di Toscana nel 1569, la storiografia tardo-settecentesca (scomparsa la dinastia medicea nel 1737 con la morte di Gian Gastone) e quella successiva si divisero tra chi considerava Cosimo \u00abun tiranno cinico, egoista e borghese\u00bb come lo svizzero Simonde de Sismondi e chi, come gli storici George Frederick Young, John Rigby Hale, Tim Parks e altri, vi hanno visto un governo illuminato e saggio, nonostante la soppressione delle libert\u00e0 repubblicane.\nPersonalit\u00e0.\nUomo politico.\nIn base alle testimonianze dei suoi contemporanei, la figura di Cosimo de' Medici rispecchia quella di un ottimo politico, capace di mantenersi in equilibrio rispettando le libert\u00e0 repubblicane e nel contempo mantenersi al potere lasciando a uomini di sua fiducia i posti chiave dell'amministrazione della Repubblica. Guicciardini parla di \u00abprudenzia\u00bb quale termine chiave della psicologia del Medici, e lo stesso concetto \u00e8 accolto da Hale. Lo stesso Vespasiano da Bisticci, suo bibliotecario e amico, si sofferma sulla prudenza quale caratteristica principale dell'animo di Cosimo:\nDi natura cordiale, amichevole e sincera, Cosimo era capace nel contempo anche di estrema severit\u00e0 nella gestione dello Stato. Secondo la testimonianza di Machiavelli Cosimo, a cui gli rimproverava l'esilio nei confronti degli Albizzi e dei loro simpatizzanti, rispose con la celebre frase:\nTale atteggiamento si pu\u00f2 riscontrare, nel caso specifico, nei confronti dell'umanista Francesco Filelfo. A causa dei dissidi per la sua politica culturale antitetica a quella imposta da Cosimo, Filelfo fu oggetto di un attentato il 18 maggio 1433 da parte di tal Filippo Casali, ma l'umanista pens\u00f2 che dietro il mandante ci fosse la \"longa manus\" del Medici.\nVita privata.\nDella vita privata di Cosimo, molte informazioni ci provengono da Vespasiano da Bisticci, il quale ci informa di parecchi aneddoti riguardanti il suo patrono: la grandissima memoria, la passione per l'agricoltura che dimostr\u00f2 nella cura dell'orto del Convento di San Marco, la liberalit\u00e0 verso gli uomini di cultura e gli artisti, coi quali non si limitava al semplice patronato. Vespasiano, all'inizio della voce biografica dedicata al Medici, ricorda infatti:\nNei rapporti coi propri familiari, Cosimo mantenne, in linee generali, ottimi rapporti sia con la moglie Contessina, che con i due figli Giovanni e Piero. Della moglie di Cosimo, si ricorda che \u00abContessina de' Bardi \u00e8 un'ottima moglie, tutta dedita alla cura della casa e dei due figli\u00bb, e questa visione emerge anche dalle trentacinque lettere conservate nell\"Archivio Medici avanti il Principato\".\nUnico neo nella sua vita coniugale fu un'avventura extraconiugale con una giovane schiava circassa di nome Maddalena comprata a Venezia e da cui ebbe un figlio naturale, Carlo (1428/1430 circa-1492), ecclesiastico di notevole importanza e futuro canonico del Duomo di Prato. Nonostante la sua condizione di figlio naturale, Carlo fu accolto da Contessina come figlio suo, ed educato insieme ai suoi fratellastri.\nDiscendenza.\nCosimo si spos\u00f2 nel 1415 con Contessina de' Bardi, figlia di Giovanni Conte di Vernio e di Emilia Pannocchieschi dei Conti di Elci. Dal matrimonio nacquero: \nCosimo ebbe inoltre il gi\u00e0 ricordato figlio naturale Carlo, avuto tra il 1428 e il 1430.\nCultura di massa.\nLa figura di Cosimo \u00e8 centrale nella serie televisiva \"I Medici\" (2016-2019), dove \u00e8 interpretato da Richard Madden. \u00c8 presente anche nel romanzo \"Una dinastia al potere\" (2016) e primo della tetralogia dedicata ai Medici scritta dall'autore italiano Matteo Strukul."}
{"id": "304588", "revid": "1573940", "url": "https://it.wikipedia.org/wiki?curid=304588", "title": "Youssef Rzouga", "text": "I suoi versi sono caratterizzati da una notevole tensione espressiva e da un approccio poetico innovativo e provocatorio. Le sue poesie sono raccolte in un volume ma ha pubblicato diversi altri libri."}
{"id": "304591", "revid": "1543377", "url": "https://it.wikipedia.org/wiki?curid=304591", "title": "UltraSPARC T1", "text": "L'UltraSPARC T1 (conosciuto anche con il nome in codice di Niagara) \u00e8 un microprocessore prodotto dalla Sun Microsystems e distribuito dal 14 novembre 2005. Il microprocessore \u00e8 stato progettato per essere multi core e garantire il multithreading. Il suo progetto prevedeva come obiettivo primario la realizzazione di un chip a basso consumo per il mercato server ad una via. L'unit\u00e0 dissipa 72 Watt alla frequenza di 1.2\u00a0GHz.\nIl T1 deriva dai processori della serie UltraSPARC. \u00c8 il primo microprocessore Sun multicore e multithread; difatti il T1 \u00e8 dotato di otto core e ogni core \u00e8 in grado di eseguire fino a 4 Thread simultaneamente e quindi la CPU \u00e8 in grado di eseguire fino a 32 thread simultaneamente.\nCome i server ad alte prestazioni Sun l'UltraSPARC T1 pu\u00f2 essere partizionato, in modo da poter assegnare uno o pi\u00f9 core a compiti o utenti specifici.\nCore.\nL'UltraSPARC T1 \u00e8 stato progettato fin dall'inizio per l'esecuzione multithread di processi generici e introdusse una nuova architettura nata per ottenere alte prestazioni. Gli ingegneri, invece di puntare su un processore molto veloce, decisero di realizzare dei processori pi\u00f9 semplici ma ottimizzati per eseguire molti processi in contemporanea, in modo da ottenere alte prestazioni su sistemi che eseguono molti processi concorrenti.\nI core del T1 sono molto meno complessi dei core inclusi nelle moderne CPU ad alte prestazioni. Per esempio i core non supportano l'esecuzione delle istruzioni fuori ordine e non sono dotati di cache di dimensioni generose. Le prestazioni dei singoli thread dipendono strettamente dalla presenza di cache di dimensioni generose, la mancanza di un dato in cache infatti introduce una notevole penalizzazione delle prestazioni dato che la memoria centrale \u00e8 molto pi\u00f9 lenta del processore. Una cache di ampie dimensioni riduce gli accessi alla memoria centrale e quindi migliora le prestazioni sebbene non possa ridurre il tempo di accesso alla memoria centrale.\nIl processore T1 riesce a ridurre notevolmente la penalizzazione dell'accesso alla memoria utilizzando un approccio multithread. Quando un processore ha una cache miss (cio\u00e8 non trova i dati necessari in memoria) il processore commuta su un altro thread disponibile e lo immette in esecuzione. Quindi sebbene i singoli thread siano rallentati dagli accessi alla memoria le prestazioni complessive del sistema sono elevate dato che il processore esegue in contemporanea molti thread. Analizzando la pipeline di un core infatti si nota che solamente la memoria e i registri sono replicati. Quindi ogni core pu\u00f2 tenere in memoria fino a quattro thread sebbene ne possa eseguire solo uno alla volta.\nI benchmark hanno dimostrato che nelle applicazioni commerciali questo approccio funziona molto bene. Applicazioni basate su Java application server, su application server e in generale su web server dimostrano la bont\u00e0 di questo approccio. Questo genere di applicazioni creano tanti thread che singolarmente non richiedono elevata potenza di calcolo ma che nel complesso mettono sotto pressione i server dato che complessivamente assorbono elevate potenze di calcolo. I test hanno dimostrato che ogni core del processore genera una potenza di calcolo superiore a quella di un processore a singolo core e singolo thread UltraSPARC III (2001). Nell'esecuzione di pi\u00f9 thread basati su aritmetica degli interi i core forniscono prestazioni significativamente superiori a quelli degli altri processori in commercio.\nQuando venne presentato nel dicembre 2005 un server basato su un singolo processore a 8 core, 32 thread a 1.2\u00a0GHz forniva prestazioni simili a quelle fornite da un server basato su 2 processori IBM POWER5 a quattro core e otto thread con frequenza di 1.9\u00a0GHz. Le prestazioni erano paragonabili a quelle generate anche da un server basato su quattro Intel Xeon \"Paxville MP\" con otto core e 16 thread a 3.0\u00a0GHz e forniva prestazioni superiori a quelle di un server basato su quattro Intel Itanium con quattro core e quattro thread a 1.6\u00a0GHz.\nMercati di riferimento.\nIl microprocessore \u00e8 stato specificatamente sviluppato per alcuni mercati usualmente occupati dai server. Piuttosto che puntare sul settore del supercalcolo o delle applicazioni ad altissime prestazioni Sun ha deciso di privilegiare il settore dei server dedicati alle applicazioni internet come i web server. Questa tipologie di applicazioni richiedono la gestione di molti thread simultaneamente e infatti l'architettura della CPU \u00e8 chiaramente indirizzata verso queste applicazioni, anche considerata la possibilit\u00e0 di una virtualizzazione hardware in grado di far girare su un solo processore a basso consumo parallelamente molte macchine virtuali.\nIl processore dimostra le sue prestazioni anche nel caso di database di piccole e medie dimensioni con un discreto numero di utenti. Un test eseguito da un privato le prestazioni di un database MySQL su un'UltraSPARC T1 surclassano un server basato su AMD Opteron.\nRock.\nUna delle limitazioni di queste scelte progettuali emerge nella gestione dei numeri in virgola mobile. La CPU, infatti, dispone di una sola unit\u00e0 di calcolo in virgola mobile, condivisa dagli 8 core. Al fine di sopperire a questa limitazione Sun avviato avviato lo sviluppo di un nuovo microprocessore (nome in codice Rock). Per via della sua architettura interna, dunque, il T1 non \u00e8 un microprocessore SMP. Per questo Sun intendeva presentare \"Rock\", con l'obiettivo di integrare l'SMP e risolvere il problema della singola unit\u00e0 di calcolo in virgola mobile. \"Rock\", inoltre, doveva introdurre un aggressivo precaricamento del codice, in modo da evitare lo svuotamento delle pipeline e, dunque, rallentamenti dell'esecuzione. Nel maggio del 2010 quando il progetto del processore era quasi terminato Oracle (nuovo proprietario di Sun) decise di cancellare il progetto.\nRock comunque non era il successore dell'UltraSPARC T1. Sun ha sviluppato l'UltraSPARC T2 che \u00e8 indirizzato allo stesso mercato del Niagara. L'UltraSPARC T2 \u00e8 in grado di gestire 64 thread ed ha 8 unit\u00e0 di calcolo in virgola mobile.\nOpensource.\nIl 21 maggio 2006 Sun ha distribuito il processore UltraSPARC T1 sotto licenza GNU General Public License tramite il progetto OpenSPARC. Il progetto include:"}
{"id": "304609", "revid": "633110", "url": "https://it.wikipedia.org/wiki?curid=304609", "title": "Panzer I", "text": "Il Panzer I, nome abbreviato rispetto all'originale Panzerkampfwagen I, il cui numero d'identificazione dell'esercito era Sd.Kfz. 101, \u00e8 stato un carro armato leggero della Germania nazista, progettato tra 1931 e 1934 ed entrato in servizio con la Reichswehr, dalla quale lo eredit\u00f2 lo Heer.\nPensato solamente come carro da addestramento (funzione che ricopr\u00ec egregiamente), fu utilizzato invece in combattimento fino al 1942. Facile da produrre, veloce e manovrabile, ma con una corazzatura e un armamento inadatti alla guerra, fu il primo carro armato prodotto in massa dall'industria tedesca. Terminato il servizio in prima linea dopo le pesantissime perdite, fu adibito a compiti di polizia o lotta antipartigiana. Il telaio e lo scafo furono riutilizzati per produrre una variet\u00e0 di semoventi, mezzi d'assalto e veicoli comando.\nStoria.\nSviluppo.\nNel 1931 il maggior generale Oswald Lutz fu nominato \"ispettore dei trasporti a motore\" presso il Reichswehr con al suo fianco la persona di Heinz Guderian. Entrambi capirono che era necessario un carro armato leggero con cui far addestrare i futuri membri delle Panzer-Division, cos\u00ec nel 1932 fu diramato un avviso alle fabbriche Rheinmetall (che incominci\u00f2 dal trattore leggero VK 31/A2 del 1928), Krupp (aiutata da una precedente collaborazione con la svedese AB Landsverk), Henschel &amp; Sohn, MAN AG e Daimler-Benz relativo alla costruzione di un veicolo di circa 5 tonnellate (il trattato di Versailles difatti vietava alla Germania di sviluppare tali mezzi d'offesa).\nGi\u00e0 nel 1933 l'Heereswaffenamt ribad\u00ec le sue intenzioni di ricevere un trattore agricolo (\"Landwirtschaftlicher Schlepper\"), proprio per dissimulare i suoi veri intenti, e cos\u00ec arrivarono i primi prototipi dalle industrie con esito vincente per il telaio Krupp e la torretta Daimler Benz. Il disegno riprendeva quello del britannico Carden-Loyd Mk VI tankette dato che due di questi veicoli vennero segretamente acquistati dall'Unione Sovietica nel 1932, e con essa si condussero test e valutazioni tecniche nella \"Panzertruppenschule Kama\" non lontano da Kazan'.\nI primi test sul campo giunsero nell'estate 1933 quando si provarono cinque telai forniti di motore a Kummersdorf. Dopo ulteriori collaudi eseguiti nel febbraio 1934 due mesi dopo entr\u00f2 finalmente in produzione il Panzerkampfwagen I Ausf. A, originariamente noto fino al febbraio 1938 come \"MG Panzerwagen\" (\"auto corazzata con mitragliatrici\") o \"Versuchkraftfahrzeug 617\" (\"veicolo di prova 617\"), per mostrare ad Adolf Hitler 15 di questi nuovi mezzi. Nel 1936 arriv\u00f2 l'Ausf. B, che differiva dal precedente nelle sospensioni e nel motore.\nLa Krupp prese anche in considerazione l'idea di esportare all'estero il nuovo carro, ovviamente seguendo le disposizione dello Heereswaffenamt. Nel 1935 part\u00ec il progetto \"Leichte Kampfwagen Ausland\" (\"carro armato leggero per l'estero\") che diede alla luce un anno dopo due prototipi, uno sempre con due mitragliatrici e uno con un cannone da 20\u00a0mm, quest'ultimo preludio di una versione con corazza pi\u00f9 spessa. Gli studi continuarono contemplando anche un carro medio armato di cannone da 4,5\u00a0cm KwK L/50 ma nel 1940 fu bloccata ogni ulteriore iniziativa. Stessa sorte sub\u00ec il progetto denominato \"Leichte Kampfwagen B\" che aveva l'obiettivo di consegnare i mezzi all'Ungheria: un carro nella versione Ausf. B avrebbe dovuto essere mosso da un Krupp M311 V8 a benzina e armato con un cannone da 20\u00a0mm ma, per l'appunto, non si arriv\u00f2 mai allo stadio produttivo.\nImpiego operativo.\nGuerra civile spagnola.\nIl Panzer I fu usato per la prima volta in combattimento dai tedeschi nella guerra civile spagnola del 1936 - 1939. I primi 32 carri e un Panzerbefehlswagen I giunsero nell'ottobre 1936 per arrivare ad un totale di 106 (102 tra Ausf. A e Ausf. B e 4 Panzerbefehlswagen I) che servirono nell'88\u00ba battaglione corazzato del maggiore Wilhelm von Thoma. Quest'unit\u00e0 era basata vicino a Toledo e qui i carristi tedeschi addestrarono i loro colleghi nazionalisti (che sfruttarono il carro con il 1\u00ba e 2\u00ba Battaglione carri) all'uso del loro carro armato, che difatti fu usato nella battaglia di Madrid nonostante risult\u00f2 presto chiara la sua inferiorit\u00e0 rispetto ai T-26 e BT-5 repubblicani.\nLa guerra in Spagna fu un ottimo banco di prova per la Wehrmacht che ebbe modo di testare e mettere a punto la tattica del Blitzkrieg, anche esaminando macchine da guerra come il Panzer I. Vennero difatti alla luce tutti i difetti e i limiti: corazzatura troppo sottile, armamento inadatto sia a colpire a distanza la fanteria che ad affrontare i carri nemici. Inoltre vennero individuati i limiti costituiti dall'avere solo due uomini di equipaggio, impossibilitati durante i combattimenti a coordinarsi con gli altri carri perch\u00e9 completamente assorbiti dai compiti di pilotaggio e di impiego dell'armamento.\nNonostante le sue lacune tuttavia il Panzer I fu usato anche dai repubblicani, che riarmarono i veicoli catturati con cannoni come l'Hotchkiss da 2,5\u00a0cm.\nSeconda guerra mondiale.\nOltre che massicciamente presente nelle esercitazioni militari e nelle cerimonie di propaganda (come il raduno di Norimberga), il Panzer I riusc\u00ec ovviamente a partecipare alla seconda guerra mondiale. La campagna di Polonia del 1939 lo vide schierato in un numero pari a circa unit\u00e0 (circa il 50% dei carri disponibili) ripartiti nel seguente modo: 68 alla 1. Panzer-Division e 136 a ciascuna delle 2., 3., 4. e 5. Panzer-Division. Nonostante la sua relativa leggerezza, il Panzer I rimase ugualmente bloccato a volte nel fango come avvenne nella battaglia del fiume Bzura, registrando alla fine delle ostilit\u00e0 89 perdite complessive, pari circa al 45% delle perdite totali tedesche.\nDue dozzine parteciparono alla campagna di Norvegia e 523 alla campagna di Francia, mentre la 5. Leichte-Division lo utilizz\u00f2, opportunamente modificato con filtri antisabbia, nello scacchiere del Nordafrica.\nNel 1941 cominciarono a essere sostituiti, trovando tuttavia ancora impiego (nel numero di 619 unit\u00e0) nei primi mesi dell'operazione Barbarossa. Nel maggio 1942 cinque Ausf. F vennero assegnati alla 1\u00aa compagnia del Panzer-Abteilung z.b.V. 66 che doveva entrare in linea nella battaglia di Creta, ma invece fu inviata nel settore di Leningrado dove fu unita alla 12. Panzer-Division con cui rimase fino al luglio 1943. Ancora, nel maggio 1943 altri cinque Ausf. F arrivarono alla 2\u00aa compagnia corazzata di polizia che se li vide tutti distrutti nell'agosto 1944 dall'Armata Rossa. In precedenza, nel marzo 1943, due Ausf. C e otto Ausf. F rinforzarono la 1. Panzer-Division la quale li us\u00f2 in Unione Sovietica, Jugoslavia e Grecia fino alla fine dell'anno. Per ultimo, 38 Ausf. C figurarono nella riserva del LVIII Panzer-Korps che li perse in Normandia nel 1944.\nQuesti furono in ogni caso gli ultimi impieghi bellici, dato che a partire dal 1942 molti Panzer I furono convertiti in mezzi da trasporto munizioni (com la nuova designazione d'inventario Sd.Kfz. 111) eliminando torretta e superstruttura. 511 torrette vennero riciclate nelle fortificazioni del Vallo Atlantico, nel muro di Pomerania e nell'area di Kostrzyn, in Polonia.\nDiverse unit\u00e0 prive della superstruttura vennero affidate allo NSKK per scopi d'addestramento. Per quello che riguarda invece altri paesi, nel 1934 un esemplare fu venduto all'Ungheria che probabilmente nel 1942 ne acquist\u00f2 altri per addestrare le sue truppe; Chiang Kai-shek, capo della Repubblica di Cina, dispose l'arrivo di 15 Panzer I Ausf. A nel tardo 1936, e sembra che ne abbia fatto uso anche l'Esercito croato.\nStruttura.\nIl Panzer I Ausf. A era un carro da 5,5 tonnellate, con due uomini di equipaggio, armato con due mitragliatrici da 7,92\u00a0mm e spinto da un debole Krupp M305 da soli 44,74\u00a0kW di potenza. Questo problema indusse i tecnici della Germania nazista a progettare l'Ausf. B, pi\u00f9 lungo, con una ruota in pi\u00f9 per lato e con un propulsore che permetteva di raggiungere i 40\u00a0km/h.\nSi adottarono una serie di scelte progettuali che anticipavano la successiva evoluzione verso il carro armato moderno finalizzato alla guerra di movimento, quali l'armamento in torretta girevole a 360\u00b0, lo scafo separato essenzialmente in tre compartimenti (gruppo cambio-riduttore a prua, abitacolo dell'equipaggio al centro, vano motore posteriore), il treno di rotolamento ideato pi\u00f9 per consentire lunghi spostamenti autonomi su strada o terreno vario, che per superare il terreno aspramente accidentato e popolato di ostacoli tipico della guerra di trincea.\nVersioni.\nModelli prodotti in serie.\nEntrambe le versioni uscirono anche prive di torretta per scopi di addestramento e trasporto munizioni (chiamati \"Munitionsschlepper I Ausf. A\" o Munitionsschlepper I Ausf. B\" in quest'ultimo caso).\nVersioni per il genio militare.\nNel 1939 e 1940 100 Panzer I tra Ausf. A e Ausf. B furono convertiti nel cosiddetto \"Ladungswerfer I\" fornito di circa 50 kg di esplosivo, quantit\u00e0 comunque variabile a seconda della sottoversione (ve ne erano due). Tale inusuale veicolo era stato studiato per il genio militare che avrebbe dovuto usare il braccio meccanico lungo 2 m, ed allungabile di 75\u00a0cm, di cui era provvisto il mezzo per collocare l'esplosivo vicino ad un ostacolo o ad una fortificazione; tutte le terze compagnie dei battaglioni del genio facenti parte delle panzerdivisionen ne ricevettero 10 prima della campagna di Francia. In Nordafrica nacque anche una sottoversione dell'Ausf. A lanciafiamme chiamata \"Flammenwerfer auf Panzerkampfwagen I Ausf. A\" armata con una mitragliatrice e un Flammenwerfer 40 capace di sparare dalle 10 alle 12 fiammate a una distanza di 25 metri.\nSemoventi e carro comando.\nIl Panzer I fu il punto di partenza per altri veicoli corazzati: il \"Flakpanzer I\", il \"Panzerj\u00e4ger I\", lo \"Sturmpanzer I\" e il \"kleiner Panzerbefehlswagen I\".\nPer le quattro varianti si rimanda alle rispettive pagine.\nIn particolare il carro comando Kleiner Panzerbefehlswagen I fu concepito dalla Krupp usando prevalentemente i telai e le componenti dell'Ausf. B, ma a produrlo fu fino al 1937 la Daimler-Benz e la MAN AG, che ne sfornarono 374 in due versioni entrambe montanti le radio FuG2 e FuG6 (con un raggio di trasmissione vocale di 9,66\u00a0km e del codice Morse di 12,87\u00a0km) e migliorate nel corso del tempo con una cupola d'osservazione per il capocarro, che era assistito da altri due uomini. Dopo la campagna di Polonia qualche esemplare fu modificato in ambulanza corazzata (\"Sanit\u00e4tskraftwagen I\") in vista della campagna di Francia.\nIl carro-comando prest\u00f2 servizio nello Heer fino agli inizi del 1942, non prima di essere stato usato anche come carro-controllo per il Minenr\u00e4umwagen ed essere esportato in Ungheria.\nEsemplari attualmente esistenti.\nOggi \u00e8 possibile ammirare un Panzer I Ausf. F della 1. Panzer Division nel Museo dei mezzi corazzati di Kubinka e un altro nel Museo di storia militare di Belgrado."}
{"id": "304612", "revid": "951587", "url": "https://it.wikipedia.org/wiki?curid=304612", "title": "Fenomeno (personaggio)", "text": "Fenomeno (in lingua originale \"Juggernaut\"), il cui vero nome \u00e8 Cain Marko, \u00e8 un personaggio immaginario dei fumetti creato da Stan Lee e Jack Kirby nel 1965, pubblicato dalla Marvel Comics.\nFratellastro di Charles Xavier, mentore degli X-Men, \u00e8 principalmente loro avversario ma in certe occasioni diventa alleato degli stessi.\nBiografia del personaggio.\nOrigini.\nCain Marko \u00e8 il figlio di Kurt Marko, che diventa il patrigno di Charles Xavier quando sposa Sharon Xavier dopo la morte del marito Brian, di cui Kurt \u00e8 parzialmente responsabile. Kurt favorisce Charles e abusa di Cain, che risente di Charles e lo prende spesso in giro. Cain e il suo fratellastro servono poi nell'esercito degli Stati Uniti e sono di stanza in Corea. Marko trova un tempio nascosto dedicato all'entit\u00e0 Cyttorak. Entrando, Marko trova e tiene in mano un enorme rubino e legge ad alta voce l'iscrizione sulla pietra: \"Chiunque tocchi questa gemma ricever\u00e0 il potere della Gemma Cremisi di Cyttorak! D'ora in poi, tu che leggi queste parole, diventerai ... per sempre ... un fenomeno umano! \" La gemma incanala il potere di Cyttorak in Marko. La trasformazione provoca un crollo e Cain viene sepolto e presumibilmente ucciso, senza essere sentito di nuovo fino a un improvviso attacco al quartier generale degli X-Men.\nXavier racconta l'origine del Fenomeno agli X-Men, e dopo aver scrollato di dosso le difese della villa e spazzato via gli X-Men, Marko affronta Xavier. Gli X-Men si raggruppano e attaccano, mentre Xavier convoca il membro dei Fantastici Quattro la Torcia Umana per aiutare i mutanti; la Torcia genera \"impulsi\" di fiamma che essenzialmente ipnotizzano Cain, distraendolo abbastanza a lungo da permettere ad Angelo di rimuovere il suo elmo, rendendo Marko suscettibile di un attacco telepatico di Xavier.\nCarriera criminale.\nCome criminale Fenomeno ha affrontato un gran numero di eroi, dagli X-Men e gruppi legati, ai Vendicatori, Thor, l'Uomo Ragno, Venom, il Dottor Strange e molti altri ancora. Spesso e volentieri Fenomeno ha agito in compagnia del criminale Black Tom Cassidy, a cui \u00e8 stato legato da una forte amicizia.\nCarriera da eroe.\nCain chiese aiuto agli X-Men per salvare il suo amico Black Tom. In seguito Fenomeno si ferm\u00f2 presso la scuola di Xavier, iniziando a collaborare con gli X-Men e diventando anche insegnante. Inizialmente malvisto dai suoi compagni di squadra, Cain si mostr\u00f2 presto un elemento molto prezioso per la stessa.\nDentro la scuola fece amicizia con il piccolo Sam, un mutante dal volto di pesce. Quando scopr\u00ec che Sam veniva picchiato dal padre Cain reag\u00ec violentemente uccidendo l'uomo. Questo lo fece finire in carcere, ma riusc\u00ec a uscirne grazie all'aiuto di \"Jennifer Walters\", l'avvocato noto anche come She-Hulk, con cui ebbe anche una breve relazione sentimentale. Si scopr\u00ec in seguito, sulle pagine della serie di She-Hulk, che si trattava della She-Hulk proveniente da un universo alternativo, non di quella dell'universo standard (terra-616).\nThunderbolts e Fear Itself.\nPi\u00f9 tardi Marko entr\u00f2 in possesso dell'Uni-potere, che lo rese brevemente Capitan Universo; Cyttorak gli diminu\u00ec i poteri, vedendo la sua nuova trasformazione come un affronto. Venne cos\u00ec rinchiuso nel Raft, da dove esce per poco tempo in quanto nominato membro dei Thunderbolts di Luke Cage.\nMentre si trova ancora in prigione viene a contatto con uno dei martelli rilasciati sulla Terra dal Dio asgardiano Serpente, e diventa Kuurth, distruttore di pietre, uno dei Valorosi. Allo scopo di indebolirlo Magik entra nella dimensione di Cyttorak per convincere l'entit\u00e0 a togliergli i poteri, che vengono trasferiti a Colosso. In seguito, durante la battaglia finale tra Vendicatori e Valorosi, viene sconfitto da Wolverine, che indossava un'armatura di uru. Con la morte del Serpente il martello viene disattivato e Marko si trova senza poteri (pur mantenendo la sua enorme mole).\nPoteri e abilit\u00e0.\nIn termini di pura forza fisica il Fenomeno \u00e8 uno dei personaggi pi\u00f9 potenti di tutto l'universo Marvel: la Gemma di Cyttorak gli ha infatti conferito capacit\u00e0 fisiche sovrumane, lo rifornisce costantemente di energia facendo s\u00ec che non accusi la fatica e ha creato attorno al suo corpo un campo di forza invisibile e impenetrabile. L'armatura che indossa, inoltre, lo rende invulnerabile anche senza il campo di forza, tanto che neanche gli artigli di Wolverine riescono a ferirlo.\nFenomeno viene anche chiamato \"l'inarrestabile\" perch\u00e9 si dice che non esiste forza in grado di fermarlo: soltanto Hulk, in una delle sue incarnazioni pi\u00f9 potenti chiamata \"War Hulk\", e Thor, sono stati in grado di fermarlo. \"War Hulk\", per fermarlo, ha usato la sua enorme forza fisica, mentre Thor invece ha usato il \"God\"-\"Blast\". Tra le prove di resistenza pi\u00f9 famose del Fenomeno, c'\u00e8 quella contro l'Uomo Ragno: mandato dall'amico Black Tom Cassidy a recuperare Madame Web per sfruttare i suoi poteri psichici e sconfiggere gli X-Men, Fenomeno resiste a tutti i tentativi del tessiragnatele di fermarlo distruggendo mezza New York e resistendo alla carica di eroi venuti in aiuto di Parker. Thunderstrike, un eroe con poteri simili a quelli del dio del tuono Thor, gli ha lanciato contro il martello magico che Odino in persona gli aveva donato, senza infliggergli alcun danno, riuscendo per\u00f2 a togliere a Fenomeno l'elmetto con l'ascia di Bloodaxe.\nLa sua potenza \u00e8 tale da poter combattere alla pari con esseri come Thor, la Cosa, Hulk, Colosso, Power Man e tutti gli X-Men al completo.\nAltre versioni.\nUltimate.\nNell'universo Ultimate, Fenomeno \u00e8 a tutti gli effetti un mutante ed era uno dei membri di \"Arma X\", insieme con Rogue, di cui era innamorato. In questo universo narrativo la Gemma di Cyttorak \u00e8 un oggetto magico rubato da Rogue e Gambit ai fratelli Fenris. Durante lo scontro tra Gambit e Fenomeno, quest'ultimo viene a contatto con la gemma ottenendo un incremento dei propri poteri. Al termine dello scontro Gambit viene ucciso, almeno apparentemente, dallo stesso Fenomeno.\nDurante \"Ultimatum\" viene ucciso da un gruppo di rivoltosi anti-terroristi guidati dal reverendo William Striker Jr., i quali gli sparano un proiettile velenoso nell'occhio sinistro (unico punto vulnerabile). Poco prima di morire dona i suoi poteri a Rogue, la quale li manterr\u00e0 per molto tempo, siccome Fenomeno era in fin di vita.\nMarvel Vs Dc.\nIn \"Marvel vs DC\", durante la prima edizione della saga, Fenomeno viene teletrasportato dal Tribunale Vivente e dallo Spettro a Metropolis, dove viene sconfitto in un solo colpo da Superman.\nMarvel Apes.\nNell'universo di Marvel Apes, c'\u00e8 una versione scimmiesca di Fenomeno chiamata \"Juggorilla\", che \u00e8 membro degli \"Ape-Vengers\". Questo Fenomeno \u00e8 molto pi\u00f9 amichevole dell'originale e non ama combattere rifiutando quando ne ha l'occasione\nOmonimie nell'edizione in italiano.\nNella versione italiana il personaggio possiede un omonimo: \"Fenomeno\" \u00e8 infatti anche il nome portato da un personaggio che appare nella serie di Iron Man, che in originale si chiama \"Freak\": un essere mostruoso, calvo, dotato di forza incredibile, violento e di scarso intelletto. In realt\u00e0 si tratta di Happy Hogan, guardia del corpo di Tony Stark temporaneamente trasformato dalle radiazioni al cobalto. Hogan \u00e8 vittima della trasformazione solo due volte. Pi\u00f9 avanti, sempre nella serie di Iron Man, un nuovo \"Fenomeno\" \u00e8 Eddie March, anch'egli colpito dalle radiazioni al cobalto. Non c'\u00e8 nessuna parentela o affinit\u00e0 con questo Fenomeno (in lingua originale \"Juggernaut\") e l'omonimia \u00e8 dovuta esclusivamente alle traduzioni italiane dei nomi dei due personaggi.\nAltri media.\nCinema.\nFenomeno appare nell'universo cinematografico degli X-Men:\nCultura pop.\nNel 2003, il gruppo My Way Entertainment ha realizzato il video \"I'm the Juggernaut, Bitch\", un ridoppiaggio comico di un episodio della serie animata \"Insuperabili X-Men\" in cui viene mostrato Fenomeno esprimersi in una serie di battute dal linguaggio scurrile tra cui appunto \"I'm the Juggernaut bitch!!\".\nIl video divenne talmente famoso su internet che la frase \"I'm the Juggernaut, Bitch!\" venne inserita nel film \"X-Men - Conflitto finale\", sempre pronunciata da Fenomeno."}
{"id": "304614", "revid": "729019", "url": "https://it.wikipedia.org/wiki?curid=304614", "title": "Cheilosi", "text": "La cheilosi \u00e8 un'affezione cutanea al labbro che si manifesta in assenza di processi infiammatori (elemento che la differenzia dalla cheilite) con secchezza, screpolatura e desquamazione e che tende a peggiorare con il freddo.\nSi accompagna spesso alla formazione di ragadi agli angoli della bocca e tende a produrre in breve tempo processi infiammatori.\nPu\u00f2 essere causata da avitaminosi e in particolare da carenza di vitamina B2."}
{"id": "304619", "revid": "767487", "url": "https://it.wikipedia.org/wiki?curid=304619", "title": "Earphoria", "text": "Earphoria \u00e8 la colonna sonora, realizzata dal gruppo rock The Smashing Pumpkins, di un VHS pubblicato nel 1994, in sole mille copie, che documenta l'attivit\u00e0 live della band, inframezzata da scenette grottesche.\nDel VHS, denominato \"Vieuphoria\", \u00e8 stata pubblicata una versione DVD nel 2002, cos\u00ec come una nuova versione dell'album."}
{"id": "304623", "revid": "1305772", "url": "https://it.wikipedia.org/wiki?curid=304623", "title": "Standing on the Shoulder of Giants", "text": "Standing on the Shoulder of Giants \u00e8 il quarto album in studio della band inglese Oasis, edito il 28 febbraio 2000.\nNel Regno Unito \u00e8 il 16\u00ba album con il maggior numero di copie vendute pi\u00f9 velocemente, ben 310.000 acquistate nella prima settimana dalla pubblicazione. Sempre nel Regno Unito \u00e8 stato certificato doppio disco di platino dall'industria fonografica britannica, mentre negli Stati Uniti ha venduto 208.000 copie. In Italia ha raggiunto il disco di platino con le sole prenotazioni. Nonostante sia il quarto disco degli Oasis ad aver ottenuto la prima posizione delle classifiche del Regno Unito, \u00e8 ricordato come l'album in studio del gruppo che ha venduto meno (4 milioni di copie nel mondo).\nNell'aprile del 2006 la rivista \"Q Magazine\" ha stilato una classifica dei \"50 album pi\u00f9 brutti di sempre\", inserendo il disco alla posizione numero 46 e definendolo come \"il punto pi\u00f9 basso della carriera musicale degli Oasis\". Questo cre\u00f2 varie controversie, dato che la stessa rivista aveva accolto molto favorevolmente l'album al momento della sua pubblicazione e, inoltre, l'aveva inserito nella sua lista dei \"50 album migliori del 2000\".\nIl disco.\nL'album ha un sound moderno ed efficace, completato da campionamenti di batteria, parti per sitar elettrico, mellotron e chitarre di accompagnamento. Queste caratteristiche ne fanno un disco pi\u00f9 sperimentale, dove evidenti sono le influenze dell'elettronica e del rock psichedelico. Canzoni quali \"Go Let It Out\", l'indianeggiante \"Who Feels Love?\" e la progressiva \"Gas Panic!\" si discostano molto dal classico stile britpop della band, mentre \"Fuckin' in the Bushes\" \u00e8 considerato il brano degli Oasis che pi\u00f9 si avvicina all'hard rock, per la presenza di riff di chitarra in stile Led Zeppelin. L'album pare prendere le distanze dal consueto ottimismo che pervadeva le canzoni del gruppo. Tracce come la gi\u00e0 citata \"Gas Panic!\", \"Sunday Morning Call\" e \"Where Did It All Go Wrong?\" per certi versi mostrano, infatti, il lato pi\u00f9 oscuro e pi\u00f9 pessimistico del lirismo di Noel Gallagher, probabilmente influenzato dal momento di crisi vissuto dalla band, coincidente con le defezioni dei membri fondatori Arthurs e McGuigan e la disintossicazione dello stesso Noel dalle droghe durante la stesura dell'album.\nIl brano di apertura, \"Fuckin' in the Bushes\", fa parte della colonna sonora del film \"Snatch\" di Guy Ritchie e, da questo tour in avanti, sarebbe stata utilizzata come introduzione in attesa della salita della band sul palco in quasi tutti i concerti degli Oasis. Contiene tre clip audio. La prima contiene le parole pronunciate da Rikki Farr, organizzatore dell'Isle of Wight Festival del 1970, contro alcuni hippie che volevano accedere al festival musicale abbattendo i cancelli e non pagando il biglietto. La frase \u00e8 tratta dal film \"Message to love\" e recita:\nNella seconda clip, ripetuta otto volte, si ascolta una voce maschile che dice:\nNell'ultima clip \u00e8 presente una voce femminile che dice per due volte:\nSi tratta del primo disco degli Oasis in cui non tutte le canzoni sono opera esclusiva di Noel Gallagher. La quinta traccia \"Little James\" \u00e8 infatti opera di Liam Gallagher, che l'ha dedicata al piccolo James Kerr, figlio della ex moglie Patsy Kensit.\nNella versione dell'album destinata al mercato giapponese \u00e8 presente un'undicesima traccia, \"Let's All Make Believe\".\nGenesi.\nL'album appartiene al momento pi\u00f9 travagliato della storia degli Oasis. Nel 1999, durante le registrazioni dell'album, lasciarono il gruppo due tra i membri fondatori (Paul \"Bonehead\" Arthurs e Paul \"Guigsy\" McGuigan, rispettivamente chitarrista e bassista del gruppo). I loro sostituti, Gem Archer e Andy Bell, si unirono ufficialmente al gruppo solamente durante le registrazioni del successivo \"Heathen Chemistry\" e non figurano, quindi, tra gli autori del disco. Fu assunto anche un nuovo produttore, Mark \"Spike\" Stent, in sostituzione di Owen Morris, storico produttore dei precedenti album della band di Manchester.\nIl titolo dell'album si rif\u00e0 alle parole rese celebri da Sir Isaac Newton: \"If I can see further than anyone else, it is only because I am standing on the shoulders of giants\" (\"Se riesco a guardare pi\u00f9 lontano di chiunque altro \u00e8 solo perch\u00e9 sono sulle spalle dei giganti\"). Il fisico si riferiva all'importanza che le conquiste del passato rivestono nello sviluppo del pensiero moderno e nelle scoperte scientifiche. Noel Gallagher not\u00f2 la citazione su una moneta da 2\u00a3, mentre si trovava in un pub, e gli piacque cos\u00ec tanto che pens\u00f2 si potesse adattare bene al nuovo album. Cos\u00ec, un po' alticcio, si annot\u00f2 la frase su un pacchetto di sigarette, solamente che nel copiare tralasci\u00f2 per sbaglio la \"s\" finale di \"Shoulders\". La mattina seguente vide solo la parte finale della frase, credendo di averla scritta tutta.\nLe defezioni di \"Bonehead\" e \"Guigsy\" mentre l'album era ancora in produzione impose alla band di registrare nuovamente le parti per basso e seconda chitarra per motivi legali. Mentre \"Bonehead\" fu sostituito quasi subito dall'ex frontman degli Heavy Stereo Gem Archer, il ruolo di bassista rimase scoperto per qualche mese. Cos\u00ec il video del singolo di lancio, \"Go Let It Out\", vide Noel nelle insolite vesti di bassista, Archer nel ruolo di Noel e Liam nelle vesti di chitarrista ritmico al posto di Archer. Tra gli autori dell'album figurano, tuttavia, solo i nomi di Noel e Liam Gallagher e del batterista Alan White.\nCopertina.\nSimon Halfon, il responsabile della copertina dell'album, dovette risolvere un problema piuttosto difficile. In un'intervista dell'epoca dichiar\u00f2:\nInizialmente l'idea per la copertina del disco era quella di rendere omaggio a Ren\u00e9 Burri (un fotografo svizzero che negli anni sessanta aveva fotografato personaggi come Che Guevara, Fidel Castro e Picasso), prendendo spunto da una sua foto del panorama di San Paolo che ritraeva quattro persone in cima a un tetto. L'idea piacque subito a Noel, ma questi non voleva portare la band in Brasile, cui prefer\u00ec New York.\nLa foto della copertina dell'album \u00e8 una vista panoramica dei tetti del quartiere di Rockefeller Center, famoso per l'altezza dei suoi diciannove grattacieli, dove si pu\u00f2 notare in primo piano l'Empire State Building, attualmente uno degli edifici pi\u00f9 alti al mondo. In alcune parti la citt\u00e0 \u00e8 illuminata dal sole, mentre in altre no. Per creare questo effetto del cielo \u00e8 stata scattata una fotografia ogni mezz'ora per un giorno intero. La foto non ha subito nessuna modifica dei colori, ma \u00e8 il risultato della sovrapposizione dei diversi scatti fatti durante il giorno.\nRiscontro di critica.\nLa critica fu piuttosto fredda nei confronti dell'album e si sofferm\u00f2 sulla prevalenza di elementi di pessimismo nei testi. Lo stesso Noel anni dopo ebbe a dire:\nNella composizione delle canzoni l'impegno di Noel fu totale, visto che a un certo punto, prima dell'arrivo di Andy Bell, dovette suonare da s\u00e9 le parti di basso.\nLa rivista \"Q\" fu pi\u00f9 benevola con il disco, assegnandogli 4 stelle su 5 di valutazione e inserendo \"Let's All Make Believe\", lato B del primo singolo \"Go Let It Out\", nella lista delle 500 tracce perdute, una selezione delle gemme nascoste, ovvero i brani meno reclamati della musica mondiale, ma ugualmente meritevoli di attenzione. La rivista scrisse che \"se \"Let's All Make Believe\" fosse stata inserita nell'album, probabilmente avrebbe valso al disco un'altra stella (di valutazione)\".\nA dispetto dei commenti poco entusiastici della stampa musicale, Liam e Noel Gallagher hanno messo in evidenza come la diversit\u00e0 del disco da quelli precedenti della band rappresenti un valore aggiunto. Nel 2002, intervistato da Gary Crowley su BBC Radio 1, Liam dichiar\u00f2:\nNoel disse di considerare \"\"Go Let It Out\" alla pari con le cose migliori che abbia mai fatto\" e nel 2005, intervistato per Rock Profiles, ha ribadito che \"\"Fuckin' In The Bushes\", \"Go Let It Out\", \"Gas Panic\" and \"Where Did It All Go Wrong?\" le ritengo canzoni vere\".\nDemo.\nNel gennaio 2001 inizi\u00f2 a trapelare su internet un bootleg di sessioni dimostrative tenute per preparare l'album. La maggior parte di queste registrazioni vedono Noel come cantante, che le registr\u00f2 grazie all'aiuto di una coppia di amici nella sua casa-studio a Supernova Heights.\nLa tracklist del bootleg \u00e8 la seguente:\nAl momento della pubblicazione dell'album quattro canzoni (\"Carry Us All\", \"Revolution Song\", \"Just Getting Older\" e \"Let There Be Love\") furono tagliate fuori dal disco e non furono pubblicate n\u00e9 come canzoni della tracklist n\u00e9 come b-side dei singoli poi estratti dall'opera (ad eccezione di \"Carry Us All\", divenuta b-side di \"Sunday Morning Call\"). Di questi brani non esiste, tra l'altro, alcuna documentazione scritta, ad eccezione di \"Revolution Song\", che era stata citata da Paolo Hewitt nel suo libro \"Six months on the road with Oasis\" del 1999. Si presume che i titoli degli altri tre brani siano stati ispirati da frasi ripetute dai membri della band nelle altre registrazioni. Inizialmente a \"Revolution Song\" era stato dato il nome \"Solve My Mistery\", mentre a \"Let There Be Love\" era stato dato il titolo \"It's a Crime\". Il brano \"Let There Be Love\" sarebbe stato pubblicato nell'album \"Don't Believe the Truth\" del 2005."}
{"id": "304627", "revid": "17351", "url": "https://it.wikipedia.org/wiki?curid=304627", "title": "M.C.202", "text": ""}
{"id": "304628", "revid": "17351", "url": "https://it.wikipedia.org/wiki?curid=304628", "title": "Re.2001", "text": ""}
{"id": "304629", "revid": "17351", "url": "https://it.wikipedia.org/wiki?curid=304629", "title": "MC-202", "text": ""}
{"id": "304636", "revid": "17351", "url": "https://it.wikipedia.org/wiki?curid=304636", "title": "Re-2001", "text": ""}
{"id": "304638", "revid": "77978", "url": "https://it.wikipedia.org/wiki?curid=304638", "title": "Coppa piacentina", "text": "La coppa piacentina \u00e8 un salume italiano a base di carne suina a denominazione di origine protetta, tipico della provincia di Piacenza, la cui ricetta originale, con tutta probabilit\u00e0, ha origine nel comune di Carpaneto Piacentino.\n\u00c8 prodotta con carne proveniente dal collo del maiale e la lavorazione pu\u00f2 avvenire esclusivamente nel Piacentino, mentre le carni possono provenire dall'Emilia-Romagna o dalla Lombardia. Il prodotto finito, dopo almeno sei mesi di stagionatura, ha forma cilindrica e peso superiore a 2,5\u00a0kg.\nLa sua caratteristica peculiare \u00e8 la \"dolcezza\", che richiede una percentuale di sale limitata e l'uso molto calibrato delle spezie che non devono sovrastare il \"profumo\" del salume stagionato."}
{"id": "304648", "revid": "287204", "url": "https://it.wikipedia.org/wiki?curid=304648", "title": "Padm\u00e8 Amidala", "text": ""}
{"id": "304651", "revid": "1543377", "url": "https://it.wikipedia.org/wiki?curid=304651", "title": "Club Atletico Faenza Pallacanestro", "text": "Il Club Atletico Faenza Pallacanestro \u00e8 la principale societ\u00e0 cestistica di Faenza. Ha partecipato al campionato di serie A1 femminile fino alla stagione 2011-2012. Dalla stagione 2012-2013 non disputa alcun campionato senior ma solo quelli juniores. Dal 1990 il presidente della societ\u00e0 \u00e8 Enrico Piombini.\nIl Club Atletico \u00e8 la societ\u00e0 cestistica pi\u00f9 titolata della Romagna. Sin dai primi anni del secondo dopoguerra ha giocato ai vertici della pallacanestro femminile italiana. \u00c8 la societ\u00e0 che vanta il maggior numero di partecipazioni al massimo campionato nazionale italiano: nella 2011-2012 ha raggiunto la cifra di 53 partecipazioni, di cui 16 consecutive.\nStoria.\nLa nascita, la promozione e la Serie B.\nLa sezione Pallacanestro della polisportiva Club Atletico Faenza nasce nell'estate del 1948 (anche se una squadra di pallacanestro femminile esisteva gi\u00e0 dal 1945 e subito contribuisce a far nascere nel cuore dei faentini l'amore per la pallacanestro. Ufficialmente, la prima affiliazione alla Federazione Italiana Pallacanestro avviene nel 1950, con la matricola societaria n. 114 nazionale (per la Fip \u00e8 ufficialmente il pi\u00f9 vecchio club femminile italiano).\nLa scalata ai vertici del basket femminile italiano \u00e8 rapida. La squadra impiega solo tre anni per raggiungere la serie A: i primi due anni in Promozione regionale, poi un anno di Serie B come trampolino di lancio per la massima serie. Parte del merito va alle nazionali Anna Maria Franchini e Lucia Linari, ma uno degli artefici di questo importante traguardo \u00e8 sicuramente l'allenatore Ernesto Miccoli.\nFaenza disputa il primo campionato di Serie A nella stagione 1951-52.\nIl periodo d'oro della Serie A.\nNel 1951-1952 il Club Atletico Faenza si trova dunque ad affrontare la sua prima stagione nel massimo campionato.\nSono anni epici per il Faenza, con le partite casalinghe che venivano disputate nel campetto in cemento della Settimana Faentina, con squadre fatte praticamente in casa e il sostegno della numerosa cornice di pubblico, che con tanta passione assisteva ad ogni partita.\nGli anni cinquanta vedono l'Omsa Faenza, guidata in panchina da Ernesto Miccoli e in campo da Anna Maria Franchini e da Lucia Linari, protagonista di memorabili sfide con la Bernocchi Legnano, con la Ginnastica Comense, con l'A.P. Udinese, con l'Autonomi Torino e con la Ginnastica Triestina. I risultati migliorano con il passare degli anni, infatti il 6\u00ba posto della prima stagione viene eguagliato in quella successiva del 1952-53. Nel 1952 arriva il primo sponsor, il calzificio Omsa, fondato dall'imprenditore forlivese Paolo Orsi Mangelli. Il sodalizio con la squadra durer\u00e0 ben 16 anni, fino al 1968. Il cammino dell'Omsa Faenza \u00e8 in crescendo: si passa al 4\u00ba posto nel 1953-1954 che viene ulteriormente migliorato l'anno dopo, quando nel 1954-1955 l'Omsa Faenza si classifica al 2\u00ba posto, a tre punti di distanza dalle tricolori della Bernocchi Legnano.\nIl 1954-1955 \u00e8 un anno pieno di sorprese, difatti giunge il titolo di Migliore realizzatrice del campionato di Serie A per Anna Maria Franchini ed ulteriore evento \u00e8 la partita amichevole tra la Nazionale italiana e la formazione austriaca (organizzata tra l'altro dalla societ\u00e0 faentina) alla quale assistono circa 2000 persone. Vince l'Italia 57 a 30. Da segnalare nel campionato 1955-1956 la presenza della giocatrice danese Tove Christensen, ricordata per essere stata la prima straniera nella storia della societ\u00e0. Nella stagione stessa viene eletto come nuovo presidente della societ\u00e0 Riccardo Cimatti, al posto di Bruno Argnani, che aveva guidato il consiglio per le prime stagioni. Le aspettative sono tante, inizialmente l'obbiettivo di partenza \u00e8 quello di lottare per il vertice e l'inizio \u00e8 dei migliori, tanto che alla 5\u00aa giornata l'Omsa si ritrova sola in testa alla classifica. Poi le sconfitte contro Bernocchi Legnano e contro l'Autonomi Torino, spengono i sogni di gloria: infatti le faentine chiudono al 4\u00ba posto il torneo, con Anna Maria Franchini che bissa il titolo dell'anno precedente, confermandosi Miglior realizzatrice del campionato di Serie A. Nel 1956-57 si ripete l'assalto al tricolore, con l'Omsa Faenza che insegue per tutto il campionato la Ginnastica Triestina, anche se a 2 punti dal traguardo le speranze si infrangono, ma cosa positiva per il Faenza \u00e8 il terzo titolo consecutivo di miglior realizzatrice del campionato centrato da Anna Maria Franchini, che a fine stagione prende la decisione di ritirarsi.\nGli anni seguenti invece sono anni di ringiovanimento con Gigliola Albonetti e con Lidia Marchetti nuove leader della squadra, sempre sotto la guida dell'ormai esperto Ernesto Miccoli. Il team faentino inizia il campionato 1957-58 con tre successi in quattro giornate, lanciandosi al comando della classifica assieme allo Stock Trieste, ma nel quinto turno soccombe proprio nel confronto diretto contro le giuliane. Poi l'Omsa prosegue su buoni livelli, restando sempre nelle zone alte della classifica, concludendo per\u00f2 al 4\u00ba posto insieme all'Autonomi Torino. Nella stagione 1958-59 continua l'opera di ringiovanimento: sono inserite in prima squadra le quindicenni Noretta Casadio e Gigliola Monti e la quattordicenne Giovanna Resta. Si tratta della pi\u00f9 giovane squadra della serie A, guidata dalla capitana Maria Rosa Dalmonte. Il campionato inizia in salita con una netta sconfitta contro le campionesse d'Italia dello Stock Trieste, ma poi le faentine si rifanno vincendo gli incontri con le avversarie alla loro portata, distanziando le zone basse della classifica. Il campionato si conclude con l'Omsa al 7\u00ba posto. La salvezza matematica arriva alla penultima giornata, con un bel successo interno contro la rivale diretta Autovox Roma. Gigliola Albonetti e Lidia Marchetti risultano le due migliori realizzatrici, \"chiocce\" di un gruppo di giovani atlete.\nL'Omsa affronta il campionato 1959-60 con una strepitosa Lidia Marchetti, che diventa il nuovo punto di forza della squadra. Vanno segnalate le belle vittorie contro l'Usat Torino e contro l'Ozo Milano, quest'ultima battuta grazie ad un canestro finale di Gigliola Albonetti. L'Omsa conclude al 6\u00ba posto, tenendo a distanza le zone basse della classifica.\nGli anni sessanta e il ritorno in Serie B.\nNel 1961 viene costruito quello che per tanti \u00e8 stato la casa del Club Atletico Faenza Pallacanestro, il palasport che verr\u00e0 intitolato all'ingegnere Dino Bubani, suo progettista e dirigente della societ\u00e0 cestistica per tanti anni. Il PalaBubani viene inaugurato il 26 dicembre 1961 con l'amichevole vinta contro le francesi del Nizza. Procede di pari passo l'allestimento di una squadra vincente: alle veterane Albonetti e Marchetti si aggiunge la giovane pivot Giovanna Resta (che aveva esordito quattordicenne nel 1958, \"vedi sopra\"). L'Osma riprende la sua ascesa verso il vertice, prima con i quarti di finale persi contro le campionesse in carica dell'Udinese nella stagione 1960-61, poi con l'eliminazione nel girone di play-off nel campionato 1961-62. Il campionato 1962-63 inizia nel migliore dei modi con Faenza dapprima capolista solitaria e poi stabilmente nei piani alti della classifica, finch\u00e9 nel girone di ritorno arriva una sconfitta inaspettata con la Pejo Brescia, a causa di un tiro sulla sirena sulla cui validit\u00e0 si discute a lungo. Il pubblico faentino non ci sta e la FIP squalifica pesantemente il PalaBubani. Alla fine la compagine di Ernesto Miccoli chiude al 4\u00ba posto.\nQualche timore emerge alla vigilia della stagione 1963-64, quando la Albonetti conclude la carriera ed Ernesto Miccoli lascia Faenza per il grande salto nella pallacanestro maschile al Gira Bologna. Il Club Atletico Faenza viene affidato prima al tecnico di casa Alfonso Saviotti (5\u00ba posto finale) e poi l'anno successivo a Ezio Scudellari (6\u00ba posto). Nel 1965-66 ma l'Omsa vede il ritiro di altre due grandi giocatrici, le ex Nazionali Marchetti e Resta e presenta al via una formazione giovanissima, 16 anni e 11 mesi di media, tutta formata da faentine, ad eccezione della trentaseienne bolognese Corbelli. Nonostante il rientro dell'allenatore Miccoli e la buona volont\u00e0 delle ragazze, la squadra si rivela inesperta e inanella una serie impressionante di sconfitte. Quando la squadra sembra dare speranza di ripresa arriva la mazzata della FIP, che tramuta in sconfitta a tavolino la partita contro la Pejo Brescia e penalizza di 1 punto le manfrede per un fantomatico errore di tesseramento (poi smentito dalla stessa FIP regionale che lo aveva realizzato). \u00c8 il colpo di grazia e l'Omsa retrocede dopo 15 anni in Serie B.\nHa avvio la ricostruzione; la societ\u00e0 continua a credere nel proprio settore giovanile anche a costo di disputare campionati anonimi, o quasi, come quelli del 1966-67 e 1967-68. Nel 1968 Miccoli fa esordire tre giovani faentine che poi daranno vita al rilancio del club: Mariangela Piancastelli, Caterina Reggi e Elena Silimbani. Tutte e tre entreranno nel giro della Nazionale (oltre a Giovanna Venturi, gi\u00e0 convocata). Con il ritorno all'attivit\u00e0 di Gigliola Albonetti le speranze di un ritorno in serie A cominciano a farsi concrete, ma si spengono nel girone di semifinale, quando la societ\u00e0 viene abbandonata dallo sponsor Omsa. L'anno successivo, con la nuova presidenza di Giuseppe Marabini, il sogno si realizza, con la vittoria interna contro Milano in un PalaBubani stracolmo: \u00e8 il 24 maggio 1970. Come corollario alla promozione, Faenza conquista anche il titolo di campione d'Italia di Serie B, battendo in tre partite il Cus Cagliari, vincitore del girone Centro-sud.\nGli anni settanta e la prima volta in Europa.\nAl termine della prima stagione in Serie A Faenza trova un nuovo sponsor, il liquore \"Amarissimo Sanley\", prodotto da un'azienda di Castel Bolognese, che contribuisce a sistemare la situazione economica. Soddisfatto, l'avvocato Marabini lascia la presidenza della societ\u00e0 a Giovanni Massari, uno dei suoi pi\u00f9 stretti collaboratori.\nNel campionato 1971-72 la squadra, guidata dal trio Piancastelli, Reggi e Albonetti, si salva abbastanza agevolmente e l'anno successivo conquista un meritato 6\u00ba posto e i quarti di finale di Coppa Italia. Il 1972-73 vede il ritiro definitivo dall'attivit\u00e0 di Ernesto Miccoli, dopo 22 stagioni alla guida della squadra. La panchina passa al bolognese Giuseppe Comastri, che pilota le faentine al 6\u00ba posto finale dopo aver navigato anche nelle prime posizioni in classifica. Il 1973-74 vede l'arrivo del nuovo sponsor, la \"Ceramica Cerdomus\" (anch'essa di Castel Bolognese), ed il ritorno in panchina del faentino Alfonso Saviotti (gi\u00e0 allenatore nel 1963-64). In prima squadra viene promossa la giovane guardia Jole Pirazzoli, a conferma della politica societaria dell'investimento sul settore giovanile. La squadra \u00e8 protagonista di un buon campionato concluso con il ritorno a Faenza dopo 20 anni della Nazionale Italiana. L'evento si svolge il 20 aprile 1974 al PalaBubani, l'Italia affronta il Giappone. La Nazionale azzurra viene sconfitta 59-75 dalle nipponiche. L'anno successivo vede la Cerodomus lottare con le prime della classe, battendo fra le altre l'ambiziosa Standa Milano in un finale al cardiopalma che infiamma un PalaBubani gremitissimo. La classifica finale vede le faentine solamente al 6\u00ba posto, complice un infortunio alla Reggi, che in seguito abbandona l'attivit\u00e0 agonistica. \nIl campionato 1975-76 inizia con l'abbandono della presidenza da parte di Massari; la massima carica viene assunta da Francesco Dalpane. Per le faentine non \u00e8 un campionato facile, per tutta la stagione regolare lottano duramente per evitare la poule salvezza, che si materializza con la sconfitta interna contro la Geas Sesto San Giovanni, all'ultima giornata. Questa sconfitta costa la panchina a Saviotti, rimpiazzato dal bolognese Alfonso Bongiovanni, che guida la squadra con successo nella poule salvezza: Faenza vince tutte le partite garantendosi la permanenza nella massima serie. Il campionato 1976-77, nonostante l'abbandono dello sponsor Cerdomus che costringe ad un forzato ringiovanimento della rosa, si svolge sulla medesima falsariga: dopo un campionato altalenante le faentine ottengono la permanenza nella massima serie attraverso la poule salvezza, che si aggiudicano con autorevolezza.\nIl campionato 1977-78 consegna al confermato coach Bongiovanni una formazione quasi immutata. Le manfrede disputano un'ottima stagione e si qualificano per la poule scudetto. La posizione finale al termine della stagione \u00e8 un lusinghiero quinto posto, il miglior risultato degli ultimi anni.\nNel campionato 1978-79 torna dopo un decennio la sponsorizzazione dell'Omsa, che riprende a porre il suo nome sulla canotta biancoazzurra. Le manfrede, in virt\u00f9 del quinto posto della stagione precedente, si trovano a disputare per la prima volta nella storia anche una competizione europea: la Coppa Ronchetti. Il cammino europeo delle manfrede si ferma al girone dei quarti di finale. In campionato l'Omsa si qualifica nuovamente per la poule scudetto e, dopo essersi ritrovata anche in testa alla classifica, termina la stagione al sesto posto. Il campionato 1979-80 vede il passaggio della presidenza da Francesco Dalpane a Mario Marchiani. Dopo due anni di poule scudetto stavolta la squadra guidata da Bongiovanni si deve accontentare della poule salvezza, che disputa con autorevolezza mantenendo la permanenza nella massima serie.\nGli anni ottanta, sempre in bilico tra A1 e A2.\nNel 1980-81 l'Omsa acquista l'ala Gollini ma si priva di due elementi molto importanti, quali Piattoni e Gherardi. Nella prima fase il Club Atletico perde le prime dodici partite consecutive (nonostante l'esonero di coach Bongiovanni dopo 8 giornate, sostituito da Gabriele Ceccaroni) e si classifica all'ultimo posto. Nella poule salvezza per\u00f2 le faentine si classificano terzultime, conquistando cos\u00ec una soffertissima salvezza.\nNel 1981-82 il nuovo allenatore \u00e8 Renzo Paganelli. Lasciano il roster manfredo Mondini e Bruzzesi mentre arrivano la lunga Bernardoni e, con l'apertura delle frontiere, la prima straniera: Marta Moglish (USA). La prima fase vede l'Omsa classificarsi al penultimo posto; nella poule salvezza le cose peggiorano: le manfrede inanellano ben sette sconfitte consecutive e retrocedono quindi in A2. Ci\u00f2 che per\u00f2 segna drammaticamente la stagione \u00e8 l'improvviso decesso di coach Paganelli, per emorragia cerebrale, pochi giorni dopo la fine del campionato.\nNel 1982-83 l'Omsa punta subito alla promozione, modificando radicalmente il roster. Il nuovo tecnico \u00e8 il faentino Claudio Agresti. Se ne vanno Silimbani e l'americana Moglish mentre arrivano le sorelle Bosso ed Eleonora Palmas. La squadra manfreda termina per\u00f2 la stagione regolare soltanto al quinto posto, mancando cos\u00ec la qualificazione ai playoff promozione.\nNel 1983-84 il nuovo presidente \u00e8 Giancarlo Berardi, che prende il posto di Marchiani, ed il roster viene allungato con l'innesto di Elena Fioraso. Conducendo un campionato sempre ai vertici, Faenza si classifica al secondo posto nella stagione regolare. Nelle semifinali dei playoff promozione l'Omsa si sbarazza per 2-0 del Felisatti Ferrara e si ritrova nella decisiva finale contro il Giove Caserta. Le faentine si impongono di misura all'andata in trasferta (60-58). Al ritorno, in un PalaBubani tutto esaurito, superano facilmente le campane (72-57) conquistando cos\u00ec la promozione.\nNel 1984-85, per il ritorno in serie A1, l'Omsa ingaggia la fortissima americana Valerie Walker, la lunga Comelli e la play Caroli. Sempre agli ordini di coach Agresti le faentine conquistano la salvezza, chiudendo la stagione con un soddisfacente nono posto.\nNel 1985-86 l'Omsa parte con quattro nuovi innesti: Gasparini, Zanussi, Gori e Tattini. Lasciano la squadra invece le gemelle Bosso. La sola Walker non basta a sostenere la squadra e, dopo 12 giornate e una sola vittoria all'attivo, viene esonerato coach Agresti: gli subentra Viviana Corsini. Il cambio della guida tecnica non sortisce gli effetti sperati: le atlete, infatti, arrivano ultime nella prima fase e terzultime nella seconda. Negli spareggi salvezza di Marsciano contro Parma, Schio e Gragnano, le faentine arrivano ultime. Solo grazie alla rinuncia dell'Ottaviano le manfrede evitano la retrocessione.\nLa stagione 1986-87 \u00e8 ancora pi\u00f9 difficile della precedente. Vengono tesserate Fabris e Rizzardi mentre partono Fioraso e Tattini. In seguito alla conferma del ripescaggio, la rosa viene rinforzata in extremis anche con l'arrivo di Lisa O'Connor. In panchina siede Renato Xella che per\u00f2 non conclude il campionato: a 10 giornate dalla fine rassegna le dimissioni venendo sostituito dal vice Aldo Reggi. Tra dissidi che scoppiano in panchina, sanzioni da parte della societ\u00e0 alle giocatrici e sciopero dei tifosi in polemica con la dirigenza, l'Omsa si classifica mestamente al penultimo posto in campionato. Questa volta non arriva il ripescaggio ed il Club Atletico retrocede in A2.\nNel 1987-88, dopo la retrocessione, diviene presidente Giovanni Mingazzini, mentre in panchina siede Andrea Petitpierre, bresciano di origine svizzera. Faenza conclude la stagione regolare al secondo posto e conquista la promozione aggiudicandosi lo spareggio nel campo campo neutro di Viterbo, contro Gragnano. Dopo una sola stagione di serie A-2 le romagnole tornano quindi nella massima serie. Nella stessa stagione, inoltre, la squadra Cadette vince il titolo italiano.\nNel 1988-89 il neo-promosso Club Atletico griffato Omsa tessera la guardia statunitense Michelle Edwards e la lunga slava Bojana Majstorovich. Al termine della stagione, spinta soprattutto da una straordinaria Edwards, si piazza al settimo posto, conquistando i play-off. Il \"post-season\" del Club Atletico si interrompe per\u00f2 gi\u00e0 nei quarti, quando viene superata per 2-1 da Parma. Riguardo a questa stagione vi sono due curiosit\u00e0 rilevanti: la prima \u00e8 la squalifica del PalaBubani per due giornate (la squadra dovr\u00e0 giocare a Pesaro) in seguito alla partita contro Milano quando gli arbitri sono assediati negli spogliatoi per oltre un'ora dal pubblico faentino inferocito. La seconda \u00e8 la prestazione straordinaria di Michelle Edwards nella gara-2 dei quarti di finale contro Parma: la guardia statunitense realizza infatti ben 60 punti, determinanti per la vittoria delle manfrede.\nL'anno seguente (1989-90) la statunitense Erica Westbrooks sostituisce la Majstorovich. Lasciano la squadra anche Giovannetti e la capitana Favalli mentre a completare il roster viene tesserata l'ala Stefania Gaspardo. La squadra ha una bruttissima partenza, ma grazie a un ottimo girone di ritorno si piazza all'11\u00ba posto in classifica, garantendosi la permanenza nella massima serie.\nGli anni novanta: inizia l'era Piombini.\nNella stagione 1990-91 l'Omsa lascia partire la stella Michelle Edwards, sostituita dalla connazionale Tanya Haave, e la lunga Comelli. La squadra, sempre allenata da Petitpierre, ha un nuovo consiglio direttivo, di cui \u00e8 presidente Enrico Piombini. Le faentine inseguono per tutto il campionato i playoff, ma alla fine si classificano al nono posto, mancando per un soffio l'accesso alla post-season.\nNel 1991-92 si interrompe il rapporto con Andrea Petitpierre: il nuovo allenatore \u00e8 Stefano Ranuzzi. Dal mercato arrivano la slava Milosevic, Giovannetti e Vidimar mentre lasciano Faenza Haave, Prizia e Urlando. Nella stagione regolare le faentine raggiungono l'ottavo posto e conquistano l'accesso ai playoff. Nei quarti per\u00f2 vengono eliminate dalla Pool Comense per 2-0.\nNel 1992-93, dopo tanti anni, lo storico marchio Omsa abbandona il Club Atletico che si ritrova cos\u00ec senza sponsor. Il mercato estivo consegna due nuove straniere: le americane Alice Ruth Bolton e Wanda Guyton. La squadra parte bene ma in novembre entra in un lungo periodo di crisi e termina il campionato all'undicesimo posto, fuori dai playoff.\nNel 1993-94 un nuovo sponsor appare sulle canotte del Club Atletico: \u00e8 il marchio Erreti. In seguito alla nuova sponsorizzazione la formazione faentina abbandona i tradizionali colori biancoazzurri e si veste di giallorosso. In panchina Dario Bellandi sostituisce Ranuzzi. Le uniche variazioni nel roster invece riguardano la cessione di Arcangeli, sostituita da Gori, e di Guyton, sostituita a partire da novembre da Stafford. Dopo un campionato con alti e bassi le faentine raggiungono la salvezza in anticipo sulla fine del campionato, classificandosi al nono posto.\nIl 1994-95 vede gli arrivi di Valentina Gardellin e di Pamela Ferrari, insieme alle partenze di Vidimar e Morena Trer\u00e8. In campionato il girone di andata \u00e8 ottimo, ma una serie di sconfitte conduce poi all'esonero di Bellandi, sostituito da Andrea Petitpierre, che ritorna a Faenza dopo tre anni. La societ\u00e0 manfreda conclude la stagione regolare al sesto posto, qualificandosi per i playoff. Nei quarti incontra Parma e, a sorpresa, si impone per 2-0 raggiungendo le semifinali scudetto: si tratta di un risultato storico per la compagine faentina. In semifinale per\u00f2 Schio \u00e8 troppo forte per le romagnole che devono cedere per 2-0.\nNel 1995-96 il Club Atletico, sempre sponsorizzato Erreti, rinuncia a Bolton, sostituendola con Vesna Bajkusa. Viene ceduta anche Neradova, rimpiazzata da Simona Sarni. L'Erreti parte male e sembra non riuscire a riprendersi. Al termine del girone di andata si ritrova addirittura all'ultimo posto, un risultato deludente per una squadra che - nei piani della dirigenza - doveva qualificarsi senza troppi problemi per i playoff. Il girone di ritorno \u00e8 per\u00f2 migliore e l'Erreti termina la stagione al decimo posto. La successiva poule salvezza vede le manfrede salvarsi senza troppe difficolt\u00e0.\nNel 1996-97 la societ\u00e0 libera Petitpierre; sulla panchina manfreda siede Adolfo Marisi, ex storico coach dalla squadra di pallacanestro maschile cittadina, da lui guidata a una memorabile promozione in B1. Vengono tagliate anche Bajkusa e Guyton, sostituite dalle statunitensi Bridget Pettis e Tammye Jenkins. Le faentine disputano una stagione caratterizzata dalla mancata continuit\u00e0 dei risultati, alternando sorprendenti strisce di vittorie ad impressionanti filotti di sconfitte consecutive. Le sconfitte per\u00f2 sono pi\u00f9 delle vittorie ed al termine della stagione regolare l'Erreti si piazza al penultimo posto. La salvezza giunge quindi attraverso i playout: nelle semifinali infatti le manfrede superano 2-1 Messina.\nNel 1997-98 il roster manfredo viene completamente rivoluzionato. Partono Gardellin, Sarni, Ferrari, Pettis e Jenkins. Al loro posto rientra Comelli ed arrivano Rusticelli, Voltan e le straniere Olivera Dragicevic e Dijana Bukovac, quest'ultima a sua volta tagliata e sostituita dall'americana Nakia Hill. La formazione manfreda \u00e8 poco competitiva; questo, unito alle due sconfitte subite a tavolino per aver schierato cinque giocatrici in prestito anzich\u00e9 le quattro consentite dal regolamento, fa s\u00ec che al termine della stagione regolare il Club Atletico si ritrovi all'ultimo posto, con appena 4 punti all'attivo. Nelle semifinali dei playout l'Erreti incontra Messina, venendo sconfitta per 2-0 e trovandosi cos\u00ec a giocarsi la salvezza nella finale contro lo Sport Club Alcamo. Le siciliane per\u00f2 si impongono sia all'andata che al ritorno condannando Faenza alla retrocessione.\nNel 1998-99, vista la discesa in una categoria inferiore, la dirigenza rivoluziona nuovamente la squadra. Partono, ovviamente, le straniere insieme a Voltan, Rusticelli e Fabbri mentre arrivano Rizzardi, Morena Trer\u00e8, Mazzoni e Laura Croce e conquistano sempre maggior spazio due talenti del vivaio manfredo: le giovanissime Simona Ballardini e Francesca Modica. Sulla panchina, a sostituire Marisi, torna a sedere Claudio Agresti. Infine \u00e8 nuovo anche lo sponsor: dopo 5 anni si interrompe il rapporto con l'Erreti, sostituita dall'azienda faentina HS Penta, produttrice di cilindri oleodinamici per ribaltabili. Nella stagione regolare il Club Atletico conquista con autorit\u00e0 il suo girone qualificandosi agli spareggi promozione insieme alle vincenti degli altri due gironi: Delta Basket Alessandria e Libertas Termini Imerese. Le manfrede superano per un solo punto Alessandria (54-53) nella prima partita e poi si impongono anche contro Termini Imerese (70-61) due giorni dopo: Faenza torna cos\u00ec immediatamente in A1, dopo un solo un anno nella serie cadetta.\nNel 1999-2000 la formazione che ha riconquistato la serie A1 viene solamente ritoccata. Per quanto riguarda le italiane partono Croce e Mazzoni e rientra Simona Sarni mentre, tra le straniere, la Penta tessera la statunitense Kedra Holland-Corn. Dopo un inizio molto difficile, caratterizzato da sette sconfitte consecutive, il Club Atletico si risolleva e conquista la salvezza senza troppi problemi classificandosi al dodicesimo posto. Il risultato garantisce anche l'approdo agli ottavi di finale dei playoff, ma le manfrede si fanno superare facilmente dalla Sea Treviglio per 2-0.\nGli anni 2000 e le prime vittorie.\nLa stagione 2000-01.\nIl mercato consegna al nuovo allenatore Fabrizio Frabetti una formazione molto rinnovata. Dal roster manfredo escono Ballardini, Holland-Corn e Sarni che vengono sostituite dall'ala pivot serba Nina Bjedov, dalla guardia kazaka Oxana Rakhmatoulina e dalla rientrante Gori. Dopo appena quattro giornate, a causa dei pessimi risultati, Frabetti viene esonerato ed arriva a sostituirlo il coach Giacomo Incarbona. Visto il perdurare dei risultati negativi la societ\u00e0 decide di correre ai ripari e, nel mercato di riparazione, tessera la giovane play brasiliana Adriana Mois\u00e9s Pinto. Il Club Atletico sponsorizzato Penta si piazza al penultimo posto nella stagione regolare, la salvezza deve quindi giungere attraverso i playout. In semifinale le faentine cedono per 2-1 contro Termini Imerese ma nella decisiva serie finale, contro Varese, prima espugnano il campo lombardo con una partita sensazionale e poi si impognono al PalaBubani aggiudicandosi la serie 2-0 e garantendosi la permanenza nella massima categoria.\nLa stagione 2001-02.\nDopo la sofferta salvezza, il roster manfredo subisce il necessario rivolgimento. Si apre un nuovo ciclo che durer\u00e0 diverse stagioni. Arrivano la pivot statunitense Marte Alexander, le ali Elena Riccardi, Simona Monici e Silvia Mazzoni e la guardia argentina, naturalizzata italiana, Iris Ferazzoli. Lasciano invece la squadra Gori, Rizzardi, Trer\u00e8 e la capitana Comelli. Un'altra grossa novit\u00e0 \u00e8 rappresentata dal cambiamento dei colori delle canotte che passano dal giallorosso della stagione precedente al bianco-nero-verde dello sponsor Penta. Questo \u00e8 il campionato del lancio definitivo di giocatrici come Francesca Modica per le italiane e per Adriana per le straniere che, da perfetta sconosciuta, arriva anche a giocare nella nazionale brasiliana. Il campionato delle faentine come in tutti i nuovi gruppi risulta essere piuttosto altalenante ma alla fine della stagione regolare le romagnole si classificano ottave qualificandosi per i playoff. Nei quarti il Club Atletico si scontra per\u00f2 contro la fortissima Pool Comense che lo elimina con un secco 2-0.\nLa stagione 2002-03.\nNella stagione 2002-03 la Penta riceve il rinforzo della guardia Maria Chiara Franchini (in prestito da Parma), mentre Monici si trasferisce a Treviglio. La stagione \u00e8 caratterizzata dalla movimentata gestione del pacchetto straniere del Club Atletico: le nuove normative FIP infatti consentono lo schieramento di solo una (delle due tesserate) straniera extracomunitaria in campo, pi\u00f9 di una comunitaria. Questo costringe il Club Atletico a tesserare prima una straniera comunitaria, Theresa Kleindienst, (come riserva di Adriana) salvo poi cederla quando Nina Bjedov acquisisce lo status di comunitaria. Questa instabilit\u00e0 del roster, unita a qualche infortunio di troppo, fa s\u00ec che al termine dell'andata la squadra sia soltanto decima. Nel girone di ritorno le faentine inseguono a lungo l'ottava posizione ma la caccia non va a segno: Faenza arriva nona, evitando i play-out ma senza riuscire a qualificarsi per i play-off.\nLa stagione 2003-04.\nIl campionato 2003-04 vede il ritorno di Simona Ballardini (in prestito da Schio). Arrivano anche l'ala veneta Manuela Ramon e la giovanissima brasiliana Graziane de Jesus Coelho (classe 1983). La squadra parte male tanto che, dopo poche giornate, viene sostituito l'allenatore. La dirigenza chiama Paolo Rossi, romano di nascita ma riminese d'adozione. Col nuovo tecnico la Penta trova lo smalto migliore, si qualifica agevolmente per i play-off e batte le forti Parma e Napoli. L'approdo alle semifinali \u00e8 mancato di un soffio. La Penta, ancora assetata di vittorie, partecipa alla poule per le Coppe Europee centrando la qualificazione alla Coppa FIBA. Il rientro in Europa avviene 25 anni dopo la prima, e fino ad allora unica, partecipazione.\nLa stagione 2004-05.\nNell'estate 2004 vengono riscattate definitivamente Simona Ballardini e Maria Chiara Franchini e viene acquistata la talentuosa croata Emilija Podrug in sostituzione di Nina Bjedov. La squadra comincia l'annata 2004-05 con una striscia di otto vittorie nelle prime nove giornate. In classifica la Penta guarda tutti dall'alto. La brasiliana Adriana \u00e8 la leader del quintetto. Nel girone di ritorno, invece, la Penta si appanna e conclude al quarto posto. In Europa la Penta decide di chiamarsi \"Faenza Fa\u00efence\", per esportare l'eccellenza della citt\u00e0 nella ceramica. Anche la stagione nella Coppa FIBA \u00e8 lusinghiera. Dopo aver vinto il proprio girone, le romagnole si impongono sulle connazionali di Rovereto e della Reyer Venezia. Il loro cammino si interrompe soltanto nei Quarti contro lo Zkk Croatia di Zagabria.\nTornando al campionato, nei Quarti la Hs Penta se la deve vedere con le campionesse in carica di Como. La sfida si risolve nella \"bella\" del PalaBubani, dove la squadra, sostenuta da un tifo strepitoso, si impone con autorit\u00e0 e si qualifica per la semifinale con Napoli. La squadra partenopea ha dominato il campionato giungendo prima nella stagione regolare, ma le faentine non hanno pi\u00f9 paura di nessuno. Espugnano il campo avversario in gara-uno e si confermano in casa, piazzando un perentorio 2-0. La Penta per la prima volta raggiunge la finale scudetto. La citt\u00e0 \u00e8 in delirio. La finale \u00e8 al meglio delle cinque partite, avversarie le venete del Famila Schio. Nessuna delle due formazioni ha mai vinto lo scudetto. Il calendario prevede gara-uno a Faenza, gara-due e gara-tre a Schio, gara-quattro a Faenza e la eventuale bella a Schio.\nNella prima sfida le romagnole partono bene, ma nella seconda met\u00e0 della gara Schio recupera tutto il distacco. La gara va ai supplementari, dove le venete, pi\u00f9 esperte nel gestire le finali, prevalgono. Gara-due e gara-tre vengono vinte egualmente dalle padrone di casa. Schio cos\u00ec esulta per il suo primo scudetto, ma anche Faenza pu\u00f2 festeggiare per il miglior risultato della sua storia.\nLa stagione 2005-06.\nNell'estate del 2005 il presidente Piombini cambia in un colpo solo sponsor e allenatore. Il nuovo marchio impresso sulle magliette \u00e8 quello della casa di moda Germano Zama, che dalla stagione seguente imporr\u00e0 la nuova colorazione bianconera sulle canotte. Si decide comunque che il logo Penta sar\u00e0 utilizzato per le gare di Coppa FIBA, alla quale il Club Atletico si \u00e8 automaticamente qualificato giungendo alla finale scudetto. Il nuovo allenatore \u00e8 Giampiero Ticchi, nato a Pesaro e residente a Cattolica, ex tecnico nel settore professionistico maschile con Rimini. Ticchi si avvicenda con Rossi, che lo sostituisce sulla panchina dei \"Granchi\".\nIl Club Atletico rinforza la sua rosa soprattutto nel settore delle lunghe, con l'arrivo della slovena Daliborka Jokic al posto di Podrug e dell'esperta Lorenza Arnetoli, ma la stagione 2005-06 non \u00e8 cos\u00ec foriera di soddisfazioni come quella precedente. Faenza parte bene con cinque vittorie nelle prime sei giornate caratterizzate da un gioco divertente e spumeggiante. Poi la leader della squadra, Adriana Mois\u00e9s Pinto, annuncia di essere incinta e si ritira. La notizia scuote tutto l'ambiente. La Germano Zama perde il suo punto di riferimento. Senza la playmaker paulista la squadra infila una serie di tre sconfitte consecutive. In EuroCup (nome ufficiale della Coppa FIBA) la squadra supera la prima fase a gironi, piazzandosi al secondo posto in un girone composto da Tarbes, Irun e Rhondda Rebels, e si qualifica per la fase ad eliminazione diretta. Qui per\u00f2 viene eliminata dalle turche del Mersin.\nNel girone di ritorno del campionato il Club Atletico, che nel frattempo ha sostituito Adriana con la connazionale Ana Flavia, non perde la testa e termina la stagione regolare al terzo posto. La prima sfida dei play-off \u00e8 con la nobile decaduta, Como. Faenza liquida la pratica in due vittorie secche. Bisogner\u00e0 dare molto di pi\u00f9 invece per battere Priolo, che in campionato \u00e8 giunta davanti alle romagnole. A Faenza serve una vittoria fuori casa. Il primo incontro si disputa a Faenza. Tutta la pressione \u00e8 sulle ragazze di casa. Al termine di una gara intensissima la Germano Zama supera Priolo. Priolo capovolge subito il risultato nella prima delle due sfide casalinghe. In gara-tre (ancora in Sicilia) Faenza si presenta molto pi\u00f9 concentrata; durante la partita \u00e8 pi\u00f9 volte in vantaggio. Quando mancano solo dieci secondi alla fine le due squadre sono in perfetta parit\u00e0: 68-68. Poi accade un giallo: mentre la priolese Palie tenta il tiro della disperazione viene toccata dalla Arnetoli. Un arbitro ha gi\u00e0 fischiato la fine della partita, mentre l'altro fischia il fallo. I due direttori di gara si consultano e mandano in lunetta la Palie. Priolo vince cos\u00ec 70-68 ed elimina inopinatamente dalla corsa scudetto Faenza.\nLa stagione 2006-07.\nAl termine della stagione coach Ticchi torna sulla panchina della squadra maschile di Rimini scambiando nuovamente il ruolo con Paolo Rossi, che torna a Faenza. Il mercato estivo vede l'approdo nella citt\u00e0 manfreda della play serba Marija Eri\u0107 e della pivot italo-americana Marte Alexander, che sostituiscono Ana Flavia ed Arnetoli. La stagione 2006-2007 \u00e8 la migliore mai disputata dal Club Atletico Faenza. La squadra romagnola, per la prima volta nella sua storia: 1) Vince la Coppa Italia, primo trofeo nella storia del Club; 2) Arriva prima nella stagione regolare (con 26 vittorie su 30 incontri); 3) Disputa una finale europea.\nIn EuroCup le romagnole affrontano il girone eliminatorio insieme a Wasserburg, Novia Munalux e Barcellona, piazzandosi al primo posto con 5 vittorie su 6 partite e qualificandosi cos\u00ec ai sedicesimi di finale. Qui incontrano le ucraine di Zaporozhye ed escono sconfitte per 49-61. Nella partita di ritorno al PalaBubani, per\u00f2, le manfrede travolgono le ospiti per 93-65 approdando quindi al turno successivo. Questa roboante vittoria d\u00e0 fiducia alla squadra faentina che in seguito supera sia le spagnole di Irun negli ottavi di finale che le russe del Chevakata nei quarti di finale senza mai perdere una partita. In semifinale le biancoazzurre si trovano di fronte la Dynamo Mosca. L'andata si disputa a Mosca ed il Club Atletico capitola per 62-59 ma al ritorno ribalta nuovamente il risultato imponendosi per 66-54 e qualificandosi cos\u00ec per la prima finale europea della sua storia. In finale le avversarie sono le favoritissime russe della Dinamo Mosca che, nonostante l'entusiasmo del pubblico faentino, si impongono nel doppio confronto.\nIn Coppa Italia la FIP sceglie Taranto come citt\u00e0 ospitante delle Final Four. Le partecipanti sono Taranto, Napoli, Priolo, e Faenza. Le faentine, saldamente in testa al campionato, sono le favorite d'obbligo e non deludono le aspettative. In semifinale superano Priolo mentre in finale sconfiggono Napoli per 70-62 inaugurando cos\u00ec la bacheca dei trofei della societ\u00e0 manfreda.\nIn campionato il cuore dei tifosi \u00e8 pieno di speranza. Dopo una cavalcata trionfale che porta il Club Atletico Faenza a finire la stagione regolare al primo posto, tutta la citt\u00e0 vuole essere presente nel momento in cui la squadra scriver\u00e0 il proprio nome per la prima volta nell'Albo d'oro. Simona Ballardini infatti si infortuna seriamente al ginocchio nella prima partita dei play-off (il quarto di finale contro La Spezia). Nonostante l'infortunio della capitana le manfrede si sbarazzano agevolmente delle spezzine per 2-0 ed approdano in semifinale, contro Priolo. Il Club Atletico perde gara-1 in Sicilia ma poi, al PalaBubani, regola le avversarie in gara-2 e gara-3, giungendo cos\u00ec alla seconda finale scudetto della sua storia. Pochi secondi dopo l'inizio della serie finale che assegner\u00e0 lo scudetto contro Napoli s'infortuna anche la playmaker Marija Eri\u0107. Questo ulteriore infortunio \u00e8 una vera mazzata per le faentine, che prive di due pedine fondamentali, perdono la serie decisiva 1-3 vedendo cos\u00ec sfuggire l'agognato titolo.\nIn virt\u00f9 del secondo posto finale e della qualificazione all'Eurolega femminile, dalla stagione successiva la squadra disputa le partite casalinghe nell'ampio PalaCattani (5.000 posti a sedere).\nLa stagione 2007-08.\nLa stagione 2007-2008 parte con grandi aspettative. Si vuole replicare l'eccezionale annata appena passata e se possibile fare meglio, il che significa una cosa sola: lo scudetto. Il roster vede la partenza della pivot brasiliana Graziane, sostituita dalla connazionale Cintia Dos Santos, e l'arrivo dell'oriunda italo-brasiliana Karen David. L'americana Marte Alexander, alle prese con la nascita del suo primo figlio, decide di prendere un anno di pausa dalle competizioni. Il primo obiettivo della Germano Zama \u00e8 la Supercoppa di Lega. Faenza, detentrice della Coppa Italia, affronta Napoli Campione d'Italia: \u00e8 la rivincita della finale scudetto. Si gioca il 15 ottobre, le partenopee prevalgono ancora, per un solo punto: 59 a 58. \nNei primi due mesi di campionato il cammino della Germano Zama prosegue spedito: le ragazze raccolgono ben 18 punti. Poi il 16 dicembre il ginocchio di Simona Ballardini fa crac per la seconda volta. \u00c8 come se una tegola cadesse su tutta la squadra, che si disunisce. Faenza inanella una serie di sei sconfitte consecutive (spicca la sconfitta interna con il debole Viterbo) e fallisce altri due importanti obiettivi: la qualificazione agli ottavi di finale di Eurolega (due vittorie e otto sconfitte nel girone D dove erano inserite insieme a Valencia, Dinamo Mosca, Pecs, Vilnius e Mondeville) e la partecipazione alle Finali di Coppa Italia, in quanto le manfrede non arrivano tra le prime quattro del girone di andata.\nNel girone di ritorno Faenza ha una reazione di orgoglio vincendo la sfida con Parma, ma dall'incontro con Montigarda (24 febbraio) scende di nuovo il buio: le manfrede perdono sette gare consecutive. Il punto pi\u00f9 basso della stagione viene toccato nella settimana prepasquale con il rovinoso -33 interno con Schio (19 marzo) e l'imbarazzante prestazione a Viterbo, dove sono segnati soltanto 37 punti.\nAlla fine della stagione regolare la Germano Zama \u00e8 settima con 12 vinte e 14 perse. Scattano i play-off. Le manfrede incontrano la seconda in classifica, che \u00e8 Schio. Nonostante il ritorno di Simona Ballardini, le faentine vengono eliminate con un secco 0-2.\nLa stagione 2008-09.\nLa stagione 2008-2009 \u00e8 la 50\u00aa del Club Atletico in Serie A. Per la prima volta dopo tanti anni la formazione faentina non ha uno sponsor principale sulle canotte e riprende a chiamarsi semplicemente Club Atletico ed a vestire i colori biancoazzurri della citt\u00e0 di Faenza. La stagione inizia con una rivoluzione totale per quanto riguarda il roster: nessuna delle giocatrici della stagione precedente viene confermata, a parte Emanuela Ramon (che per\u00f2 lascer\u00e0 Faenza alla fine del 2008 nel mercato invernale). Questa rivoluzione in seno alla squadra desta molto scalpore, soprattutto i trasferimenti delle stelle Simona Ballardini e Daliborka Jokic, che si accasano a Venezia. La nuova formazione si presenta ai blocchi di partenza con alcuni ritorni, quello della playmaker Adriana Mois\u00e9s Pinto, della guardia Francesca Modica e della pivot Marte Alexander e con altri nuovi innesti: l'ala pivot Milka Bjelica e la playmaker Angela Zampella, giocatrici gi\u00e0 affermate, insieme ad alcune scommesse, come la guardia Maja Erki\u010d, l'ala Lavinia Santucci e l'ala pivot Egl\u0117 \u0160ul\u010di\u016bt\u0117.\nLa formazione manfreda, partita senza grosse ambizioni, disputa invece un campionato al di sopra delle attese ed al termine del girone di andata si qualifica per le final four di Coppa Italia, che vengono organizzate e disputate proprio a Faenza. Secondo le statistiche, dal 2001 la squadra ospitante non \u00e8 mai riuscita ad ottenere il successo finale ed inoltre il Club Atletico deve affrontare la competizione facendo a meno di Francesca Modica, uno dei suoi elementi pi\u00f9 rappresentativi, infortunatasi pochi giorni prima. Nonostante questo Faenza smentisce i pronostici battendo nettamente Venezia in semifinale e aggiudicandosi la Coppa sconfiggendo in finale la Lavezzini Parma (63-51) davanti a oltre 3.500 spettatori. \u00c8 il secondo trofeo nella storia del club.\nIn campionato il Club Atletico termina la stagione regolare al quarto posto. Nel primo turno dei play-off incontra nuovamente la Lavezzini Parma e la supera aggiudicandosi la serie per 2-1.\nIn semifinale le manfrede si trovano ad affrontare il fortissimo Cras Taranto, che ha concluso la stagione regolare in testa alla classifica. Le biancoazzurre si aggiudicano gara-1 ma poi non riescono a ripetere il colpaccio nelle altre due partite. Le pugliesi eliminano quindi le faentine per 2-1 ed approdano in finale per poi concludere la stagione aggiudicandosi il tricolore: per il terzo anno consecutivo, quindi, il cammino del Club Atletico nei playoff si arresta solo di fronte alla squadra che al termine della stagione si aggiudica lo scudetto.\nLa stagione 2009-10.\nIl mercato estivo consegna al confermatissimo coach Paolo Rossi una rosa competitiva: nonostante le sirene di alcune ricche societ\u00e0, infatti, le migliori giocatrici dell'anno precedente vengono confermate in squadra. L'unico elemento del quintetto base a lasciare il club \u00e8 Milka Bjelica, sostituita dall'ala francese di origine gabonese G\u00e9raldine Robert. Insieme a lei lasciano la squadra anche Angela Zampella ed Egl\u0117 \u0160ul\u010di\u016bt\u0117 mentre approdano al Club Atletico Faenza la guardia Beatrice Sciacca, che ritorna in Romagna dopo l'esperienza di Priolo (ma che per un problema di tesseramento potr\u00e0 essere schierata in campo solo a partire dalla seconda giornata di campionato), e le giovani Valeria Battisodo, playmaker proveniente da Umbertide, e Oleksandra Prystupa, pivot di nazionalit\u00e0 ucraina proveniente da Kursk.\nLa stagione agonistica comincia con la Supercoppa. Faenza sfida le campionesse d'Italia del Taranto Cras Basket. Nonostante una prova volitiva delle biancoazzurre, le tricolori padrone di casa si aggiudicano il trofeo per 65-62. La Supercoppa si dimostra quindi una competizione stregata per Faenza, che la disputa per la terza volta senza mai riuscire ad aggiudicarsela.\nIl cammino della squadra di coach Rossi in campionato inizia invece con la sconfitta, un po' a sorpresa, contro Sesto San Giovanni. Alla seconda giornata, per\u00f2, le manfrede si riscattano superando in trasferta Parma; dopo essersi sbloccate inanellano una serie impressionante di risultati positivi contro Pozzuoli, Como, Umbertide e Venezia, quest'ultima una delle favorite per la vittoria del campionato. La vittoria ottenuta sul campo, per\u00f2, viene in un primo momento ribaltata da una sconfitta a tavolino inflitta dal giudice sportivo a causa di un'infrazione commessa dalla societ\u00e0 nel tesseramento della vice allenatrice Cristina Bassi, che nell'occasione sostituiva il capo allenatore Paolo Rossi, malato. Solo dopo quindici giorni la vittoria viene definitivamente assegnata alle manfrede con l'omologazione del risultato ottenuto sul campo, grazie all'accoglimento da parte della Commissione Giudicante Nazionale del ricorso presentato dal Club Atletico. Le polemiche che seguono l'episodio non impediscono alle faentine di continuare la loro marcia: dopo la partita contro Venezia arrivano infatti le vittorie a domicilio su Priolo, sempre con Cristina Bassi in panchina a guidare la squadra, poi su Napoli, con coach Rossi che riprende il suo posto in panchina, e su Livorno, vittoria che garantisce alle manfrede il matematico piazzamento nelle prime quattro posizioni al termine del girone di andata e la conseguente qualificazione per i quarti di finale della Coppa Italia. Il filotto vincente del Club Atletico si interrompe solo alla decima giornata di andata, di fronte alle campionesse d'Italia del Taranto Cras Basket, fino a quel momento imbattute in campionato, che espugnano il PalaMokador dopo un tempo supplementare. Arriva in seguito un'ulteriore sconfitta, contro Schio, che per\u00f2 non impedisce al Club Atletico di concludere il girone di andata con un ottimo terzo posto.\nIl girone di ritorno comincia con un pronto riscatto delle manfrede che superano agevolmente Sesto San Giovanni, poi si impongono contro Parma ai supplementari e superano a domicilio Pozzuoli.\nProprio le puteolane sono poi le avversarie delle faentine nei quarti di finale di Coppa Italia. Le ragazze di coach Rossi le regolano sia all'andata che al ritorno ottenendo cos\u00ec la qualificazione alle final four di Coppa Italia, per la quarta volta negli ultimi 5 anni. In campionato il cammino delle biancoazzurre prosegue con le vittorie contro Como e contro Umbertide. Contro Venezia incappano poi nella prima sconfitta del girone di ritorno, che viene per\u00f2 prontamente riscattata dal successo contro una delle rivali storiche, Priolo.\nGiunge poi il momento delle final four di Coppa Italia, che quest'anno vengono organizzate al Palataliercio di Mestre. Le semifinali vedono di fronte Schio-Club Atletico e Taranto-Venezia. Queste final four sono per\u00f2 una grande delusione per le faentine che nella semifinale, dopo aver condotto per tutta la partita, vengono superate proprio negli ultimi istanti dal Famila Schio e perdono di un solo punto. Sono proprio le venete poi ad aggiudicarsi la Coppa superando, ancora con un solo punto di scarto, le padrone di casa di Venezia, che in semifinale avevano sconfitto il favoritissimo Cras Taranto.\nLa stagione regolare delle biancoazzurre si conclude poi con i successi contro Napoli e Livorno, la sconfitta a Taranto e la vittoria contro Schio, che consente alle manfrede di piazzarsi al secondo posto in classifica, alle spalle della corazzata Taranto, con 17 vittorie e 5 sconfitte: un risultato davvero inaspettato ad inizio stagione.\nNei quarti di finale dei playoff Faenza si trova di fronte Sesto San Giovanni, settima al termine della stagione regolare, e la supera per 2-0. In semifinale le manfrede incontrano Schio, terza al termine della stagione regolare. Lo scontro \u00e8 al meglio delle cinque gare: Faenza perde Gara 1 a Schio, poi, dopo essersi trovata sotto di 13 punti a 4 minuti dal termine, vince Gara 2 con una rimonta straordinaria davanti al proprio pubblico. In seguito per\u00f2 viene sconfitta sia in Gara 3, sempre in casa, che in Gara 4, sul campo avversario. Le venete si aggiudicano quindi la serie per 3-1 ed estromettono il Club Atletico dai playoff. Dopo la sconfitta coach Rossi conferma che si tratta della sua ultima partita sulla panchina manfreda. Il tecnico infatti aveva da tempo manifestato l'intenzione di abbandonare la guida del Club Atletico al termine della stagione in seguito ad alcune dichiarazioni critiche rilasciate a una trasmissione televisiva da Enrico Piombini, presidente della societ\u00e0.\nDal 2010: ultime stagioni.\nLa stagione 2010-11.\nIl 2010-2011 inizia con un'importante novit\u00e0 a livello societario: il Club Atletico Faenza fonde infatti il proprio settore giovanile con quello del Cervia.\nIl nuovo coach \u00e8 il siciliano Nino Molino al quale il nuovo direttore generale Claudio Bagnoli consegna una rosa profondamente rinnovata: lasciano infatti Faenza Maja Erki\u010d, destinazione Schio, G\u00e9raldine Robert, che si accasa a Umbertide, Oleksandra Prystupa e Valeria Battisodo.\nAl loro posto arrivano tre straniere debuttanti in serie A, l'ala piccola tedesca Anne Breitreiner, l'ala pivot ucraina Olena \u017der\u017eerunova e la pivot statunitense Lauren Ervin, insieme con la playmaker Elisa Bonaldo e la giovane ala Giulia Rulli, entrambe provenienti dalla serie A2. Un'ulteriore novit\u00e0 della stagione \u00e8 la ricomparsa del marchio di uno sponsor generale sulle canotte del Club Atletico: ad abbinarsi alla squadra manfreda \u00e8 infatti l'azienda informatica \u00abOfficine Digitali\u00bb.\nIl primo impegno della stagione 2010-2011 \u00e8 il turno di qualificazione alla fase finale della Coppa Italia. Sul parquet del PalaMokador Faenza supera sia Napoli che Sesto San Giovanni accedendo cos\u00ec alle final four.\nIn campionato Faenza parte bene con una vittoria su Pozzuoli, ma gi\u00e0 alla seconda giornata arriva la prima sconfitta contro la forte Umbertide, dove giocano le ex Robert e Ballardini. Subito dopo per\u00f2 le manfrede si riscattano sconfiggendo in serie Napoli, Parma, Venezia e, a sorpresa, anche Schio, una delle favorite per lo scudetto. Al termine di questa serie di vittorie arrivano per\u00f2 le sconfitte contro Como, Sesto San Giovanni, Taranto e Priolo. Durante la pausa dovuta alle festivit\u00e0 natalizie la societ\u00e0 manfreda opera sul mercato tesserando l'ala-pivot pugliese Silvia Sarni, per sostituire l'infortunata Marte Alexander, e la pivot lituana Vaida Sipavi\u010di\u016bt\u0117, che prende il posto di Olena \u017der\u017eerunova, con la quale \u00e8 stato consensualmente rescisso il contratto. Il girone di andata del campionato si chiude con la vittoria sulla neopromossa Lucca, successo che interrompe la lunga serie di sconfitte e permette a Faenza di piazzarsi al quinto posto in classifica.\nIl girone di ritorno si apre sulla falsariga di quello di andata: vittoria contro Pozzuoli, sconfitta contro Umbertide e vittoria contro Napoli. Ma il campionato delle manfrede prosegue all'insegna di una totale incostanza di risultati: in seguito arriva infatti la rovinosa sconfitta di Parma a cui fa da contraltare la vittoria contro Venezia seguita per\u00f2 a sua volta da un'altra pesantissima sconfitta (83-41) per mano di Schio. Poi ancora una vittoria, contro Como, e nuove sconfitte, contro Sesto San Giovanni e Taranto. Nel frattempo si disputano, a Perugia, le Final Four di Coppa Italia ma le biancoazzurre, falcidiate dagli infortuni di Modica, Santucci ed Alexander, soccombono gi\u00e0 in semifinale contro Schio, che si aggiudicher\u00e0 poi il trofeo. La stagione regolare si conclude poi amaramente per le biancoazzurre che, sconfitte sia in casa contro Priolo che a Lucca concludono la stagione all'ottavo posto, l'ultimo utile per conquistare i playoff, il peggior piazzamento degli ultimi anni. Questa posizione in classifica fa s\u00ec che l'avversario nel primo turno sia la favoritissima Schio, che ha concluso la stagione regolare al primo posto, con una sola sconfitta proprio contro Faenza. Infatti le venete si dimostrano nettamente superiori aggiudicandosi agevolmente sia gara-1 che gara-2 ed estromettendo cos\u00ec le romagnole dai playoff. Schio si aggiudicher\u00e0 poi il tricolore.\nLa stagione 2011-12.\nNonostante la conferma di coach Nino Molino, il mercato estivo rivoluziona il roster biancoazzurro.\nLasciano infatti la squadra: Elisa Bonaldo, Francesca Modica, Anne Breitreiner, Silvia Sarni, Lauren Ervin e Vaida Sipavi\u010di\u016bt\u0117. Anche la giovane Giulia Rulli viene ceduta, in prestito, in A2. L'addio pi\u00f9 doloroso, per\u00f2, \u00e8 quello della capitana e stella della squadra Adriana Mois\u00e9s Pinto, che dopo tre anni lascia per la seconda volta Faenza e si trasferisce a Parma.\nI numerosi volti nuovi sono quelli di Marija Eri\u0107, proveniente da Priolo e di ritorno a Faenza dopo 3 anni, le giovani Debora Carangelo e Lucia Morsiani da Cervia, le ali statunitensi Alex Montgomery e Demauria Liles, la pivot olandese Naomi Halman e le italiane Paola Mauriello, guardia proveniente da Parma, e Marcella Filippi, ala proveniente da Udine in A-2.\nPochi mesi dopo la sua conferma, la societ\u00e0 e Nino Molino si separano bruscamente (3 ottobre). Il Club Atletico, a poche settimane dall'inizio del campionato, rimane senza allenatore capo. La societ\u00e0 decide allora di promuovere il nuovo allenatore in seconda Massimo Solaroli, che ad inizio stagione aveva sostituito nel ruolo Cristina Bassi. Dopo l'esonero di Molino arrivano anche le dimissioni dal ruolo di direttore generale di Claudio Bagnoli e dello storico vicepresidente Mauro Bedeschi. Il turbolento pre-campionato della societ\u00e0 manfreda si conclude anche con la rinuncia al tesseramento della guardia Alex Montgomery, mentre voci insistenti parlano di una crisi finanziaria all'interno della societ\u00e0. Con questi presupposti l'obiettivo sportivo per la stagione pare essere soltanto quello di lottare la salvezza.\nUnica nota positiva \u00e8 l'abbinamento del Club Atletico con un nuovo sponsor generale, l'azienda di intimo Roberta.\nA livello sportivo la stagione inizia con l'immediata eliminazione dalla Coppa Italia, avvenuta per mano di Pozzuoli.\nIn campionato, invece, le biancoazzurre partono bene conquistando due vittorie nelle prime due giornate contro le neopromosse Cagliari ed Alcamo. Alla terza giornata arriva la prima sconfitta, ad opera del forte Schio, bissata dal rovescio contro Como. Arrivano poi due nuove vittorie, contro Sesto San Giovanni e Parma, seguite a loro volta dalle sconfitte a Lucca e contro Umbertide. Alla nona giornata le faentine interrompono la serie negativa imponendosi a Pozzuoli, ma nella giornata seguente vengono superate da Taranto per poi concludere il girone di andata con un'altra sconfitta, contro Priolo.\nNel frattempo, per\u00f2, la crisi finanziaria di cui \u00e8 vittima la societ\u00e0 inizia a farsi sentire. La squadra \u00e8 infatti costretta per motivi economici ad abbandonare il PalaCattani per il meno oneroso Palazzetto dello Sport della vicina Castel Bolognese.\nIl ritorno inizia sulla falsariga del girone di andata, con le vittorie contro Cagliari ed Alcamo. A questo punto della stagione l'obiettivo salvezza sembra alla portata, ma le manfrede vanno incontro a una serie di tre sconfitte consecutive (contro Schio, Como e Parma) che fanno ripiombare la squadra ai margini della zona playout. In pi\u00f9 la squadra perde un elemento fondamentale: la playmaker Debora Carangelo subisce un infortunio al ginocchio che, di fatto, la mette fuori gioco fino alla fine della stagione. La societ\u00e0 corre subito ai ripari e trova una sostituta, poco prima della chiusura del mercato invernale, nella giovanissima (classe 1993) ala-pivot montenegrina Ana Tur\u010dinovi\u0107, che arriva in prestito gratuito da un club israeliano. Pur non coprendo il ruolo della Carangelo, l'acquisto permette comunque di rafforzare il roster allungando le rotazioni a disposizione di coach Solaroli. Il momento buio si interrompe con il successo casalingo contro Lucca bissato dalla vittoria, sempre in casa, contro Sesto San Giovanni. In seguito arrivano tre sconfitte consecutive, contro Umbertide, Pozzuoli e Taranto che per\u00f2 non impediscono alla biancoazzurre di conquistare i playoff matematicamente alla penultima giornata. L'ultima giornata di stagione regolare infine vede le manfrede superare senza troppi affanni Priolo e conquistare a sorpresa un'inaspettata sesta posizione finale, con un bilancio di 10 vittorie e 12 sconfitte.\nIl primo turno dei playoff vede le faentine affrontare Como, terza classificata nella stagione regolare, che le elimina per 2-0. L'avventura delle manfrede nelle serie finali si conclude quindi ai Quarti.\nLa cessione del titolo sportivo.\nAl termine della stagione 2011-12 il presidente Enrico Piombini cede il titolo sportivo di Serie A1 al \"Club Atletico Romagna\", di propriet\u00e0 di Marco Tonini, che per\u00f2 dopo sette mesi ritira la squadra dal campionato scioglie la societ\u00e0. Il Club Atletico ha perso la squadra di punta e, dalla stagione 2012-13, \u00e8 rimasto attivo solamente nel settore giovanile.\nPalmar\u00e8s.\nPrima squadra.\nda citare anche:\nI tifosi.\nIl Club Atletico Faenza \u00e8 una delle societ\u00e0 con il maggior seguito della Serie A1.\nI suoi sostenitori sono ritenuti tra i pi\u00f9 calorosi del campionato.\nNegli ultimi anni il tifo per le manfrede \u00e8 notevolmente aumentato e il piccolo PalaBubani si \u00e8 rivelato sempre pi\u00f9 inadatto ad ospitare il folto numero di appassionati che seguono la squadra.Dalla stagione 2007-2008 si \u00e8 deciso di abbandonare il PalaBubani, sempre esaurito ed ormai inadeguato, e ci si \u00e8 trasferiti nel molto pi\u00f9 capiente PalaMokador, situato sempre a Faenza.\nAttualmente nella tifoseria biancoazzurra vi sono due gruppi di tifosi organizzati: gli \u00abNFD\u00bb ed i \u00abLeoni Biancoazzurri\u00bb."}
{"id": "304653", "revid": "1106276", "url": "https://it.wikipedia.org/wiki?curid=304653", "title": "Nese", "text": "Nese (\"N\u00e9s\" in dialetto bergamasco) \u00e8 una frazione italiana del comune di Alzano Lombardo, della provincia di Bergamo, in Lombardia.\nGeografia fisica.\nTerritorio.\nSituato sulla destra orografica della val Seriana, a circa sette chilometri da Bergamo, la frazione di Nese si trova al termine della piccola valle del Nesa che, percorsa dall'omonimo torrente, degrada dai monti Filaressa e Canto Alto, spartiacque con la val Brembana.\nIl borgo, ormai fuso in un unico nucleo abitativo con il capoluogo Alzano Lombardo, confina a Nord con Burro e Busa ed a Nord-Ovest con Olera, frazioni alzanesi. Ad Ovest il monte Zuccone e, nel tratto pi\u00f9 a valle, il torrente Nesa lo dividono amministrativamente dal comune di Ranica, mentre ad Est \u00e8 delimitato da Alzano Lombardo e dall'altra frazione di Brumano mediante una linea di confine che include soltanto la base dei colli Frontale e Ganda.\nFin dall'epoca medievale il comune di Nese ha incluso nei suoi confini anche le localit\u00e0 della \"Busa\" e di \"Burro\". La prima \u00e8 posta alla confluenza tra la valle del Nesa con quella proveniente da Olera, mentre la seconda \u00e8 situata poco pi\u00f9 in alto, ad un'altezza di circa 550 m s.l.m. La superficie comunale era pari a 478 ettari, saliti poi a 908 dopo l'annessione delle frazioni di Olera, avvenuta nel 1925 e di Monte di Nese, nel 1928.\nPer ci\u00f2 che concerne l'idrografia il principale corso d'acqua \u00e8 il Nesa, affluente del Serio da destra, che lega il proprio nome a quello del borgo, percorrendolo da Nord a Sud. \u00c8 inoltre presente un canale artificiale, denominato Roggia Serio Grande, che fin dall'epoca medievale solca la porzione meridionale del territorio anesiate.\nOrigini del nome.\nTutt'altro che certa \u00e8 l'origine del nome. Un'ipotesi vorrebbe farlo derivare da Ani, divinit\u00e0 etrusca equivalente al romano Giano, mentre un'altra congettura lo farebbe dipendere da Nesa, corso d'acqua che attraversa il paese. Quest'ultimo sarebbe collegabile al sostantivo latino \"amnis\", che starebbe ad indicare una corrente impetuosa, un torrente rapido.\nStoria.\nI primi insediamenti risalirebbero al VI secolo a.C., quando nella zona si stabilirono popolazioni di origine ligure, dedite alla pastorizia, tra cui gli Orobi. Ad essi si aggiunsero ed integrarono, a partire dal V secolo a.C., le popolazioni di ceppo celtico, tra cui i Galli Cenomani. Questi ultimi si stanziarono prevalentemente nella valle del Nesa, costituendo primitivi accampamenti presso Nese e Brumano.\nTuttavia la prima vera e propria opera di urbanizzazione fu opera dei Romani, che conquistarono la zona e la sottoposero a centuriazione, ovvero ad una suddivisione dei terreni a pi\u00f9 proprietari, a partire dal I secolo d.C.. Questa opera assegn\u00f2 appezzamenti pi\u00f9 o meno vasti a coloni e veterani di guerra, di origine o acquisizione romana, i quali bonificarono i terreni al fine di poterli sfruttare per coltivazioni agricole ed allevamento di bestiame.\nA quel periodo risale inoltre una lapide, considerata il principale reperto storico rinvenuto nei confini comunali ed ora custodita presso il Museo archeologico di Bergamo, ritrovata verso la met\u00e0 del XIX secolo nel campanile della chiesa parrocchiale di San Giorgio.\nDatabile al I secolo d.C., descrive un lascito effettuato da tale \u201cSura\u201d agli abitanti di Nese e di Brumano, definendoli come \"\u201cvicanis\u201d\", fornendo importanti indicazioni su come anche quei due piccoli borghi fossero a loro volta elevati al rango di vicus.\nIn ogni caso, durante l'epoca romana questi centri avevano dimensioni molto ridotte e si basavano principalmente sulla pastorizia.\nNel corso del VI secolo si verific\u00f2 l'arrivo dei Longobardi, che insediarono presso Nese lo \"sculdascio\", un funzionario minore dipendente dai gastaldi, a loro volta legati direttamente al re. Questa popolazione si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \u201cde facto\u201d attivo nelle consuetudini della popolazione fino al XV secolo.\nNell'VIII secolo ai longobardi subentrarono i Franchi che, al contrario dei predecessori, rimasero estranei alla vita sociale e politica dei territori assoggettati, nei quali instaurarono un sistema feudale, inserito nell'ambito del Sacro Romano Impero. A tal riguardo nel 974 l'imperatore Ottone II invest\u00ec Ambrogio I, Vescovo di Bergamo, del titolo di Signore delle terre della valle Seriana, sulle quali aveva giurisdizione in ambito civile, penale ed ecclesiastico.\nAnche i primi documenti in cui viene citato il nome del paese risalgono al X secolo, precisamente al 910, quando si trova menzionato il nome di \"Anesio\".\nBen presto per\u00f2 l'autorit\u00e0 vescovile cominci\u00f2 a rivelarsi opprimente per i borghi che richiedevano una sempre maggiore autonomia: tra il XII ed il XIII secolo Nese riusc\u00ec ad emanciparsi, ergendosi a comune posto sotto il controllo della citt\u00e0 di Bergamo, che lo inser\u00ec nella circoscrizione denominata \u201cFacta della porta di San Lorenzo\u201d.\nInizialmente Nese (in quei tempi citato come \"Anexie\") venne incluso in un comune posto direttamente alle dipendenze della citt\u00e0 di Bergamo, in cui erano compresi anche i borghi di Monte di Nese e Ponteranica. Nel 1466 si separ\u00f2 da quest'ultimo paese, dando vita ad una nuova realt\u00e0 comunale nella quale vennero inseriti anche Monte di Nese e le localit\u00e0 di \"Burro\" e della \"Busa\".\nQuesta nuova condizione permise ai comuni di gestire in autonomia lo sfruttamento dei boschi e dei pascoli, di poter definire confini amministrativi e viabilit\u00e0, di organizzare liberamente il culto e di gestire l'utilizzo delle acque della roggia Serio Grande.\nBen presto tuttavia cominciarono a verificarsi attriti tra gli abitanti, divisi tra guelfi e ghibellini, che raggiunsero livelli di recrudescenza inauditi. Nese si schier\u00f2 con la fazione guelfa, ma non vide sorgere sul proprio territorio strutture di difesa.\nCi\u00f2 nonostante numerosi furono gli episodi tragici accaduti tra la fine del XIV secolo e l'inizio del XV. Il 22 giugno 1379 Giovanni de Sicha, capitano del ghibellino Bernab\u00f2 Visconti, diede alle fiamme il borgo di Nese, al pari di quello di Ranica, dando inoltre battaglia presso Alzano Maggiore.\nPer rendere l'idea di quanto insostenibile fosse la situazione, basta pensare che nel 1398 Giovanni Castiglioni, capitano dei Visconti, viet\u00f2 a tutti i ghibellini di recarsi, tra gli altri, a Nese, al fine di non mettere a repentaglio la vita.\nSoltanto l'arrivo della Repubblica di Venezia mise la parola fine a queste lotte, portando un periodo di relativa quiete.\nNel frattempo la zona aveva acquisito discreta importanza anche a livello commerciale per via dell'esistenza di una strada, la cosiddetta via Mercatorum, che permetteva il passaggio di persone e merci dirette verso la val Brembana, in quei tempi difficilmente raggiungibile utilizzando gli impervi sentieri del fondovalle brembano.\nQuesta strada lastricata si sviluppava dalla citt\u00e0 di Bergamo ed in breve arrivava ad Alzano, da cui si diramava una via secondaria al tragitto principale (che raggiungeva Nembro e saliva a Salmezza), che percorreva la valle del Nesa fino a Monte di Nese. Da qui i traffici seguivano altre due strade alternative: la prima scendeva direttamente a Poscante, la seconda si ricollegava a Salmezza da cui giungeva a Selvino e poi a \"Trafficanti\" (frazione di Costa Serina), ed infine a Serina. Da essa Nese trasse notevoli benefici economici, mediante la presenza di locande che ospitavano i viandanti e di stazioni per il cambio dei cavalli.\nI secoli seguenti furono contrassegnati dal dominio della Serenissima e da una condizione di stabilit\u00e0 sociale e politica che mancava da parecchi secoli.\nTuttavia la dominazione veneta era mal sopportata dalla locale borghesia, tanto che qui si verific\u00f2 una delle prime rimostranze contro i veneziani. Era il 1793 quando Giovanni Maria Gritti, console del comune di Nese organizz\u00f2, contro l'elevato prezzo delle farine, una protesta che arriv\u00f2 fino alle autorit\u00e0 della citt\u00e0. L'esito fu negativo, con i promotori imprigionati dal governo cittadino.\nIn ogni caso dopo soli quattro anni l'intera regione, in seguito al trattato di Campoformio, fu assoggettata alla napoleonica Repubblica Cispadana. Questa nel 1809, nell'ambito di un'ampia opera di riorganizzazione delle realt\u00e0 comunali, un\u00ec Nese al vicino comune di Alzano Maggiore. Tuttavia nel 1816, in seguito al passaggio della zona all'austriaco Regno Lombardo-Veneto, Nese riacquis\u00ec la propria autonomia amministrativa.\nNella seconda parte del XX secolo il comune fu soggetto ad un tumultuoso sviluppo urbanistico, sociale ed economico, con numerose aziende che si insediarono sul territorio, su tutte la Zerowatt. Anche la popolazione crebbe in modo esponenziale: si consideri difatti che nei due secoli precedenti, precisamente tra il 1575 ed il 1818, il numero degli abitanti aveva segnato un lieve aumento (da 587 a 670), mentre gi\u00e0 nel 1902 questi erano quasi triplicati, raggiungendo la considerevole cifra di 1.800, salita ulteriormente a 3.044 nel 1939, anno in cui venne aggregato definitivamente ad Alzano Lombardo.\nLuoghi d'interesse.\nL'edificio di maggior interesse presente sul territorio \u00e8 indubbiamente la chiesa parrocchiale di san Giorgio martire. Le sue origini sono antichissime, dato che la struttura originale pare sia antecedente all'anno 1000, anche se gi\u00e0 nel 1296 venne completamente rifatta sul perimetro della precedente e dedicata a san Giorgio e sant'Agnese.\nNella successiva riedificazione, avvenuta nel 1655, vennero aggiunte due campate con quattro archi a tutto sesto, mentre vennero conservati il coro, l'attigua cappelletta dei morti (nota anche come chiesa del Crocifisso) e la sacrestia. Quest'ultima venne rifatta nel 1732 su progetto di Giovan Battista Caniana.\nAll'interno vi erano degli affreschi di Bartolomeo Vivarini, venduti poi all'inizio del XIX secolo.\nLa chiesa risale invece al periodo compreso tra il 1846 ed il 1850, e venne costruita sul perimetro della precedente su progetto dell'architetto Giuseppe Berlendis. La struttura \u00e8 a una sola navata sul fondo della quale si apre l'abside con l'altare. La volta \u00e8 decorata con episodi della vita di san Giorgio, mentre la facciata, eseguita nel 1933 su progetto di Luigi Angelini, \u00e8 composta da lastre di marmo grigio. All'interno si trovano interessanti dipinti di Gian Paolo Cavagna, Palma il Giovane e Giovanni Carobbio, ai quali vanno aggiunte le opere presenti nella sacrestia, tra le quali si segnalano la \"Madonna in trono con i santi Narno e Marco\", sempre del Cavagna, la \" Morte di san Giuseppe\" di Antonio Cifrondi, e le sculture in legno eseguite della bottega dei Caniana.\nSul lato destro dello stesso corpo strutturale si trova la chiesa del Crocefisso, conosciuta anche come chiesa dei morti. Ad essa si pu\u00f2 accedere sia tramite un ingresso esterno che da una porta nella parete della parrocchiale. Edificata nel corso del XVII secolo per ospitare le sepolture, ha dimensioni molto ridotte ed una navata singola con due campate. All'interno, oltre alle volte decorate con colori vivaci, si trovano i dipinti di Carlo Ceresa (\"Cristo in croce adorato da Madonna\") e di Federico Ferrari (appartenente alla scuola del Tintoretto).\nAi limiti dell'abitato si trova inoltre il santuario dell'Assunta di Grumasone, noto anche come \"Madonna del giglio\". Questa all'inizio del XVI secolo era una piccola santella situata lontana dal centro storico, a met\u00e0 strada tra Nese e la frazione \"Busa\", ed utilizzata da commercianti e viandanti in quanto posta sulla strada utilizzata come collegamento tra Bergamo e la val Brembana. Nella seconda met\u00e0 dello stesso secolo venne ingrandita fino a raggiungere le dimensioni di una chiesa vera e propria, mentre raggiunse la struttura attuale, a navata singola con tre campate, in seguito all'ampliamento del XVII secolo. Interessanti le opere custodite, che includono decorazioni settecentesche, i dipinti della vita di Maria, la tela dell\u2019\"Assunta\" eseguita dal Cavagna, l'altare, opera della bottega dei Caniana e una \"Madonna col Bambino\", scultura lignea di fine quattrocento di Pietro Bussolo.\nNella frazione \"Busa\" si trova infine la chiesa della Santissima Trinit\u00e0, le cui origini riconducono al XIV secolo. Tuttavia della struttura originale non resta pi\u00f9 nulla, per via dei successivi rifacimenti avvenuti nel XVII secolo, quando vennero aggiunti anche campanile ed altari, e del XVIII secolo, con la modifica dell'abside.\nLa navata \u00e8 singola, scandita da tre campate, mentre all'interno si trova l'altare maggiore, opera della bottega dei Caniana, e tre tele, tra le quali spicca la \"Trinit\u00e0\", attribuita a Vincenzo Angelo Orelli.\nAttivit\u00e0 sportive.\nCome attivit\u00e0 sportive in questa frazione c'\u00e8 l'U.S.O. AlzaNese, che ha 300 iscritti circa tra pallavolo e calcio. La prima squadra milita nel campionato di Terza Categoria della provincia di Bergamo."}
{"id": "304658", "revid": "392652", "url": "https://it.wikipedia.org/wiki?curid=304658", "title": "SMS Seydlitz", "text": "La SMS \"Seydlitz\" fu un incrociatore da battaglia da 25.000 tonnellate appartenente alla Marina Imperiale Tedesca, costruito ad Amburgo ed entrato in servizio nel maggio 1913. Venne battezzato in onore del maresciallo di campo prussiano Friedrich Wilhelm von Seydlitz al servizio di Federico II di Prussia.\nIl 24 gennaio 1915, durante la prima guerra mondiale, alla battaglia di Dogger Bank era la nave ammiraglia dell'ammiraglio Franz von Hipper. Venne colpita da un proiettile da 343mm della \"Lion\"; l'esplosione distrusse la torretta posteriore, e, per via della comunicazione esistente con la vicina torretta sovrapposta, distrusse anche quest'ultima uccidendo in totale 160 uomini.\nSolo la rapida azione dell'ufficiale comandante che allag\u00f2 i depositi delle munizioni salv\u00f2 il \"Seydlitz\" da una massiccia esplosione che l'avrebbe distrutta.\nAlla battaglia dello Jutland fece parte della squadra di incrociatori da battaglia di Hipper e distrusse la \"Queen Mary\" con il suo fuoco accurato. Nel corso della battaglia fu colpita da 21 colpi d'artiglieria e da un siluro, rimanendo gravemente danneggiata. Morirono 98 membri dell'equipaggio e 55 rimasero feriti. Quattro torri vennero distrutte ed imbarc\u00f2 5.000 tonnellate d'acqua. Riusc\u00ec a tornare in porto solo con grande difficolt\u00e0.\nDopo l'armistizio venne scortata a Scapa Flow dove si autoaffond\u00f2 con il resto della Flotta d'alto mare il 21 giugno 1919. Venne recuperata nel 1928 e smantellata."}
{"id": "304659", "revid": "17351", "url": "https://it.wikipedia.org/wiki?curid=304659", "title": "Fiat CR.42", "text": ""}
{"id": "304660", "revid": "30610", "url": "https://it.wikipedia.org/wiki?curid=304660", "title": "Specchiolla", "text": "Specchiolla (\"Spicchiodda\" in dialetto carovignese) \u00e8 una localit\u00e0 balneare frazione del comune di Carovigno, in provincia di Brindisi.\nGeografia fisica.\nTerritorio.\nSi trova a circa 20\u00a0km dal capoluogo se si decide di percorrere in direzione sud-est nord-ovest la vecchia via Traiana, odierna strada statale 379, che costeggia il mare Adriatico.\nClima.\nIl clima \u00e8 tipicamente mediterraneo, con inverni miti (la temperatura media \u00e8 di 10\u00a0\u00b0C), primavere e autunni gradevoli ed estati discretamente calde e non molto umide. I venti sono moderati.\nLe distanze dalle citt\u00e0 vicine sono:\nStoria.\nNei secoli il sito \u00e8 stato martoriato delle scorribande dei pirati. Diversi assalti si sono verificati nel luglio del 1681. Il 14 luglio del 1687 sbarcarono 250 corsari provenienti da Dulcigno, ma subirono la violenta reazione della popolazione sanvitese dell'entroterra.\nLa rada \u00e8 stata testimone di tremendi naufragi di imbarcazioni di passaggio. Un primo naufragio, con vittime, viene registrato l'11 febbraio 1683. I giornali dell'epoca narrano poi che la notte del 2 dicembre 1828, un veliero anconitano proveniente da Corf\u00f9 e battente bandiera pontificia si schiant\u00f2 con violenza sugli scogli: non sopravvisse nessuno.\nLa piazzetta della chiesa \u00e8 il crocevia del borgo antico. Tradizionale \u00e8 la festa di Santa Maria Goretti, patrona della vicina borgata di Serranova (le due chiese sono accorpate). Il 29 luglio, l'icona della santa, trasportata in barca da Penna Grossa, spiaggia nei pressi di Torre Guaceto, sbarca nell'ansa del porticciolo di Specchiolla; il corteo di fedeli raggiunge infine la chiesa parrocchiale di Serranova per le celebrazioni di rito.\nEconomia.\nTurismo.\nDurante gli anni novanta lo sviluppo edilizio incontrollato della localit\u00e0 ha prodotto intense trasformazioni urbanistiche che hanno esteso notevolmente l'area abitata. Baresi e brindisini sono i villeggianti pi\u00f9 numerosi, assieme a quelli provenienti dalle vicine citt\u00e0 di San Vito dei Normanni e San Michele Salentino. Di recente si \u00e8 assistito a un aumento dei flussi turistici da Nord Italia, Inghilterra e Francia, che si sono aggiunti alla storica presenza dei tedeschi.\nLa macchia mediterranea, attualmente molto limitata, era popolata in passato da cinghiali e cervi. Lungo il litorale di Specchiolla vi sono diverse insenature, le cosiddette \"calette\": una volta erano invase dalle alghe depositate dalle tempeste invernali e utilizzate dai contadini come concime. Oggi, ripulite, sono spiagge accoglienti.\nLe coste sabbiose si alternano a basse scogliere. Specchiolla presenta un porticciolo e la sede della Lega navale italiana di San Vito dei Normanni. Vi sono ristoranti affacciati sul mare, bar e alcuni negozi. \u00c8 presente inoltre un impianto per il tiro a volo e un villaggio camping attrezzato."}
{"id": "304666", "revid": "2080151", "url": "https://it.wikipedia.org/wiki?curid=304666", "title": "Jacques Piccard", "text": "Figlio del fisico Auguste Piccard, si laurea in economia all'universit\u00e0 di Ginevra dove rimane come assistente. Dopo essersi trasferito a Trieste, dove lavora come economista, riceve un'offerta di collaborazione da un'industria locale per la realizzazione di un batiscafo (il Trieste) alla cui progettazione ha partecipato anche il padre.\nNel 1957, la marina degli Stati Uniti acquista il batiscafo e assume Jacques Piccard come consulente scientifico.\nImmersione del Trieste.\nDopo gli ottimi risultati ottenuti dal Trieste nelle immersioni al largo dell'isola di Capri, il sottomarino fu trasportato sull'isola di Guam nell'oceano Pacifico per immergersi nella Fossa delle Marianne. All'immersione effettuata il 26 gennaio 1960 parteciparono Piccard e il tenente della Marina statunitense Donald Walsh, i quali raggiunsero la depressione dell'abisso Challenger cio\u00e8 a 10.916 metri sotto il livello del mare e una pressione di 1086 bar, (pari a 108.6 MPa).\nLa discesa dei due esploratori dur\u00f2 circa 5 ore, rimasero 20 minuti sul fondo dell'oceano prima di risalire in 3 ore e 15 minuti.\nCome zavorra, vennero usate palle da cannone e benzina, per favorire il galleggiamento. Il riempimento con benzina aveva anche lo scopo di rendere lo scafo incomprimibile. Durante l'immersione gli strumenti segnalarono una profondit\u00e0 di 11.521 metri che pi\u00f9 tardi risult\u00f2 essere errata e corretta con 10.916 metri.\nSul fondo della fossa Walsh e Piccard furono sorpresi di trovare delle particolari specie di sogliole o platesse, lunghe circa 30\u00a0cm ed anche dei gamberetti.\nPiccard disse, \"Il fondo appariva luminoso e chiaro, un deserto che faceva trapelare diverse forme di diatomee\". La temperatura era tanto bassa che gli esploratori si servivano di borse dell'acqua calda per scaldarsi. Questa immersione detiene il record per aver raggiunto il punto pi\u00f9 profondo sulla superficie terrestre.\nMesoscafo.\nOrgoglioso ma non pago dell'impresa compiuta Jacques Piccard si dedica all'esplorazione della piattaforma e delle scarpate continentali riprendendo il progetto di mesoscafo del padre e cercando di realizzarlo. Il mesoscafo \u00e8 una nave per le profondit\u00e0 medie che, secondo i progetti di Piccard, doveva avere una cabina pi\u00f9 leggera dell'acqua, in vetro o in plexiglas e eliche che gli permettessero di immergersi in acqua. Tale imbarcazione non avrebbe rischiato di rimanere sotto la superficie del mare nemmeno per guasti al motore visto che, per il principio di Archimede, essendo la cabina pi\u00f9 leggera dell'acqua sarebbe tornata automaticamente in superficie.\nJacques Piccard propose il proprio progetto di mesoscafo alla direzione dell'esposizione nazionale svizzera \"Expo 64\", che in un primo tempo si mostr\u00f2 entusiasta.\nQuando per\u00f2 il prototipo era quasi ultimato, gli organizzatori cominciarono a temere per la sicurezza dei passeggeri. Dal momento che non possedeva un diploma di ingegnere, Jacques Piccard venne escluso dal progetto. Il mesoscafo cominci\u00f2 ad effettuare immersioni turistiche solo due mesi dopo l'apertura dell'esposizione, e senza il proprio creatore.\nIl principio del mesoscafo con la cabina leggera fu utilizzato per costruire in Svizzera due mesoscafi, l'\"Auguste Piccard\" e il \"Forel\".\nIn seguito nel 1969 Piccard var\u00f2 il mesoscafo \"Ben Franklin\" con il quale, assieme ad altri ricercatori, percorse 1.500 miglia \"trascinato\" dalla \"Corrente del Golfo\".\nLa famiglia Piccard.\nLa famiglia Piccard \u00e8 famosa per aver compiuto numerose imprese. Il padre di Jacques Auguste Piccard ha superato due volte il record di altitudine con il pallone aerostatico, nel 1931 e 1932. Il figlio di Jacques Bertrand Piccard \u00e8 stato il primo uomo a volare intorno al mondo senza fermarsi con il pallone aerostatico \"Orbiter 3\" nel marzo 1999.\nUltimi anni.\nJacques Piccard ha continuato a lavorare anche negli ultimi anni di vita. L'impegno principale era rappresentato dal Centro per la protezione dei laghi e dei mari di Losanna.\nUno degli obiettivi, ai quali Piccard teneva di pi\u00f9, era trasmettere la passione per il mondo sottomarino alle nuove generazioni.\nPiccard ha collaborato anche al progetto \"Sea Orbiter\", un avveniristico natante immerso per due terzi che dal 2006 solca i mari. A bordo ha un equipaggio di 18 persone, tra cui biologi marini, fisici dell'atmosfera, climatologi e laboratori scientifici (con sonar, scandagli, sensori chimici, spettrografi) per condurre ricerche.\nPiccard \u00e8 morto a Ginevra, in Svizzera il 1\u00ba novembre 2008.\nInfluenza sui media.\nNella serie Star Trek - The Next Generation, il capitano Jean-Luc Picard, interpretato dall'attore britannico Patrick Stewart, sembra essere un discendente della famiglia Piccard.\nLa prestigiosa casa di orologeria svizzera Rolex gli dedica un esemplare della propria collezione, realizzato in 86 esemplari numerati, dal costo di 37000 dollari, derivante dal Sea Dweller in acciaio completamente nero; impermeabile fino a 3900 metri con valvola di espulsione dell'elio."}
{"id": "304672", "revid": "287204", "url": "https://it.wikipedia.org/wiki?curid=304672", "title": "Capo-palo", "text": "Capo-palo \u00e8 un termine utilizzato in araldica per indicare l'unione di un capo e di un palo quando ambedue le pezze sono dello stesso smalto."}
{"id": "304676", "revid": "812213", "url": "https://it.wikipedia.org/wiki?curid=304676", "title": "Capo-sbarra", "text": "Capo-sbarra \u00e8 un termine utilizzato in araldica per indicare l'unione di un capo e di una sbarra quando ambedue le pezze sono dello stesso smalto."}
{"id": "304677", "revid": "242434", "url": "https://it.wikipedia.org/wiki?curid=304677", "title": "Capo-capriolo", "text": ""}
{"id": "304678", "revid": "200568", "url": "https://it.wikipedia.org/wiki?curid=304678", "title": "A bizzeffe", "text": "A bizzeffe \u00e8 un'espressione della lingua italiana, abbastanza frequente nel lessico colloquiale e letterario, che significa \"in quantit\u00e0\". \nOrigine.\nL'espressione \u00e8 uno dei molti esempi di contatto tra la lingua italiana e l'algerino-araba: \"bizzeffe\" infatti deriva dall'arabo \"bizzef\", \"molto\".\nL'origine araba fu per molto tempo non riconosciuta da studiosi e osservatori dei fatti linguistici. Un esempio classico di questo approccio \u00e8 la fantasiosa pseudoetimologia suggerita nel 1688 da Paolo Minucci nelle sue \"Note\" al \"Malmantile riacquistato\" di Lorenzo Lippi, che pure sono un prezioso tesoro di informazioni sugli usi linguistici dal Medioevo al Seicento. Ora, secondo Minucci, bizzeffe sarebbe derivato dall'espressione latina \"bis effe\", \"due volte effe\":\nQuando il sommo magistrato romano intendeva concedere a un supplicante la grazia senza limitazioni, faceva il rescritto sotto al memoriale, che diceva \"fiat, fiat\" (sia sia) anzich\u00e9 semplicemente \"fiat\", che scrivevasi quando la grazia era meno piena, dipoi per brevit\u00e0 costumarono di dimostrare questa pienezza di grazia con due sole \"ff\", onde quello che conseguiva tal grazia diceva: Ho avuto la grazia a \"bis effe\".\nGrammatica.\nDal punto di vista sintattico, a bizzeffe \u00e8 considerata una locuzione avverbiale.\nL'espressione compare anche nei vari repertori di polirematiche della lingua italiana; si tratta cio\u00e8 di un'espressione composta da due parole con un solo significato.\nDa notare che la parola bizzeffe \u00e8 un vero e proprio hapax della lingua italiana: nei vocabolari infatti questa parola compare soltanto come parte dell'espressione a bizzeffe, anche se l'uso colloquiale \u00e8 meno rigoroso.\nEsempi.\nAlessandro Manzoni, \"I promessi sposi\", capitolo III."}
{"id": "304679", "revid": "2228072", "url": "https://it.wikipedia.org/wiki?curid=304679", "title": "Jos\u00e9 Mart\u00ed", "text": "Fu un leader del movimento per l'indipendenza cubana; a Cuba \u00e8 considerato l\u2019eroe nazionale.\nBiografia.\nJos\u00e9 Mart\u00ed nacque a L'Avana, nell'allora Cuba spagnola, primogenito degli otto figli (lui e sette sorelle) di Mariano Mart\u00ed Navarro e di Leonor P\u00e9rez Cabrera, ambedue emigranti spagnoli originari, rispettivamente, di Valencia (nella Comunit\u00e0 Valenzana) e di Santa Cruz de Tenerife (nelle isole Canarie). All'et\u00e0 di quattro anni si trasfer\u00ec con la famiglia in Spagna, nella citt\u00e0 nat\u00eca del padre, per poi far ritorno sull'isola caraibica dopo soli due anni, dove frequent\u00f2 una scuola pubblica del posto.\nOltre ad essere stato un grande scrittore, poeta e giornalista, Mart\u00ed fu anche pittore e filosofo. Nel 1867 si iscrisse alla Scuola Professionale per la Pittura e la Scultura de L'Avana per prendere lezioni di disegno.\nNel 1869 pubblic\u00f2 il suo primo testo politico nell'edizione unica del giornale \"El Diablo Cojuelo\". Lo stesso anno pubblic\u00f2 \"Abdala\", un dramma patriottico in versi, nel monovolume \"La Patria Libre\". Nello stesso anno compose il celebre sonetto \"10 de octubre\", che fu pubblicato poco pi\u00f9 tardi nel giornale della sua scuola.\nNonostante questo successo, nel marzo di quell'anno le autorit\u00e0 coloniali chiusero la scuola ed egli fu costretto a interrompere gli studi. Cos\u00ec, cominci\u00f2 ad odiare la dominazione spagnola della sua patria. Allo stesso modo, crebbe in lui l'odio per lo schiavismo, che ancora era praticato a Cuba. In questo e in altri aspetti della sua vita intellettuale fu fortemente influenzato dal grande pensatore statunitense Ralph Waldo Emerson.\nNell'ottobre del 1869 fu arrestato e incarcerato nella prigione nazionale, in seguito ad un'accusa di tradimento formulata dal governo spagnolo. Pi\u00f9 di quattro mesi dopo, si assunse la responsabilit\u00e0 dei capi d'accusa e fu condannato a sei anni di reclusione. Sua madre tent\u00f2 in tutti i modi di liberare il figlio (che a quel tempo aveva solo sedici anni, dunque era ancora minorenne), scrivendo lettere al governo; suo padre and\u00f2 da un amico avvocato per ottenere un supporto legale, ma tutti gli sforzi fallirono. Col tempo Mart\u00ed si ammal\u00f2 e le sue gambe subirono gravi lesioni a causa delle catene che lo cingevano. Fu dunque trasferito dal carcere in un'altra parte di Cuba, nota come Isla de Pinos. In seguito, il governo decise di rimpatriare Mart\u00ed in Spagna. L\u00ec studi\u00f2 legge e scrisse articoli sulle ingiustizie del dominio spagnolo a Cuba.\nDopo aver passato qualche tempo in Spagna, complet\u00f2 gli studi, conseguendo le lauree in Giurisprudenza ed in Filosofia e Lettere. In seguito si trasfer\u00ec in Francia, dove trascorse qualche tempo prima di ritornare segretamente a Cuba sotto falso nome, nel 1877. Non riusc\u00ec ad ottenere un impiego finch\u00e9 non accett\u00f2 un lavoro come professore di storia e letteratura a Citt\u00e0 del Guatemala.\nNel 1880 Mart\u00ed s\u00ec trasfer\u00ec a New York, dove ricopr\u00ec il ruolo di console aggiunto per Uruguay, Paraguay e Argentina. Mobilit\u00f2 la comunit\u00e0 di esiliati cubani, specialmente a Tampa e Key West, in Florida, per mettere in atto la rivoluzione e ottenere l'indipendenza dalla Spagna e, contemporaneamente, opporsi all'annessione di Cuba agli Stati Uniti, come desiderava qualche esponente politico statunitense. A questo scopo fond\u00f2 anche, nel 1892, il Partito Rivoluzionario Cubano.\nNel 1894 part\u00ec con la volont\u00e0 di approdare a Cuba e lottare direttamente per la rivoluzione, ma fu intercettato in Florida. Convinse il generale rivoluzionario cubano Antonio Maceo Grajales, esule in Costa Rica, a riprendere la lotta contro gli spagnoli a Cuba. Il 25 marzo del 1895 pubblic\u00f2 il \"Manifesto di Montecristi\", proclamando l'indipendenza cubana e ponendo cos\u00ec fine a tutte le distinzioni giuridiche tra le razze, incoraggiando il contatto con gli spagnoli che non si opponessero all'indipendenza e incitando alla lotta contro chi non approvava la via dell'indipendenza.\nL'11 aprile dello stesso anno Mart\u00ed sbarc\u00f2 a Cuba con un reparto di esuli ribelli, fra cui il \"General\u00edsimo\" M\u00e1ximo G\u00f3mez. Jos\u00e9 Mart\u00ed venne ucciso dalle truppe spagnole durante la battaglia di Dos R\u00edos del 19 maggio. \u00c8 sepolto nel \"Cementerio Santa Efigenia\" a Santiago di Cuba. Durante tutto il corso della sua vita, lo scrittore e poeta cubano si oppose al coinvolgimento degli Stati Uniti nella guerra per l'indipendenza di Cuba, riferendosi allo stato americano come al \"Golia delle Americhe\". La Guerra ispano-americana inizi\u00f2 (e termin\u00f2) all'incirca tre anni dopo la sua morte.\nFu membro della Massoneria e l'anniversario della sua nascita \u00e8 celebrato solennemente ogni anno dai massoni cubani."}
{"id": "304680", "revid": "767487", "url": "https://it.wikipedia.org/wiki?curid=304680", "title": "Truman Capote - A sangue freddo", "text": "Truman Capote - A sangue freddo (\"Capote\") \u00e8 un film del 2005, diretto da Bennett Miller, basato sulla vita dello scrittore statunitense Truman Capote, in particolare sul lavoro di ricerca e approfondimento svolto dall'autore in preparazione del suo romanzo \"A sangue freddo\", ultima opera compiuta di Capote. Grazie a questo film Philip Seymour Hoffman vinse l'Oscar al miglior attore nel 2006.\nTrama.\nKansas, 1959. Con i proventi della vendita dei diritti per il film sul libro \"Colazione da Tiffany\", Truman Capote decide di dedicarsi per 6 anni alla stesura di un \"romanzo-documento\", descrivendo con cinismo e freddezza l'assassinio di un'intera famiglia di Holcomb. 4 dei 6 componenti dei Clutter infatti furono sterminati da due assassini, quasi immediatamente catturati e condannati alla pena capitale.\nCapote, anche grazie all'aiuto dell'amica d'infanzia Harper Lee, ha accesso ai verbali e alle foto delle indagini e riesce per lungo tempo ad avere contatti con i due assassini, in particolare con Perry Smith, di origini irlandesi e cherokee, ossessionato dalla cultura quanto spietato nella realt\u00e0. Capote apre il lato umano dell'assassino, facendosi infine rivelare i reali fatti accaduti quel giorno in Kansas.\nIl romanzo porter\u00e0 Truman Capote definitivamente nell'Olimpo dei grandi scrittori d'America, ma allo stesso tempo critica e opinione pubblica faranno nascere in lui molti dubbi esistenziali, che lo porteranno a non completare mai pi\u00f9 alcun libro.\nFilm analoghi.\nL'anno seguente usc\u00ec un altro film che ripercorreva le stesse vicende, da un'ottica leggermente diversa: si tratta di \"Infamous - Una pessima reputazione\", di Douglas McGrath, con Toby Jones nel ruolo di Capote."}
{"id": "304684", "revid": "11220", "url": "https://it.wikipedia.org/wiki?curid=304684", "title": "Romano Full", "text": ""}
{"id": "304686", "revid": "2100230", "url": "https://it.wikipedia.org/wiki?curid=304686", "title": "Cerea", "text": "Cerea (\"Zer\u00e8a\" in veneto) \u00e8 un comune italiano di abitanti, con titolo di citt\u00e0, della provincia di Verona in Veneto.\nNel comune \u00e8 localizzata l'Oasi Valle Brus\u00e0, dove sorge il sito palafitticolo Tombola, che fa parte del progetto seriale \"Siti palafitticoli preistorici attorno alle Alpi\", dal 2011 inserito nella Lista dei patrimoni dell'umanit\u00e0 in Italia dell'UNESCO.\nGeografia fisica.\nTerritorio.\nLa cittadina di Cerea si trova nel pieno della pianura della Bassa veronese.\n\u00c8 situata in posizione sud-est rispetto alla citt\u00e0 capoluogo di Verona, da cui dista 34 chilometri.\n\u00c8 vicina anche alle citt\u00e0 di Mantova e Rovigo.\nLa citt\u00e0 ospita una piccola riserva naturale chiamata palude del Brus\u00e0. \u00c8 inoltre attraversata dal fiume Menago.\nComprende sei frazioni: Aselogna, Asparetto, Cherubine, Palesella, Santa Teresa e San Vito Martire.\nClima.\nIl clima, come del resto quello dell'intera pianura veneta, \u00e8 quello continentale.\nIn estate le temperature sono elevate mentre in inverno sono rigide, l'umidit\u00e0 relativa \u00e8 elevata durante tutto l'anno, specialmente nei mesi invernali, quando provoca il fenomeno delle nebbie, che si verificano per lo pi\u00f9 a partire dal tramonto fino a mattina inoltrata.\nStoria.\nEt\u00e0 del bronzo e Impero Romano.\nLa storia della citt\u00e0 di Cerea, risale al periodo del bronzo, sono di quest'epoca le tracce di insediamenti nella localit\u00e0 \"Tombola\" e Santa Teresa in Valle nella zona del Castello del Tartaro, ormai scomparso.\nLa zona di Cerea, dopo un periodo in cui l'uomo sembra abbandonare la zona, diviene con la conquista da parte dell'Impero Romano nodo importante di interscambio.\nIn questo periodo si diffonde anche l'agricoltura, grazie anche alla centuriazione del territorio introdotta dai Romani.\nCon la fine dell'Impero, si susseguono saccheggi e devastazioni ad opera di barbari.\nMedioevo.\nUn documento storico del 932 d.C., cita un decreto dell'arcidiacono Epirando che concede agli abitanti di \"Acereta seu Cerete\", Cerea nell'antichit\u00e0 di ricostruire le case del borgo.\nIl nome \"Acereta seu Cerete\" deriva probabilmente dal dome di cerro o acero, albero molto diffuso nel territorio e tuttora simbolo del comune.\nIl feudo viene ceduto nel 1109 alla contessa Matilde di Canossa, nel 1147 alla chiesa maggiore di Verona, e nel 1180 al figlio del capitano del capoluogo dell'epoca per 1400 libbre.\nIn questo stesso periodo nasce e vive a Cerea Paride da Cerea, noto cronista e notaio a cui \u00e8 dedicata una delle vie principali della citt\u00e0.\nA partire dal 1223, Cerea, si organizza in libero comune, e per la sua posizione di confine, viene a trovarsi al centro di dispute tra la Signoria di Mantova e Ezzelino III da Romano, degli Scaligeri di Verona, ed infine di Venezia.\nNei primi anni del Cinquecento, il paese viene inizialmente distrutto da un incendio nato dalle battaglie della Lega di Cambrai, ed il secolo immediatamente successivo, viene flagellato dalla peste.\nSettecento.\nLa rinascita di Cerea, avviene tramite gli investimenti dei signori di Venezia nel Settecento, che decidono di impiantare la coltivazione del riso nella zona.\nA questo periodo risalgono le grandi case a corte che \u00e8 ancora possibile scorgere all'interno del territorio comunale di Cerea e viene fuso il complesso di cinque Campane alla veronese posto sul campanile della parrocchiale.\nNello stesso secolo, nasce Anton Maria Lorgna (a cui \u00e8 dedicata una via nel centro cittadino e il pi\u00f9 alto palazzo della citt\u00e0), importante matematico; sul finire del secolo viene concessa la cittadinanza a Napoleone.\nSempre nello stesso periodo, ha luogo un'importante battaglia tra le truppe napoleoniche francesi e le truppe austriache, e i caduti vengono sepolti in localit\u00e0 \"Crosaron\", dove sorge una croce in pietra a ricordo del tragico evento.\nOttocento.\nAgli inizi dell'Ottocento, viene inaugurata la Legnago-Mantova, e nel 1809 bande armate devastano il paese, distruggendo quasi tutti i pi\u00f9 importanti documenti dell'archivio storico.\nIl 9 maggio 1830, nacque a Cerea uno dei 1089 garibaldini, Giuseppe Flessiati, morto nel 1861 a Legnago.\nNel 1848 Cerea, \u00e8 sede di scontri tra i patrioti italiani e l'esercito austriaco durante la Prima Guerra d\u2019Indipendenza.\nNel 1877, viene aperta la tratta Dossobuono-Legnago della ferrovia Verona-Rovigo e Cerea viene dotata di una stazione passeggeri.\nNel 1886, entra in funzione la seconda linea ferroviaria passante per Cerea, la Mantova-Monselice.\nNovecento.\nNella prima met\u00e0 del Novecento vive ed opera a Cerea la famosa scrittrice per ragazzi Olga Visentini.\nDal secondo dopoguerra in poi, specialmente a Cerea, ma anche in comuni circostanti, si \u00e8 sviluppata una fiorente industria del mobile d'arte.\nAnni Duemila.\nDal 2011, la zona della motta della Tombola all'interno dell'Oasi Valle Brus\u00e0, uno dei 111 siti archeologici palafitticoli localizzati sulle Alpi e nelle aree contigue, \u00e8 entrata a far parte dei Patrimoni dell'umanit\u00e0 dell'UNESCO all'interno del sito sovranazionale denominato Siti palafitticoli preistorici attorno alle Alpi.\nMonumenti e luoghi d'interesse.\nNumerosi reperti risalenti all'epoca del bronzo sono stati rinvenuti in localit\u00e0 \"Tombola\" ed al \"Castello del Tartaro\".\nUno dei maggiori reperti storico-artistici \u00e8 un'ara rinvenuta nella cinquecentesca chiesa dei SS. Vito e Modesto, risalente al primo o secondo secolo d.C.\nResti della civilt\u00e0 romana possono essere ammirati anche nella Chiesa di San Zeno, eretta dalla contessa Matilde di Canossa nel 1109 ed impreziosita da affreschi del \u2018300.\nDa ricordare, la Villa Bresciani sita in pieno centro cittadino, Villa Guastaverza sita in localit\u00e0 Ramedello, entrambe cinquecentesche.\nIn localit\u00e0 Piatton, vicino al quartiere di San Zeno si trova la Villa Franco, ampiamente rimaneggiata in stile neoclassico un paio di secoli dopo la sua costruzione, attualmente di propriet\u00e0 della famiglia Bertel\u00e8.\nIn localit\u00e0 C\u00e0 del Lago \u00e8 presente la Villa Dionisi, costruita sui resti di una villa del \u2018200, rimaneggiata nel \u2018400, trasformata in villa barocca nel \u2018600 e affrescata elegantemente.\nSu una struttura del 1061, ed edificata nel \u2018700 si trova il Duomo di Santa Maria Assunta in San Zeno.\nSulla strada statale che porta a Legnago si trova la chiesetta della Beata Vergine, edificata nello stesso periodo.\nSempre allo stesso periodo risalgono i palazzi Sommariva, Verit\u00e0 e Medici, tutti in centro cittadino.\nDel secolo successivo sono i palazzi Grigoli, Ormaneto in localit\u00e0 Isolella, Guidorizzi, Villa Conti Cossali a Cherubine, Villa De Stefani ad Aselogna.\nAree naturali.\n&lt;br&gt;\nSociet\u00e0.\nEvoluzione demografica.\nLa zona pi\u00f9 popolosa del paese \u00e8 il centro cittadino che conta circa 8.000 abitanti, seguono il quartiere di San Vito martire con 2.000, il villaggio Trieste (che comprende anche la Pelaloca) 1.500, San Zeno 1.000 residenti.\nGli altri abitanti sono sparsi tra le frazioni di Asparetto, Aselogna e Cherubine.\nEtnie e minoranze straniere.\nAl 31 dicembre 2015 erano residenti a Cerea cittadini stranieri pari all'8,05% della popolazione. Le comunit\u00e0 pi\u00f9 popolose erano:\nCultura.\nIstruzione.\nOltre a diverse scuole per l'infanzia, cinque primarie e una scuola media, ha sede a Cerea l'istituto di istruzione superiore \"Leonardo da Vinci\", comprendente classi di liceo scientifico, liceo scientifico delle scienze applicate, liceo sportivo, e istituto tecnico commerciale.\nPresso il Centro Civico di Cultura e Servizio Sociale ha sede la Biblioteca comunale \"Bruno Bresciani\".\nCucina.\nData l'abbondanza di territorio agricolo, i piatti tipici sono a base di carne di maiale come il \"\"risotto col tastasal\", le \"morete\"\", il salame nostrano ed il cotechino.\nEconomia.\nPrincipale risorsa economica \u00e8 la produzione e riproduzione del Mobile d'Arte e in stile. Enorme l'indotto che fa da volano all'industria dell'arredamento.\nCaposcuola e inventore di questa fiorente economia dei mobilieri \u00e8 stato il Cavaliere Giuseppe Merlin nato ad Asparetto nel 1881 e scomparso nel 1964. Ha il merito, tra gli altri, anche di aver fatto nascere la prima scuola del Mobile d'arte, finanziata dal Ministero del lavoro e della previdenza sociale, nella sua bottega artigiana ad Asparetto. La scuola, fondata nel 1928, ha insegnato agli allievi che provenivano dai paesi vicini: Venera di Casaleone, Sanguinetto, Bovolone, Gazzo Veronese, San Pietro di Morubio.\nCerea fa parte dell'area di produzione del Riso Nano Vialone Veronese che viene coltivato nei paleoalvei del fiume Menago.\nInfrastrutture e trasporti.\nStrade.\nIl centro di Cerea sorge a breve distanza dalla strada statale 434 Transpolesana, che congiunge Verona a Rovigo, ed \u00e8 raggiunto dalla strada regionale 10 Padana Inferiore, che lo mette in connessione con Legnago, verso est, e Nogara e Mantova, verso ovest.\nIl territorio cittadino \u00e8 inoltre percorso dalle diverse strade provinciali:\nFerrovie.\nLa cittadina \u00e8 servita da treni regionali di Trenitalia, con una stazione in centro cittadino. \nLe linee passanti sono Mantova \u2013 Monselice e Verona \u2013 Rovigo. Tra il 1934 e il 1965 il territorio era attraversato dalla linea Treviso\u00a0\u2013 Ostiglia ed era presente la stazione di Aselogna.\nMobilit\u00e0 urbana.\nI collegamenti interurbani vengono svolti con autoservizi di linea gestiti da ATV e Busitalia - Sita Nord.\nSport.\nCalcio.\nLa societ\u00e0 calcistica storica di riferimento per il capoluogo \u00e8 il Cerea 1912, che conta 9 partecipazioni tra Serie D e campionati interregionali. Disputa gli incontri allo Stadio Pelaloca e il suo colore societario \u00e8 il granata.\nNel 2017 il titolo sportivo dell'allora societ\u00e0 viene ceduto a mezzo fusione al Sona Calcio. Il nuovo club nasce dall'unione delle restanti realt\u00e0 comunali, ossia Atletico San Vito, Giovane Cerea e Asparetto Cerea Sud. Il sodalizio, fondato come \"Atletico Citt\u00e0 di Cerea\", si pone a rappresentanza della tradizione sportiva iniziata nel 1912 e nella stagione 2021/22 disputa il campionato di Promozione.\nDalla stessa stagione \u00e8 attiva anche l\"'ASD Cherubine\", che milita in Terza Categoria e ha sede dell'omonima frazione.\nPallavolo.\nLa societ\u00e0 principale era l'A.S.D. Pallavolo Cerea 1972 che porta i colori rosso-nero, dal 2009 la societ\u00e0 Pallavolo Cerea si \u00e8 fusa con lo Spakkavolley (societ\u00e0 pallavolistica di Villabartolomea) prendendo cos\u00ec il nome di Volley 434. Nel Giugno del 2014 il consorzio del Volley 434 viene sciolto e ritorna la denominazione originale dell'A.S.D. PALLAVOLO CEREA\nAltre societ\u00e0 sportive.\nAltre societ\u00e0 sportive insediate nel territorio cittadino sono"}
{"id": "304687", "revid": "3689", "url": "https://it.wikipedia.org/wiki?curid=304687", "title": "Tito Silvio Mursino", "text": ""}
{"id": "304688", "revid": "1318658", "url": "https://it.wikipedia.org/wiki?curid=304688", "title": "Lettere patenti", "text": "Le lettere patenti sono provvedimenti aventi forza di legge emanati da un sovrano senza l'approvazione di nessun Consiglio. Esse corrispondono a decreti emanati dal governo, ma non necessitano di una conversione in legge ed entrano immediatamente in vigore. Possono anche sancire provvedimenti amministrativi e in questo caso hanno valore di ordinanza. \nPer antonomasia in Italia, quelle con cui re Carlo Alberto concesse nel 1848, primo sovrano e stato nella penisola italiana, i diritti civili ai valdesi ed ebrei.\nIl termine \"patenti\" si riferisce alla validit\u00e0 \"erga omnes\", ossia nei confronti di tutti, dei provvedimenti, in contrapposizione alle \"lettere chiuse\" (\"litterae clausae\") che avevano natura privata.\nRiconoscimento della nobilt\u00e0.\nLe lettere patenti furono utilizzate anche come documento, concesso dal sovrano, per attestare o conferire la nobilt\u00e0 di una persona. Il sovrano era generalmente insindacabile nell'esercizio di questa sua prerogativa. \nEsempi particolari sono le lettere patenti di \"nobilt\u00e0 generosa\" diffuse nella Sardegna aragonese, come i titoli di rango e nobilitazione, particolari per il valore certificatorio della nobilt\u00e0 generosa e per conferire, al contempo, la nobilt\u00e0 ereditaria; presso la Santa Sede, ci\u00f2 avvenne per mezzo dei conferimenti del Cavalierato della milizia aurata (Speron d'Oro), \"ad vitam-ad personam\", ma perpetuo nella nobilt\u00e0 (fino alle modifiche giuridiche di Gregorio XVI nel 1841) e poi con il Cavalierato di gran croce dell'Ordine Piano (dalla Fondazione di Pio IX alle modifiche di Pio XII)."}
{"id": "304691", "revid": "767487", "url": "https://it.wikipedia.org/wiki?curid=304691", "title": "Crash - Contatto fisico", "text": "Crash - Contatto fisico (\"Crash\") \u00e8 un film del 2004 diretto, sceneggiato e prodotto da Paul Haggis con Sandra Bullock, Brendan Fraser, Don Cheadle e Matt Dillon.\nIl lungometraggio, che tratta come tema fondamentale il razzismo, ma affronta anche sfaccettature del rapporto umano che non si possono racchiudere in una definizione semplicista, ha ottenuto 6 candidature all'Oscar 2006, aggiudicandosi 3 statuette: miglior film, migliore sceneggiatura originale e miglior montaggio.\nTrama.\nUn procuratore distrettuale e la moglie, coppia bianca e benestante, una sera, subiscono il furto della loro macchina da parte di due ragazzi neri, e successivamente entrano in un periodo di crisi della loro relazione. Un persiano proprietario di un negozio aperto 24 ore su 24 si arrabbia pesantemente con un fabbro ispanico pensando (erroneamente) che questi lo voglia imbrogliare. Un detective della polizia nero si mostra poco interessato alle continue richieste della madre drogata di cercare il fratello, che vive sulla strada e rischia l'ergastolo per vari atti illegali compiuti. Il regista nero di un canale televisivo e sua moglie incontrano, una notte, due poliziotti bianchi. Tutto questo accade due giorni prima di un triste evento svelato sia all\"'inizio\" che alla \"fine\" del film, creando un susseguirsi di vicende che si \"scontrano\" tra loro.\nProduzione.\nLocation.\nLe riprese del film sono state effettuate dall'8 dicembre 2003 al 31 gennaio 2004, interamente nella citt\u00e0 di Los Angeles. A causa dei vincoli finanziari, il regista Paul Haggis ha utilizzato come location per alcune parti del film la sua casa e la sua auto.\nAccoglienza.\nCritica.\nIl film ha ricevuto recensioni generalmente positive. Il sito Rotten Tomatoes ha riportato che 148 su 196 recensioni su di esso erano positive con un punteggio del 76%, mentre Metacritic gli dava un punteggio medio di 69 su 100. Roger Ebert ha dato al film 4 stelle su 4 e lo descrive come \"Un film di intenso fascino\" e lo ha definito il miglior film del 2005. Il film si classifica al numero 460 nella rivista \"Empire\", nell'elenco stilato nel 2008, dei 500 film migliori di tutti i tempi.\nBox office.\nCrash venne lanciato al cinema il 6 maggio 2005, e fu un successo di box-office nella tarda primavera del 2005. Il film, dal budget di $ 6.5 milioni (oltre a $ 1 milione di finanziamento), incass\u00f2 $ 53.4 milioni solamente in patria, rendendo pi\u00f9 di sette volte il suo budget. Nonostante il suo successo in relazione al suo costo, Crash \u00e8 stato il film con meno incassi, al botteghino nazionale, a vincere come miglior film dai tempi de \"L'ultimo imperatore\" nel 1987.\nStruttura.\n\"Crash - Contatto Fisico\" \u00e8 un film composto da una moltitudine di storie, che si intrecciano tra di loro. Si tratta di un dramma che inizia con una serie di storie indipendenti e, successivamente, il destino le fa incrociare. Il film inizia con un flashforward, e dopo \"appare\", in visione, il giorno precedente. Quindi, la prima scena, l'omicidio di un giovane afro-americano sul ciglio di una strada di Los Angeles, mostra la fine del film, senza darci la relazione tra i personaggi principali. Mentre i minuti passano, le varie storie sono piene di emozioni causate da discriminazioni ingiuste e personaggi con un grande pregiudizio.\nOgni storia, legata a uno spazio, uno scenario specifico, mostra come un evento ne attivi un altro, e cos\u00ec via per oltre 100 minuti. Inizialmente, dopo il flashforward, Paul Haggis presenta i personaggi con i loro rispettivi problemi. Poi la trama si dipana e collega le storie dei personaggi precedentemente presentati. Infine, conclude la rete chiudendo tutti gli eventi facendoci sapere il rapporto tra i personaggi e il significato del flashforward nei primi minuti del film. Il film tratta argomenti come razzismo, rabbia, speranza, morte, corruzione, intolleranza, sacrificio e tragedia, tra gli altri, la fine lascia la trama del film chiusa, ma aperta alla discussione sull'attualit\u00e0 di questi temi.\nHome video.\n\"Crash - Contatto Fisico\" \u00e8 stato pubblicato in DVD il 6 settembre 2005. La \"Director's Cut\" \u00e8 di tre minuti in pi\u00f9 rispetto alla versione cinematografica. \u00c8 stato l'ultimo film vincitore del premio Oscar come miglior film ad essere distribuito in formato VHS. \u00c8 stato anche il primo vincitore dell'Oscar al miglior film in uscita in Blu-ray Disc negli USA, il 27 giugno 2006.\nSerie TV.\nDal film \u00e8 stata tratta una serie televisiva, \"Crash\", trasmessa su Starz.\nLa serie \u00e8 incentrata su Dennis Hopper, un produttore discografico di Los Angeles, e di come la sua vita \u00e8 collegata ad altri personaggi della citt\u00e0, tra cui un ufficiale di polizia (Ross McCall) e la sua compagna poliziotta (Arlene Tur). Il cast \u00e8 composto da una madre di Brentwood (Clare Carey), suo marito venditore immobiliare (DB Sweeney), l'ex membro di una gang (Brian Tee), una taxista (Jocko Sims), un guatemalteco immigrato (Luis Chavez) e un detective (Nick Tarabay)."}
