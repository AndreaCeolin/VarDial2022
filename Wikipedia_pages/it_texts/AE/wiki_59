{"id": "322777", "revid": "1566286", "url": "https://it.wikipedia.org/wiki?curid=322777", "title": "Wandisa Guida", "text": "Biografia.\nDopo gli studi liceali a Trani, inizia la sua carriera cinematografica nel 1956 interpretando ruoli di secondo piano in una serie di pellicole melodrammatico-sentimentali, tra cui \"Incatenata dal destino\" di Enzo Di Gianni, \"C'\u00e8 un sentiero nel cielo\" e \"Serenate per 16 bionde\", entrambi diretti nel 1957 da Marino Girolami e interpretati da Claudio Villa. Ha un ruolo piccolo ma significativo ne \"I vampiri\" di Riccardo Freda, primo horror del cinema italiano.\nSempre nel 1957 \u00e8 stata interprete in televisione dello sceneggiato televisivo \"Jane Eyre\", diretto da Anton Giulio Majano.\nSi trasferisce a Roma dove si sposa con il noto produttore cinematografico Luciano Martino.\nAttrice dalla bellezza al contempo solare e intrigante, si afferma come una delle regine del peplum, affiancando i vari Mark Forest, Richard Harrison, Samson Burke, Gordon Scott, in film come \"La vendetta di Ercole\" (Vittorio Cottafavi, 1960), \"Il gladiatore di Roma\" (Mario Costa, 1962), \"I giganti di Roma\" (Antonio Margheriti, 1964), \"Maciste nelle miniere di re Salomone\" (Piero Regnoli, 1964). Nello stesso periodo affianca Ubaldo Lay in un episodio della serie \"Giallo club\" (\"Tenente Sheridan\"), dal titolo \"Tenente Sheridan - Vacanze col gangster\" (Stefano De Stefani, 1960).\nDopo una lunga assenza, torna sugli schermi nel 1982 con l'horror \"etruscologico\" \"Assassinio al cimitero etrusco\" di Christian Plummer (Sergio Martino) che resta la sua ultima interpretazione."}
{"id": "322785", "revid": "1652635", "url": "https://it.wikipedia.org/wiki?curid=322785", "title": "Ta Nea", "text": "Ta Nea (in greco \u03a4\u03b1 N\u03b5\u03b1, \"le notizie\") \u00e8 il pi\u00f9 diffuso quotidiano greco, con un predominio particolarmente evidente nella zona di Atene. Esce nel pomeriggio. Politicamente Ta Nea \u00e8 vicina al partitio socialista PASOK che ha sostenuto particolarmente negli anni Ottanta e Novanta.\n\"Ta Nea\" fu fondato nel 1931 da Dimitris Lambrakis, e appartiene al Gruppo Editoriale Lambrakis (\u0394\u03b7\u03bc\u03bf\u03c3\u03b9\u03bf\u03b3\u03c1\u03b1\u03c6\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u039b\u03b1\u03bc\u03c0\u03c1\u03ac\u03ba\u03b7). Il direttore rimasto pi\u00f9 a lungo in carica \u00e8 Christos Lambrakis (In Greco: \u03a7\u03c1\u03ae\u03c3\u03c4\u03bf\u03c2 \u039b\u03b1\u03bc\u03c0\u03c1\u03ac\u03ba\u03b7\u03c2), figlio di Dimitris, a cui nell'agosto del 2005 \u00e8 succeduto Stavros Psycharis."}
{"id": "322786", "revid": "287204", "url": "https://it.wikipedia.org/wiki?curid=322786", "title": "Mateja Kezman", "text": ""}
{"id": "322792", "revid": "2264510", "url": "https://it.wikipedia.org/wiki?curid=322792", "title": "William L. Petersen", "text": ""}
{"id": "322793", "revid": "729019", "url": "https://it.wikipedia.org/wiki?curid=322793", "title": "Fairey Rotodyne", "text": "Il Fairey Rotodyne era un prototipo di elicoplano sperimentale con rotore tip jet sviluppato dall'azienda aeronautica britannica Fairey Aviation Company Limited negli anni cinquanta.\nIl Rotodyne era in altri termini una girodina da trasporto passeggeri.\nPer la sua peculiare configurazione, viene talvolta indicato anche come \"Girodina\" o elicottero composito.\nNonostante l'interesse suscitato all'epoca e gli ordini iniziali ricevuti, lo sviluppo di questo interessante prototipo venne rallentato e infine arrestato dalla fusione tra la Fairey e la Westland Aircraft."}
{"id": "322794", "revid": "228587", "url": "https://it.wikipedia.org/wiki?curid=322794", "title": "Venerazione", "text": "La venerazione \u00e8 una forma di omaggio religioso verso una divinit\u00e0, oppure verso una persona (defunta o vivente) o verso un oggetto sacro (ad esempio una reliquia). Filologicamente, \"venerare\" deriva dal verbo latino \"venerari\", che significa offrire reverenza e rispetto. Questa parola deriva dalla stessa radice del nome \"Venus\", la dea dell'amore dell'antico pantheon romano.\nInduismo.\nL\"'arcanam\", adorazione di icone e di statue raffiguranti gli dei murti, \u00e8 una pratica importante e quotidiana per gli induisti. L'adorazione delle immagini di Dio o di santi e di maestri spirituali sull'altare, attraverso l'offerta (p\u016bj\u0101) di incenso, fiori, acqua, fuoco, etc. viene praticata sia all'interno dei templi (\"mandir\") che nelle case dei devoti (in particolare dei br\u0101hma\u1e47a) o presso luoghi sacri (sulle rive dei fiumi, etc.). Le murti vengono quotidianamente adornate di fiori, vestite, lavate e profumate, in segno di devozione.\nCristianesimo.\nNel Cristianesimo tradizionale (Cattolicesimo e Cristianesimo ortodosso in particolare), la venerazione dei santi \u00e8 l'onore reso a coloro che, dopo una vita secondo la volont\u00e0 divina, sarebbero giunti in paradiso, e attraverso loro onorare Dio che li fece e nella cui immagine essi furono fatti. \nNella teologia cattolica e in quella ortodossa, la venerazione \u00e8 un tipo di onore distinto dall'adorazione, che \u00e8 dovuta solo a Dio. I teologi della chiesa hanno da tempo adottato il termine \"latria\" per l'adorazione dovuta solo a Dio e \"dulia\" per la venerazione offerta ai santi e alle icone. La teologia cattolica include anche il termine \"iperdulia\" per il tipo di venerazione specificatamente offerta a Maria, la madre di Ges\u00f9. Questa distinzione \u00e8 chiarita nelle conclusioni dogmatiche del Settimo Concilio ecumenico (anno 787), che decret\u00f2 anche che l'iconoclastia (proibizione delle icone e della loro venerazione) \u00e8 un'eresia che equivale alla negazione dell'incarnazione di Ges\u00f9 Cristo.\nLa venerazione pu\u00f2 mostrarsi esteriormente con un rispettoso inchino o dal farsi il segno della croce davanti all'icona o immagine di un santo o alle sue reliquie o alla sua statua. Questi oggetti sono spesso anche baciati.\nIn alcune altre tradizioni religiose la venerazione \u00e8 considerata equivalente all'eresia di idolatria, e la relativa pratica di canonizzazione equivale all'eresia di apoteosi. La teologia protestante generalmente nega che si possa fare una reale distinzione tra venerazione e adorazione e afferma che la pratica della venerazione distrae l'anima cristiana dal suo vero obiettivo, che \u00e8 l'adorazione di Dio. Nella sua \"Istituzione della religione cristiana\" Giovanni Calvino scrive: \"\u00c8 anzi a questo scopo che si \u00e8 inventata la distinzione tra latria e dulia: per poter trasferire, senza peccare, l'onore di Dio agli angeli e ai morti\". Nella Comunione Anglicana (la cui dottrina si pone come una via media fra cattolicesimo e protestantesimo), la venerazione dei santi \u00e8 praticata in alcune comunit\u00e0. Confessioni protestanti come i metodisti riconoscono invece l'esistenza di \"santi\", pur non ammetendone la venerazione e dando a questa parola un significato diverso rispetto a quello in uso nelle chiese cattoliche ed ortodosse.\nNella Chiesa cattolica esistono molte forme diverse di venerazione dei santi; come il pellegrinaggio a una tomba; come quelli di San Pietro (Vaticano), Sant'Antonio di Padova (Italia), Santiago di Compostela (Spagna) o il Santo Sepolcro (Israele/Palestina). \u00c8 anche consueto compiere un pellegrinaggio in luoghi legati alla vita di un santo; la \nCueva Santo del Hermano Pedro (Spagna), la Grotta dell'Apocalisse (Grecia) o la Chiesa di Santa Tecla (Turchia). Venerazione di immagini e reliquie; Signore dei Miracoli (Per\u00f9), la Vergine di Guadalupe e San Giuda Taddeo (Messico), la sacra destra (Ungheria), Arca dei Re Magi (Germania), ecc.\nNeopaganesimo.\nNel Neopaganesimo per venerazione si intende l'atto di devozione compiuto dal fedele nei confronti del divino, e nel contesto esiste una precisa corrispondenza della pratica venerativa con l'adorazione, a differenza di quanto capita in altre religioni in cui le due manifestazioni devozionali sono distinte. L'azione pu\u00f2 essere di ogni tipo, e viene interpretata differentemente da ogni tradizione e denominazione. Il culto essenziale di venerazione si basa sull'offerta rituale alle divinit\u00e0, le quali non sono necessariamente rappresentate da statue (ad esempio gli wiccani usano degli specchi come simboli delle divinit\u00e0), ma anche da elementi naturali come alberi, pietre, fiumi o paesaggi. I neopagani credono infatti che il divino sia in ogni cosa, e che ogni cosa sia costituita dallo spirito cosmico e pertanto sia divina essa stessa. La teologia neopagana \u00e8 infatti panteistica, ovvero identificante Dio con ogni cosa che esiste, il tutto immanente ed infinito. Questa Weltanschauung permette di vedere il divino ovunque e di praticare un culto di venerazione che esalti il contatto dell'essere umano con il mondo che lo circonda. Gli atti di venerazione vengono spesso compiuti in mezzo alla natura, praticando rituali di offerte nei confronti di ogni cosa. Questo avviene nelle tradizioni pi\u00f9 legate all'ecologia e all'ambientalismo, ideologie trasversali in tutto il Neopaganesimo. Non manca il culto templare, eseguito nei confronti di statue e simboli rappresentanti le forze cosmiche; la cosa non sfocia per\u00f2 nella venerazione vuota, nell'idolatria, dato che rimane sempre viva la consapevolezza del panteismo della Divinit\u00e0 e di tutte le sue manifestazioni, e pertanto il semplice utilizzo della statua quale oggetto concentrante il simbolismo divino."}
{"id": "322797", "revid": "33751", "url": "https://it.wikipedia.org/wiki?curid=322797", "title": "Intensive Care (album)", "text": ""}
{"id": "322800", "revid": "22166", "url": "https://it.wikipedia.org/wiki?curid=322800", "title": "Khoikhoi", "text": ""}
{"id": "322806", "revid": "1992900", "url": "https://it.wikipedia.org/wiki?curid=322806", "title": "David Coverdale", "text": "Dotato di una profonda e potente voce blues, si distingue dai vocalists pi\u00f9 squillanti in voga sul finire degli anni '70 per la sua propensione alla melodia, affinando nel tempo il suo tipico stile definito \"whispers &amp; screams\" costruito alternando fasi di dolci e sentimentali gorgheggi a graffianti e duri riffs quasi urlati, una sorta di miscela tra il cantato dolce di Paul Rodgers dei Bad Company e quello potente di Robert Plant dei Led Zeppelin.\nCoverdale \u00e8 salito alla ribalta per la prima volta dopo aver ricoperto il ruolo di cantante nei Deep Purple tra il tardo 1973 e il 1976. Successivamente ha intrapreso una carriera solista e fondato gli Whitesnake, il gruppo con cui ha ottenuto le sue maggiori fortune commerciali. Nel 1993 ha dato vita insieme al chitarrista Jimmy Page al breve progetto \"Coverdale\u2022Page\".\nIl 18 aprile 2016 \u00e8 stato introdotto nella Rock and Roll Hall of Fame come membro dei Deep Purple.\nBiografia.\nDavid Coverdale \u00e8 nato il 22 settembre 1951 a Saltburn-by-the-Sea, un paese nella contea del North Yorkshire, in Inghilterra. Il suo interesse nei confronti della musica si \u00e8 sviluppato molto presto. Intorno all'et\u00e0 di 14 anni, l'aspirante cantante ha iniziato ad esibirsi professionalmente e sviluppare la voce che lo ha reso famoso. \u00abNon penso che la mia voce sia forzata\u00bb \u2013 ha spiegato in un'intervista a \"Sounds\" nel 1974 \u2013 \u00ab\u00c8 stato quando ho imparato per la prima volta a cantare con il mio stomaco, che suona stupido, ma \u00e8 totalmente diverso da una voce normale.\u00bb Coverdale ha iniziato la sua carriera come cantante nelle band locali Vintage 67 (1966-68), The Government (1968-72) e Fabulosa Brothers (1972-73).\nCarriera.\nDeep Purple (1973-1976).\nLa sua storia nel mondo del rock ha dell'incredibile; quando pass\u00f2 da commesso in un negozio a Redcar (cittadina del Yorkshire) e cantante di gruppi non professionisti, a frontman dei Deep Purple, grazie ad un annuncio sul \"Melody Maker\"; non avrebbe mai immaginato che quel nastro consegnato alla segretaria di uno studio di produzione, registrato approssimativamente, in cui cantava brani dei The Beatles ed altre vecchie cover, sarebbe stato il \"pass\" per diventare uno dei cantanti hard rock pi\u00f9 popolari al mondo.\nLa band impressionata dalla sua straordinaria timbrica blues lo arruol\u00f2 immediatamente per sostituire Ian Gillan, affiancato dalla seconda voce del nuovo bassista Glenn Hughes. Il management, inevitabilmente attento all'immagine del \"frontman\" del gruppo, impose allora al cantante una dieta draconiana e un intervento volto a correggere il lieve strabismo da cui era affetto.\nCon i Deep Purple incider\u00e0 tre album in studio: \"Burn\" e \"Stormbringer\" con il Mark III, \"Come Taste the Band\" con il Mark IV, contribuendo ad alcuni dei brani pi\u00f9 famosi del gruppo, come \"Burn\" o \"Mistreated\", partecipando a numerosi tour mondiali da cui scaturiranno una lunga serie di registrazioni video e dischi dal vivo, come \"Made in Europe\" o \"\", e a produzioni del catalogo Purple Records come il live album Windows di Jon Lord ed Eberhard Schoeber, o il disco The Butterfly Ball and the Grasshopper's Feast di Roger Glover.\nSolista (1976-1978).\nDopo lo scioglimento dei Deep Purple (al cui management rester\u00e0 legato) Coverdale scelse di autoesiliarsi in Germania per motivi fiscali. Il suo ritorno in studio di registrazione avverr\u00e0 sul finire dell'anno su iniziativa di Eddie Hardin, riuscito a coinvolgere lui, Hughes, Lord e Roger Glover nella realizzazione del suo \"Wizard's Convention\". Coverdale vi interpreter\u00e0 il pezzo 'Money to Burn'.\nNel febbraio del 1977 pubblica il suo primo album solista intitolato \"White Snake\", avvalendosi soprattutto della collaborazione del chitarrista Micky Moody e della produzione di Roger Glover. Il disco, stilisticamente dispersivo, fu commercialmente un fallimento, ma ebbe il merito storico di suggerire a Coverdale il suo alias contrattuale nonch\u00e9 il nome della sua futura band.\nNel 1978 Coverdale registra un secondo album \"Northwinds\", per quindi organizzare una touring band che si evolver\u00e0 ben presto nella prima incarnazione di un gruppo tra i pi\u00f9 celebri della scena hard rock: i Whitesnake, gruppo in cui militeranno, nel corso di 40 anni della sua storia, numerosi musicisti tra i pi\u00f9 virtuosi e noti del genere.\nWhitesnake (1978-1991).\nIl progetto nacque originariamente come band di supporto a Coverdale durante il tour promozionale del suo debutto solista, ma questa si evolse ben presso in una formazione stabile (i chitarristi Micky Moody e Bernie Marsden, e il bassista Neil Murray), a dispetto del contratto discografico rimasto intestato al solo David. Nei primi mesi del 1978, la band pubblic\u00f2 l'EP \"Snakebite\" che anticip\u00f2 l'uscita del primo album \"Trouble\", la cui pubblicazione fu fatta slittare per consentire al sopraggiunto membro del gruppo, l'ex Deep Purple Jon Lord, di riregistrare le parti di organo e tastiera. Poco prima della pubblicazione dell'album successivo, \"Lovehunter\" (registrato con Dave Dowle ancora in formazione), la band sar\u00e0 integrata da un terzo ex Deep Purple, il batterista Ian Paice. Sempre del 1979 l'album \"And About Time Too\" del suo chitarrista Bernie Marsden, cui Coverdale contribuisce con la composizione di quattro brani e con la partecipazione a eventi promozionali. La band ottenne quindi il suo primo vero successo con l'album \"Ready an' Willing\" nel 1980, contenente il fortunato singolo \"Fool for Your Loving\". L'anno successivo viene pubblicato l'album \"Come an' Get It\" (#2 nelle classifiche britanniche) in cui si alternano sonorit\u00e0 rock/blues ad altre pi\u00f9 vicine all'hard rock. Al crescente interesse europeo e giapponese far\u00e0 per\u00f2 da contraltare l'indifferenza del mercato statunitense.\nSul finire dell'anno, insoddisfatto del management e dei vincoli imposti dall'etichetta discografica, distratto da problemi famigliari (crisi matrimoniale e grave meningite della figlia Jessica) e irritato dall'indisponibilit\u00e0 del suo storico produttore Martin Birch e dall'atteggiamento dei membri del gruppo (che pretendevano una posizione contrattuale pi\u00f9 paritaria e una ripartizione degli utili pi\u00f9 equa), Coverdale interrompe la lavorazione dell'album successivo, \"Saints &amp; Sinners\" e scioglie di fatto la band. In questo periodo Coverdale sar\u00e0 cos\u00ec contattato dai Black Sabbath per prendere il posto del dimissionario Ronnie James Dio, e dagli Uriah Heep, allora in fase di rifondazione. Ottenuto l'agognata promessa di svincolo dal vecchio management, il cantante opta invece per riavviare il progetto Whitesnake portando finalmente a termine - con Birch e la nuova recluta Mel Galley - la lavorazione di \"Saints &amp; Sinners\" (1982).\nCon una line-up rinnovata e testata in occasione di \"Octopuss\" (terzo album solista del batterista Cozy Powell cui Coverdale contribisce con la composizione del brano \"The Rattler\"), nel 1984 la band pubblica \"Slide It In\", album con cui comincia a farsi conoscere anche presso il mercato americano, complici l'ottimo lavoro dello storico A&amp;R John Kalodner e il nuovo mixaggio (preceduto da parziale riregistrazione delle parti di basso e chitarra) realizzato in occasione della pubblicazione statunitense. Con una formazione nuovamente rimaneggiata, i Whitesnake si investirono allora nella composizione di quello che nelle intenzioni di Coverdale e Kalodner avrebbe dovuto essere l'album della definitiva consacrazione oltreoceano. La lavorazione dovette per\u00f2 interrompersi quando il cantante si scopr\u00ec affetto da una grave forma di rinosinusite. Il problema, di gravit\u00e0 tale da porre in pericolo il futuro professionale di Coverdale, fu infine risolto con un delicato intervento chirurgico che impose ulteriori mesi di convalescenza. \nDopo oltre un anno dall'inizio delle sessions, nel 1987 vide luce l'omonimo \"Whitesnake\", che consegu\u00ec tutti gli obiettivi prefissati grazie a singoli come \"Here I Go Again\" o \"Is This Love\" e a un'attenta strategia videopromozionale. I Whitesnake divennero stelle di prima grandezza del movimento hair metal di fine anni ottanta. Nel 1989 un'ennesima incarnazione della band pubblic\u00f2 \"Slip of the Tongue\", album cui segu\u00ec il tour mondiale pi\u00f9 lungo nella carriera del gruppo.\nNel 1990 Coverdale compose il brano \"The Last Note of Freedom\" per la colonna sonora del film \"Giorni di tuono\" di Tony Scott.\nIl 26 settembre 1990, dopo l'ultimo spettacolo del tour di \"Slip of the Tongue\", David Coverdale annunci\u00f2 un po' a sorpresa lo scioglimento del gruppo. Il cantante prese la decisione in quanto stremato dalle pressioni dell'industria discografica e dai ritmi estenuanti dei tour.\nCoverdale e Page (1991-1994).\nNella primavera del 1991 Kalodner pianifica una collaborazione tra Coverdale e l'ex chitarrista dei Led Zeppelin Jimmy Page. La coppia avvia cos\u00ec il progetto \"Coverdale\u2022Page\", che produrr\u00e0 un album nel marzo 1993. A dispetto di vendite decorose e recensioni sostanzialmente favorevoli, il successivo tour conter\u00e0 soltanto una manciata di date in terra giapponese. I promoter statunitensi, distratti dall'esplosione del fenomeno grunge, avevano infatti manifestato pochissimo interesse per il duo, che scelse di dichiarare concluso l'esperimento.\nReunion degli Whitesnake (1994-presente).\nNel 1994 Coverdale riun\u00ec gli Whitesnake con una formazione rimaneggiata per una serie di concerti seguente alla pubblicazione della raccolta \"Whitesnake's Greatest Hits\". La band decise di prendersi una nuova pausa alla fine del tour. Nel 1997 il cantante ritorn\u00f2 per pubblicare \"Restless Heart\", originariamente pensato come disco solista di Coverdale, ma accreditato a nome \"David Coverdale &amp; Whitesnake\" per scelta della casa discografica. Verso la fine dell'anno Coverdale registr\u00f2 il live acustico \"Starkers in Tokyo\" insieme al chitarrista Adrian Vandenberg.\nNel 2000 il cantante diede alle stampe il suo terzo album da solista, \"Into the Light\", il primo registrato senza gli Whitesnake dopo 22 anni.\nNel dicembre 2002 riassembl\u00f2 gli Whitesnake con una nuova formazione, comprendente Tommy Aldridge alla batteria, Marco Mendoza al basso, Doug Aldrich e Reb Beach alla chitarre, e il tastierista Timothy Drury. Il 20 ottobre 2004 registrarono il DVD \"Live... In the Still of the Night\" all'Hammersmith Apollo di Londra, mentre nel 2006 pubblicarono il doppio album dal vivo \"Live... In the Shadow of the Blues\", contenente quattro brani inediti scritti da Coverdale e Aldrich.\nNel 2008 la band pubblic\u00f2 il suo primo album in studio dopo oltre 10 anni, intitolato \"Good to Be Bad\". Segu\u00ec l'ennesimo lungo tour in giro per il mondo. L'11 agosto 2009, mentre gli Whitesnake si stavano esibendo al Red Rocks Amphitheatre di Morrison (Colorado), Coverdale accus\u00f2 alcuni dolori alle corde vocali. Dopo aver consultato uno specialista, il cantante scopr\u00ec di avere un pesante edema e una lesione vascolare che interessava le corde vocali della parte sinistra. Gli Whitesnake si trovarono costretti ad annullare il tour in programma con i Judas Priest.\nIl cantante si ristabil\u00ec nel febbraio 2010, permettendo alla band di poter ritornare in studio per registrare un nuovo album, pubblicato con il titolo \"Forevermore\" nel marzo 2011.\nNel maggio 2015 gli Whitesnake pubblicano \"The Purple Album\", un disco composto da rifacimenti di brani dei Deep Purple risalenti al periodo in cui David Coverdale era il cantante della band.\nNel 2016, in occasione del suo ingresso nella Rock and Roll Hall of Fame, dichiara di aver cominciato a pensare al ritiro per l'anno successivo. Nel 2018 rivela di avere entrambe le ginocchia sostituite con del titanio, per via di una grave forma di artrite degenerativa di cui aveva sofferto l'anno precedente. Dopo questo stop forzato \u00e8 previsto il ritorno sulle scene degli Whitesnake con un nuovo album e tour mondiale nel 2019.\nVita privata.\nIl primo matrimonio di Coverdale \u00e8 stato con la tedesca Julia Borkowski nel 1974. I due hanno avuto una figlia di nome Jessica nata nel 1978. Coverdale si \u00e8 sposato una seconda volta con la modella e attrice Tawny Kitaen il 17 febbraio 1989, prima del loro divorzio avvenuto nell'aprile del 1991. La Kitaen pu\u00f2 essere ammirata per la sua provocante interpretazione nei video musicali degli Whitesnake, ad esempio in \"Here I Go Again\", \"Is This Love\" e \"Still of the Night\". Dal 1997, Coverdale vive con la sua terza moglie Cindy, una rinomata scrittrice (ha scritto \"The Food That Rocks\"). La coppia ha un figlio di nome Jasper.\nIl 1\u00ba marzo 2007 Coverdale \u00e8 diventato un cittadino degli Stati Uniti, con una cerimonia a Reno (Nevada), dove ha vissuto per oltre 20 anni.\nNel 2012 \u00e8 stato il soggetto del film \"Discoverdale\", la cui trama ruotava attorno alla figura del cantante di una rock band fittizia che parte alla ricerca di quello che \u00e8 convinto essere il suo reale padre, ovvero il leggendario David Coverdale.\nDiscografia.\nCon i Deep Purple.\nStudio\nLive"}
{"id": "322820", "revid": "1566286", "url": "https://it.wikipedia.org/wiki?curid=322820", "title": "Lino Capolicchio", "text": "Biografia.\nNato a Merano, in provincia di Bolzano, cresce per\u00f2 a Torino, presso il Borgo San Donato; nel capoluogo piemontese ha le prime esperienze teatrali, sotto la regia di Massimo Scaglione.\nSi trasferisce poi a Roma per frequentare l'Accademia nazionale d'arte drammatica Silvio D'Amico, e dopo essersi diplomato inizia la sua formazione professionale giovanissimo ed esordisce con Giorgio Strehler del Piccolo Teatro di Milano ne \"Le baruffe chiozzotte\" (1964) di Carlo Goldoni, ottenendo consensi di critica e di pubblico. Nel 1965 continua proficua la collaborazione con il maestro Strehler, ne \"Il gioco dei potenti\", grande affresco shakespeariano tratto dall\"'Enrico VIII\". Seguono altri successi sul palcoscenico, poi la RAI lo chiama a interpretare il ruolo di Andrea Cavalcanti nello sceneggiato \"Il conte di Montecristo\" (1966) di Edmo Fenoglio. L'anno successivo prende parte al cast internazionale de \"La bisbetica domata\" (1967) di Franco Zeffirelli (da Shakespeare). Bench\u00e9 il suo apporto sia minimo, il giovane Capolicchio vivr\u00e0 per diverse settimane sul set, intrattenendo una serie di conversazioni col protagonista della pellicola, Richard Burton.\nIl primo ruolo da protagonista arriva nel 1968 con \"Escalation\" di Roberto Faenza. L'anno successivo \u00e8 nel cast dei film \"Vergogna schifosi\" di Mauro Severino e \"Metti, una sera a cena\", sceneggiato da un giovane Dario Argento, da una \"pi\u00e9ce\" teatrale di Giuseppe Patroni Griffi ispirata alle rivoluzionarie teorie sul sesso dello psichiatra austriaco Wilhelm Reich. Nello stesso anno \u00e8 il protagonista de \"Il giovane normale\" di Dino Risi, commedia generazionale dal retrogusto agrodolce.\nNel 1970 viene scelto da Vittorio De Sica per il suo ruolo pi\u00f9 celebre, quello di Giorgio protagonista de \"Il giardino dei Finzi Contini\", tratto dal romanzo di Giorgio Bassani, che vince nel 1971 l'Orso d'Oro al Festival di Berlino e successivamente 1972 il premio Oscar al miglior film straniero e per questo film Lino Capolicchio vince il David di Donatello per la migliore interpretazione maschile. Ambientato a Ferrara negli anni trenta, descrive, come il romanzo, la vita appartata di Mic\u00f2l e di altri giovani borghesi della comunit\u00e0 ebraica. Vittorio De Sica, nella sua commovente regia, riporta anche tutta la tragedia delle leggi razziali fasciste che travolse tutti gli ebrei e la vita di Mic\u00f2l e della sua famiglia, fino allo scoppio della guerra. Il film \u00e8 stato uno dei pi\u00f9 importanti della stagione dello sperimentalismo e della militanza del cinema italiano degli anni settanta. Lino Capolicchio ne ebbe una notoriet\u00e0 cos\u00ec diffusa che ancora oggi viene ricordato soprattutto per come interpret\u00f2 quel trepidante ruolo.\nFanno seguito altri film molto interessanti, come \"Amore e ginnastica\" e una forte interpretazione in \"Mussolini ultimo atto\" (1974) di Carlo Lizzani. Nel 1975 \u00e8 nuovamente in TV nello sceneggiato \"La paga del sabato\" (1975) di Sandro Bolchi e successivamente appare in un pulp poliziesco, \"La legge violenta della squadra anticrimine\" (1976) di Stelvio Massi ed \u00e8 protagonista del film noir \"Solamente nero\" (1978) di Antonio Bido. Nel 1976 il regista bolognese Pupi Avati lo sceglie come protagonista del thriller \"La casa dalle finestre che ridono\" (1976); di qui nasce un lungo rapporto di collaborazione che vede l'attore nel cast e delle miniserie TV \"Jazz Band\" (1978) e \"Cinema!!!\" (1979), oltre che del film \"Ultimo minuto\" (1987). Partecipa anche alla realizzazione del film a basso costo \"Le strelle nel fosso\" (1978) sempre di Avati, girato velocemente nell'intervallo tra le due serie tv sulle rive del Po. Una favola gotica, ambientata nel Settecento, intrisa di poesia e nostalgia. E poi \"Noi tre\" (1984) dove interpreta Leopold Mozart, padre di Wolfgang Amadeus, in un racconto in chiave di leggenda del loro soggiorno fuori Bologna nel 1770.\nNel 2006 Capolicchio ha interpretato, come attore protagonista con il regista belga Mohammed Hambra, il film \"Aller-retour\". \u00c8 la storia di un italiano d'et\u00e0 che ritorna in Belgio, dopo aver lavorato a lungo nelle miniere di Marcinelle. Il film \u00e8 uscito in Francia e in Belgio, ma non in Italia. Nel 2010 a dimostrazione di una lunga e stimata amicizia, Pupi Avati vuole ancora Capolicchio nel cast di \"Una sconfinata giovinezza\", film che affronta una storia che parla di un evento sconvolgente come la malattia di Alzheimer. Nel 2010 ha partecipato al film documentario \"Pupi Avati, ieri oggi domani\" di Claudio Costa dedicato al regista Pupi Avati. Dopo Avati, Capolicchio lavorer\u00e0 saltuariamente al cinema e alla TV dedicandosi molto invece al teatro e alla sceneggiatura e all'insegnamento.\nIn un'intervista del 2020, ha dichiarato di aver avuto l'infanzia segnata da un pessimo rapporto col padre che lo allontan\u00f2 dalla famiglia, iscrivendolo in un collegio privato, quando era ancora molto giovane. A quest'esperienza traumatica ha ricondotto anche il rapporto coi primi registi dei suoi film, come Pupi Avati e Strehler, nei quali vide una proiezione della figura paterna, cos\u00ec come il ricevimento di varie proposte omoerotiche nel corso della sua carriera artistica.\nNel 2019 ha pubblicato la sua autobiografia, \"D'amore non si muore\", con le Edizioni di Bianco e Nero, di Roma.\nDocente.\nDal 1984 al 1987 Lino Capolicchio si dedica all'insegnamento presso il Centro sperimentale di cinematografia di Roma con la cattedra di recitazione. Durante questo periodo ha la possibilit\u00e0 di scoprire nuovi talenti quali Francesca Neri, Sabrina Ferilli e Iaia Forte. Molti erano gli allievi del corso di regia che seguivano la sua attivit\u00e0 didattica, tra cui un giovane Paolo Virz\u00ec. Francis Ford Coppola, che una volta si rec\u00f2 a Roma, chiese di poter assistere a una delle sue lezioni.\nNel corso dei provini per il film \"Pugili\" scopre un giovane attore di grande talento dal nome oggi famoso: Pierfrancesco Favino. E ancora, nel preparare il cast per il suo lungometraggio \"Diario di Matilde Manzoni\", sceglie solo ragazzi molto preparati ma ancora poco noti al grande pubblico, quali Alessio Boni, e come direttore della fotografia accetta la collaborazione di un esordiente Arnaldo Catinari.\nRegista.\nEsordisce nella regia teatrale al \"Festival barocco di Foligno\" nel 1987 con una pi\u00e8ce dal titolo \"Segni barocchi - Cronaca del '600 da Gesualdo da Venosa a Masaniello attraverso l'iconografia di Velasquez e Caravaggio\".\nEsordisce poi nella regia cinematografica con un film a episodi sul mondo della boxe \"Pugili\" (1995), cui collaborarono Tiberio Mitri e Duilio Loi, premiato al Festival di Torino (1997) come miglior film dalla stampa internazionale. Il film fu seguito nel 2002 da \"Il diario di Matilde Manzoni\".\nDoppiatore.\nCapolicchio \u00e8 stato per tre stagioni la voce di Bo Duke, interpretato da John Schneider nel telefilm \"Hazzard\". Ha doppiato il duca Orsino ne \"La dodicesima notte\" nel film TV della BBC. Ha doppiato Michael Maloney interprete di Laerte nell\"'Hamlet\" di Kenneth Branagh.\nSceneggiatore.\nLino Capolicchio \u00e8 autore di parecchie sceneggiature, tra cui:"}
{"id": "322826", "revid": "768068", "url": "https://it.wikipedia.org/wiki?curid=322826", "title": "KV8", "text": "KV8 (Kings' Valley 8) \u00e8 la sigla che identifica una delle tombe della Valle dei Re in Egitto; era la tomba di Merenptah, 13\u00b0 figlio e successore di Ramses II (XIX dinastia), che sal\u00ec al trono in et\u00e0 avanzata (forse 70 anni) a causa del lungo regno paterno.\nLa posizione della tomba KV8 era nota fin dall\u2019antichit\u00e0. Venne mappata e rilevata da Richard Pococke nel 1737-1738, ugualmente mappata e rilevata dalla spedizione napoleonica del 1799 e poi, nuovamente, da \nJames Burton e Robert Hay nel 1825. La spedizione franco-toscana di Ippolito Rosellini ne esegu\u00ec i rilievi epigrafici nel 1828-1829 e Karl Richard Lepsius ne esegu\u00ec il primo scavo nel 1844-1845. Nel 1904-1905 Howard Carter esegu\u00ec scavi sistematici e appose un cancello in ferro, per proteggerla, illuminandola elettricamente \nDurante la campagna di scavo Carter rinvenne i resti dei sarcofagi, di vasi canopici e un ostrakon con la rappresentazione della sequenza dei sarcofagi.\nArchitettura.\nLa tomba KV8 rappresenta, planimetricamente, un momento di passaggio tra le tombe della XIX dinastia, con andamento abbastanza lineare, ma che ancora risentono delle strutture contorte della XVIII, e quelle rettilinee della XX.\nSi sviluppa con andamento lineare: all\u2019ingresso seguono tre corridoi discendenti che terminano in una prima anticamera su cui si apre una camera laterale. Un altro corridoio in discesa adduce a un vestibolo, ove si trova il coperchio del sarcofago pi\u00f9 esterno, e da questo un ulteriore corridoio discendente porta alla camera funeraria con soffitto a volta, sorretto da otto pilastri, in cui si trova il coperchio del sarcofago pi\u00f9 interno in posizione ortogonale rispetto al corridoio di accesso, in granito rosa, sovrapposto ad un'infossatura nel pavimento.\nI sarcofagi.\nIl coperchio del sarcofago pi\u00f9 esterno, lungo oltre 4 m e che doveva essere alto almeno 2 m, venne posizionato nel vestibolo insieme a parte dei frammenti del medesimo. \nTale doveva essere l\u2019imponenza di questo sarcofago che, per farlo passare nei corridoi, vennero abbattuti gli stipiti in pietra delle porte sostituiti, poi, con altrettanti manufatti in muratura.\nIl coperchio del secondo sarcofago, pure in granito rosso, \u00e8 quello giacente nella camera funeraria rinvenuto intero, ma capovolto, da Carter nel 1904 unitamente a circa un quinto dei pezzi che componevano l\u2019intera struttura. \u00c8 in forma di cartiglio e rappresenta il re mummiforme. Entrambi i sarcofagi pi\u00f9 esterni erano decorati con capitoli del Libro delle Porte e dell\u2019Amduat.\nIl terzo sarcofago, in granito rosso, con coperchio rappresentante il re mummiforme e indicante Merenptah quale principe ereditario, venne rimosso durante la XXI dinastia per essere usato nella sepoltura, a Tanis, del faraone Psusennes I. \u00c8 probabile che proprio in tale occasione venne rimosso il coperchio oggi nel vestibolo e danneggiato il secondo sarcofago.\nDel quarto sarcofago pi\u00f9 interno, in calcare, restano oggi solo un largo pezzo della parte pediera e delle pareti laterali. Le dimensioni, tuttavia, lasciano intendere che lo stesso doveva, a sua volta, contenere uno o pi\u00f9 sarcofagi antropomorfi, il che sarebbe confermato da un ostrakon rinvenuto da Carter tra i detriti, che rappresenta, appunto, lo sviluppo dei sarcofagi di questa tomba.\nCarter, nei suoi scavi del 1905-1906, rinvenne anche un frammento di vasi vasi canopici; altri frammenti, provenienti dalle stesse suppellettili, e rappresentanti le teste di Duamutef ed Imset, vennero rinvenuti da Edwin C. Brock nelle campagne di scavo 1985-1988.\nLe decorazioni.\nTutti i corridoi sono decorati (dall\u2019esterno verso l\u2019interno) con scene del re al cospetto di Ra-Horakhti, da capitoli delle Litanie di Ra e del Libro delle Porte, dell\u2019Amduat. Una delle camere laterali della prima anticamera \u00e8 dedicata a Ramses II.\nContinuano, nei corridoi, scene dal Libro dei Morti e della Cerimonia di apertura della bocca e degli occhi, mentre la camera funeraria presenta alle pareti capitoli dal Libro delle Porte e dal Libro delle Caverne. La volta della camera \u00e8 decorata con un soffitto astronomico.\nParticolarmente interessante la rappresentazione, nel vestibolo, del dio dei morti, Osiride, che reca un pettorale iscritto con il nome del re a simboleggiare la identificazione del re con il dio dell\u2019oltretomba."}
{"id": "322835", "revid": "125906644", "url": "https://it.wikipedia.org/wiki?curid=322835", "title": "Statistiche della UEFA Champions League", "text": "Questa pagina riporta statistiche dettagliate sulla UEFA Champions League dalla sua istituzione nel 1955 sotto il nome di \"Coppa dei Campioni d'Europa\" e, successivamente, dal 1992, quando la manifestazione assunse l'attuale denominazione.\nVittorie.\nPer citt\u00e0.\nDati aggiornati all'edizione 2020-21.\nClassifiche perpetue.\nClassifica perpetua della Coppa dei Campioni/Champions League.\nClassifica dei primi 15 club.\nDati aggiornati all'edizione 2021-2022 (fase a gironi conclusa).\nI punti totali sono calcolati assegnando 2 punti a vittoria, 1 punto a pareggio, come da direttive UEFA.\nClassifica perpetua della Champions League.\nClassifica dei primi 15 club.\nDati aggiornati all'edizione 2021-2022 (fase a gironi conclusa).\nI punti totali sono calcolati assegnando 2 punti a vittoria, 1 punto a pareggio, come da direttive UEFA.\nPartecipazioni.\nCoppa dei Campioni.\nAlla Coppa dei Campioni hanno partecipato club provenienti da 34 federazioni nazionali diverse.\nSi \u00e8 disputata dalla stagione 1955-1956 fino alla stagione 1991-1992. In grassetto le squadre vincitrici della Coppa dei Campioni.\nUEFA Champions League.\nAlla UEFA Champions League hanno partecipato sinora 138 club provenienti da 34 federazioni nazionali diverse.\nDati aggiornati all'edizione 2021-2022. In grassetto le squadre qualificatesi alla fase a eliminazione diretta.\nClassifica di presenze.\nDati aggiornati al 23 febbraio 2022. In grassetto sono indicati i giocatori ancora in attivit\u00e0 in squadre europee.\nMigliori marcatori.\nDati aggiornati al 23 febbraio 2022. In grassetto sono indicati i giocatori ancora in attivit\u00e0 in squadre europee. La classifica \u00e8 in ordine in base a tutti i gol segnati in carriera inclusi i gol nei turni preliminari.\nAltri record.\nDi squadra.\nGruppi.\nOtto squadre hanno vinto tutte le loro partite della fase a gironi:\nIl Bayern Monaco \u00e8 l'unico club che ha poi conquistato il titolo, nell'edizione 2019-20.\nVentuno squadre hanno perso tutte le loro partite della fase a gironi:\nSolo una compagine ha pareggiato tutte le sue partite della fase a gironi:\nSolo tre squadre hanno concluso la fase a gironi senza segnare nemmeno un gol:\nUbicazione delle finali.\nLa seguente tabella riporta il numero di finali disputate in ciascuna citt\u00e0 (in grassetto \u00e8 indicato un numero di finali che conta anche eventi ancora da disputare per cui la sede sia gi\u00e0 stata stabilita):\nDi seguito viene elencata la distribuzione delle finali per nazione ospitante:"}
{"id": "322843", "revid": "768068", "url": "https://it.wikipedia.org/wiki?curid=322843", "title": "KV9", "text": "KV9 (Kings' Valley 9) \u00e8 la sigla che identifica una delle tombe della Valle dei Re in Egitto; era la sepoltura iniziata per Ramses V e usata poi per Ramses VI (entrambi sovrani della XX dinastia).\nStoria.\nLa tomba fu inizialmente preparata per Ramses V, come rivelano peraltro i rilievi e i cartigli del primo corridoio a lui riferiti e successivamente ricoperti con quelli di Ramses VI, ma i lavori vennero interrotti a met\u00e0 del terzo corridoio; da qui ripresero sotto Ramses VI che vi fu sepolto.\nNon \u00e8 tuttavia noto se Ramses V sia comunque stato sepolto in questa tomba e solo successivamente traslato in altra sepoltura, o se i due re abbiano condiviso la KV9 per qualche tempo. Le mummie di entrambi vennero scoperte nella KV35 nel 1898.\nNota fin dall'antichit\u00e0 come attestato dai 995 graffiti di et\u00e0 greco-romana e copta presenti in tutta la tomba, venne rilevata e mappata da Richard Pococke nel 1737-1738, ugualmente mappata e rilevata dalla spedizione napoleonica del 1799. Al 1828-1829 risale il rilevamento epigrafico a cura della spedizione franco-toscana di Ippolito Rosellini e al 1888 i primi scavi sistematici di Georges Daressy. Nuovi rilevamenti epigrafici nel 1958 a cura di Alexandre Piankoff e, nel 1996 e nel 1998-2000, di Adam Lukaszewicz che focalizz\u00f2 la sua attenzione sui graffiti greco-romani.\nIl papiro Mayer B registra furti in KV9, ed un graffito datato al nono anno di regno di Ramses IX attesta un\u2019ispezione della tomba a seguito di una denuncia di furto al suo interno.\nArchitettura.\nLa struttura architettonica segue l\u2019andamento rettilineo tipico delle tombe dalla XX dinastia con corridoi successivi che raggiungono una camera con quattro pilastri attraversata da una rampa in discesa, priva di scale che, a sua volta, d\u00e0 accesso ad altri due corridoi il secondo dei quali presenta il soffitto orizzontale, ma il pavimento in discesa poich\u00e9 lo scavo rettilineo aveva intercettato la sovrastante tomba KV12. Tale rampa consente alla struttura, perci\u00f2, di passare sotto la KV12; dopo un ultimo corridoio, si apre la camera funeraria con soffitto a volta e quattro pilastri anteriori di cui solo due ultimati mentre altri due, pur essendo in buona parte gi\u00e0 ricavati nella roccia, non vennero ultimati. La camera non venne, nel suo insieme, terminata giacch\u00e9 nella parte posteriore sono visibili altri quattro analoghi pilastri che dovevano essere estratti dalla roccia e che sono, invece, rimasti incompiuti e solo ad un primo abbozzo di estrazione.\nUna fossa scavata nel pavimento della camera funeraria per accogliere il sarcofago non venne ultimata e venne successivamente adattata per accogliere un sarcofago in conglomerato verde che venne distrutto in antico. La parte pi\u00f9 grande di tale sarcofago \u00e8 rappresentata dal volto del re Ramses VI, oggi al British Museum.\nVennero rinvenute anche parti di un sarcofago antropomorfo in calcare, ma l\u2019assenza di iscrizioni ha fatto supporre che provenisse da altre sepolture.\nOltre lo sconfinamento nella KV12, che costrinse a variare la profondit\u00e0 della camera funeraria, si deve a KV9 la salvaguardia della tomba KV62 di Tutankhamon; gli operai che lavorarono alla sua realizzazione, infatti, costruirono le loro capanne nello spiazzo antistante l\u2019ingresso sopra quello che, evidentemente, doveva essere l\u2019ingresso non pi\u00f9 visibile della tomba sottostante. Ci\u00f2 preserver\u00e0 nei millenni la KV62 fino alla sua scoperta nel 1922 ad opera di Howard Carter.\nDecorazioni.\nNonostante la tomba fosse conosciuta fin dall\u2019antichit\u00e0, al di l\u00e0 degli innumerevoli graffiti che ne ricoprono le pareti e il soffitto, e di minimi danni causati da inondazioni, le decorazioni dipinte, o in alto e bassorilievo, si presentano in ottimo stato.\nViene data particolare enfasi al dio Ra e, in luogo delle Litanie di Ra presenti in altre tombe, sono qui rappresentati capitoli del Libro delle Porte, del Libro delle Caverne . Sono inoltre rappresentati capitoli del Libro dei Morti, del Libro della Notte e del Libro del Giorno (ricompresi nei Libri dei Cieli). Nella camera funeraria capitoli del Libro della Terra, il re defunto con altre divinit\u00e0, la resurrezione di Osiride. Il soffitto astronomico della camera funeraria vede la rappresentazione ancora di capitoli del Libro dei Cieli, nonch\u00e9 una duplice raffigurazione della dea Nut e delle ore del giorno e della notte.\nScarso il recupero di reperti funerari: frammenti di legno e di ushabty in calcare, nonch\u00e9 una moneta risalente all\u2019imperatore romano Massimiano ."}
{"id": "322853", "revid": "536103", "url": "https://it.wikipedia.org/wiki?curid=322853", "title": "D'Angelo", "text": "\u00c8 ritenuto uno dei fondatori della moderna musica soul, corrente sviluppatasi a met\u00e0 degli anni 1990 che unisce organicamente il suono dell'hip hop con quello dell'R&amp;B. Il suo lavoro trae ispirazione da Marvin Gaye, Stevie Wonder, Prince, Curtis Mayfield ed Al Green; scrive da solo le proprie liriche e si occupa anche della produzione musicale.\nBiografia.\nFin da bambino, D'Angelo studia il pianoforte, all'et\u00e0 di 18 anni vince un concorso per giovani talenti presso L'Apollo Theater di Harlem. \u00c8 parte di un gruppo hip hop, I.D.U., successivamente ottiene un contratto con la Emi Records nel 1991, il suo primo successo \u00e8 del 1994 con il singolo \"U Will Know\". Nel 1995 debutta con l'album \"Brown Sugar\", che conquista quella fascia di pubblico alla ricerca di un connubio tra hip hop e R&amp;B diverso dalla musica che occupa abitualmente la classifica.\nAlla stregua di Erykah Badu, Lauryn Hill e Maxwell, D'Angelo diviene parte integrante del movimento neo-soul. \"Brown Sugar\" vende oltre due milioni di copie, e nei due anni seguenti D'Angelo rimane impegnato in tour. Collabora alle colonne sonore di alcuni film: con Eddie Kendricks nel brano \"Girl You Need A Change of Mind\" (per il film \"Bus in viaggio\"); con gli Ohio Players in \"Heaven Must Be Like This\" (film \"Down in the Delta\"); con Prince in \"She's Always In My Hair\" (film \"Scream 2\"). Duetta con Lauryn Hill in \"Nothing Really Matters\".\nNei primi mesi del 2000 esce \"Voodoo\", che fa vincere a D'Angelo il Grammy Award per \"Best Male R&amp;B Vocal\", mentre l'album vince il premio \"Best R&amp;B Album\".\nDopo una lunga pausa in cui si concede qualche collaborazione (su tutte quelle con Q-Tip, Snoop Dogg, Common e Dr. Dre), nel 2008 pubblica la raccolta \"The Best So Far...\".\nNel 2012 \u00e8 tornato ad esibirsi dal vivo e anche in televisione. Nel frattempo viene rivelata la notizia di una sessione di registrazione avvenuta con Questlove (The Roots).\nNel tour, chiamato \"Liberation Tour\", l'artista condivide alcune date con Mary J. Blige.\nTuttavia, alcune date vengono cancellate per problemi di salute dello stesso D'Angelo.\nNel dicembre 2014 l'artista annuncia la pubblicazione di un nuovo album a 14 anni di distanza dal precedente: si tratta di \"Black Messiah\".\nLa prima canzone estratta dal disco \u00e8 \"Sugah Daddy\", che viene pubblicata su internet. Il 14 dicembre 2014 D'Angelo ha presentato l'album a New York."}
{"id": "322854", "revid": "14806", "url": "https://it.wikipedia.org/wiki?curid=322854", "title": "Eazy E", "text": ""}
{"id": "322857", "revid": "123390943", "url": "https://it.wikipedia.org/wiki?curid=322857", "title": "Uscocchi", "text": "Gli uscocchi (in lingua croata \"uskoci\") erano una popolazione costituita esclusivamente da cristiani cattolici, originariamente e prevalentemente dei Balcani riversatisi sulle coste del Mare Adriatico per sfuggire all'avanzata dei Turchi. Inizialmente famosi per le loro operazioni di feroce guerriglia contro i turchi, risolsero poi di dedicarsi alla pirateria: dal loro quartier generale a Segna, presso Quarnaro, organizzarono veloci spedizioni di saccheggio sia contro le rotte turche che contro la Repubblica di Venezia.\nEtimologia del nome.\nIn Lingua croata \"uskakati\" significa \"saltar dentro\", e da tale parola deriva \"uskok\", forse \"colui che salta dentro\", riferito al \"salto\" che gli slavi compivano emigrando verso l'Austria. O meglio deriva semplicemente dal \"saltare dentro\" le navi, abbordare, assalire [lat. comp. di ad e salire 'saltare'], riferito all'abitudine uscocca di assalire le navi e le citt\u00e0 fortificate dell'Adriatico.\nStoria.\nLa nascita degli \"Uscocchi\".\nI primi ranghi del popolo che sarebbe divenuto poi noto come \"Uscocchi\" vennero formati da Croati in fuga dall'avanzata degli ottomani del sultano Bayezid II nei Balcani.\nDa notare come gli uscocchi siano affini agli aiducchi, hajduci in serbo-croato; mentre i primi emigravano offrendo i propri servizi a potenze straniere, gli aiducchi erano fuorilegge che combattevano i Turchi rimanendo nei loro territori, spesso aiutati dalla popolazione locale ed acclamati ancora oggi come eroi popolari, usando le stesse tattiche di guerriglia degli uscocchi.\nUn primo nucleo di guerrieri \"uscocchi\", capitanati da Petar Kru\u017ei\u0107, si trincerarono nella fortezza di Clissa per sbarrare ai turchi la strada che dall'entroterra bosniaco portava alle coste croate. Bisognosi di appoggio, gli \"uscocchi\", come il resto dei croati, accettarono il sovra-regno dell'Austria, riconoscendo Ferdinando I d'Asburgo come loro sovrano (1\u00ba gennaio 1527) in cambio di aiuti contro le forze di Istanbul.\nAlla morte di Kru\u017ei\u0107, i suoi uomini risolsero di arrendersi ai turchi per avere salva la vita. Abbandonata Clissa (12 marzo 1537), gli \"uscocchi\" si spostarono a Segna, sulla costa croata, una roccaforte circondata da montagne, foreste e da cale anguste navigabili solo con piccole imbarcazioni. Mentre i turchi organizzavano un proprio corpo di guerriglieri slavi da opporre agli \"uscocchi\" (i Martelossi di origine serbo-valacca), questi ultimi furono arruolati nel Sistema della Frontiera Militare Austriaca (stipendiati) ma spesso furono costretti, perch\u00e9 sfruttati e spesso non pagati, alle scorrerie in territorio turco in cerca di preda necessaria per il loro sostentamento. Agli \"stipendiati\", nominalmente a libro paga ma quasi mai retribuiti, negli ultimi decenni del secolo, si aggiunse progressivamente un numero crescente di avventurieri (venturini) provenienti da tutte le regioni costiere dell'Adriatico e dall'interno dei Balcani.\nLe guerre dei corsari \"uscocchi\".\nA partire dal 1540 la questione degli \"uscocchi\" assurse all'interesse della cronaca internazionale. I saccheggi perpetrati dai corsari di Segna iniziarono infatti ad infastidire non solo i turchi, iniziali bersagli delle loro lotte, ma un po' tutte le grandi potenze che commerciavano nel Mediterraneo: per prima Venezia ma anche il Regno di Napoli, il Regno di Spagna e lo Stato Pontificio. Inizialmente gli \"uscocchi\" presero di mira solo le navi mussulmane, poi tutte quelle di sudditi turchi, quindi quelle di sudditi cristiani con armatori, o soci, o mercanti ebrei (molto comuni tra gli imprenditori anconetani, spesso in associazione con i cattolici di quella citt\u00e0), quindi quelle che trasportavano merci di generici non cattolici (per esempio greci ortodossi ed armeni sudditi della Serenissima, soprattutto dopo il 1540), passarono poi ad attaccare le navi delle potenze cattoliche in buoni rapporti con la corte ottomana (quindi per buona parte del XVI secolo Venezia e la Francia) o che avevano stretto dei rapporti di vassallaggio con la Sublime porta (come Ragusa di Dalmazia, che da met\u00e0 '500 attiv\u00f2 numerose campagne contro gli \"Uscocchi\", esponendo le teste decapitate di chi catturava su una delle porte della citt\u00e0). Alla fine saccheggiarono navi pi\u00f9 come pirati che come corsari e guerrieri religiosi, fermo restando un certo grado di \"guerra santa\" percepita. In pratica, infatti, si dipingevano come paladini della causa cristiana (cattolica) contro i turchi, sovente in lotta anche contro gli ortodossi, specie se sudditi turchi o veneziani. Questa loro idea di crociata \"autogestita\" si radic\u00f2 notevolmente nella mentalit\u00e0 uscocca, con tanto di immagini sacre e miracolose della Vergine Maria (la Madonna di \u017dumberak \u00e8 la diretta discendente di questa forma di culto), mentre alcuni sacerdoti cattolici parteciparono alle spedizioni corsare degli uscocchi. Inoltre diversi venturieri cristiano cattolici, anche non di ascendenza croata, si unirono ai saccheggi degli \"uscocchi\" nel corso della seconda met\u00e0 del '500, unendo la ricerca di bottino alla lotta per la fede, o, quantomeno, usando questo pretesto.\nLa marineria uscocca era formata da poche e piccole barche, in genere scialuppe a remi, o feluchine a remi e vela, abbastanza piccole per essere portate a terra (anche perch\u00e9 il porto di Segna era piccolo e esposto ai venti, e quindi le barche dovevano essere portate in secco), erano per\u00f2 molto manovrabili, dal pescaggio ridotto e quindi molto adatte al combattimento sottocosta. Non disponevano che di pochissimi pezzi d'artiglieria ed anche di questi non sempre. Contavano su numerose armi da fuoco di piccolo calibro, anche di buona qualit\u00e0, sia di provenienza occidentale e balcanica, che turca, come archi e frecce ed armi da taglio (spade \"schiavone\", alabarde ecc. ma anche di tipo turco e balcanico). Indossavano vistosi mantelli e gilet rossi, con altrettanto vistosi berretti porpora o neri, di foggia vagamente ungherese. Non mancavano per\u00f2, specie all'inizio del '500, armature e cotte di maglia, sia di tipo occidentale che da \"spahi\" turco.\nGli \"uscocchi\" svilupparono un proprio codice d'onore, basato sull'esibizione del coraggio, sulla fedelt\u00e0 al gruppo ed ai suoi capi, sulla difesa della fede cattolica e l'odio verso gli \"infedeli\", con una sorta di ripugnanza verso i \"vigliacchi\" e le persone che non sapevano affrontare il nemico in battaglia (un codice d'onore antagonistico, che mal considerava i mercanti veneziani, ragusani ed anconetani, ben disposti a commerciare con gli \"infedeli\"). Questo codice permeava la loro societ\u00e0, penetrando in tutti i ceti della regione di Segna e venendo insegnato sin da bambini.\nNel 1540 Venezia inizi\u00f2 a fornire una scorta armata ai mercantili turchi in viaggio nell'Adriatico. La risposta degli \"uscocchi\" all'intromissione veneta nel loro \"terreno di caccia\" fu il saccheggio delle isole adriatiche controllate dai veneziani: Veglia, Arbe e Pago. Decisa a chiudere la questione in modo rapido, la Serenissima chiese l'aiuto dell'Austria, nominalmente sovrana degli \"uscocchi\", ma parve subito chiaro che gli Asburgo non erano intenzionati a rinunciare al prezioso appoggio dei pirati adriatici per la lotta contro la Sublime Porta.\nNel 1577 Venezia intensific\u00f2 le sue operazioni di polizia nell'Adriatico: nuove ciurme di fanteria, reclutate in Albania, sostituirono gli equipaggi originari della Dalmazia.\nNel 1592 un esercito turco al comando di Telli Hasan Pasha attacc\u00f2 la Croazia, saccheggiando e distruggendo diversi insediamenti \"uscocchi\". L'esito della Battaglia di Sisak, che segn\u00f2 l'inizio della Lunga Guerra voluta dall'imperatore Rodolfo II d'Asburgo, allontan\u00f2 per\u00f2 rapidamente dagli \"uscocchi\" le ire del sultano Murad III.\nNel 1602 gli \"uscocchi\" misero al sacco l'Istria. Venezia e gli Asburgo trovarono questa volta un accordo, inviando una forza di repressione a Segna che sembr\u00f2, inizialmente, capace di risolvere la situazione salvo poi doversi ritirare con un nulla di fatto.\nNel 1615 le azioni degli \"uscocchi\" furono il pretesto per lo scoppio della Guerra di Gradisca (1616-1617) tra Venezia e l'Austria, finch\u00e9, per effetto del Trattato di Madrid stipulato nel 1617 le famiglie superstiti degli \"uscocchi\" vennero trasferite nell'interno (vicino a Karlovac e nei cosiddetti \"Monti degli Uscocchi\"), vicino al confine tra la Croazia e la Carniola e le loro navi bruciate.\nGli Uscocchi nella cultura di massa.\nIl ricordo degli Uscocchi sopravvive in molte manifestazioni di cultura popolare dell'Adriatico orientale. Un tipico esempio lo si poteva osservare di frequente fino a non molti anni fa al Villaggio del Pescatore, nel comune di Duino Aurisina (TS), area sensibile alle invasioni dei corsari durante tutto il XVI secolo: nelle notti pi\u00f9 serene, al sorgere di Betelgeuse, si esorcizzava l'arrivo dei pirati (evidentemente artefici di una notevole razzia proprio in concomitanza col sorgere dell'astro di Orione) accendendo quattro grandi torce, che venivano portate per le strade del paese urlando proprio il nome dei corsari di Segna. Come molte tradizioni popolari anche questa \u00e8 andata in disuso; tuttavia ancora oggi \u00e8 possibile sentire urlare il nome degli Uscocchi in sporadiche occasioni, anche se le luci delle torce sono state sostituite da quelle dei fari delle automobili o delle pile elettriche.\nDurante l'impresa di Fiume, Gabriele D'Annunzio inquadr\u00f2 alcuni dei suoi uomini in veloci unit\u00e0 navali. Esse garantivano rifornimenti ai legionari di Ronchi (poi Ronchi dei Legionari) con azioni di razzia verso il naviglio straniero che incappava nelle loro incursioni. La fine \"cultura adriatica\", vanto di D'Annunzio, battezz\u00f2 anche questi uomini \"uscocchi\", in ossequio ad una continuit\u00e0 ideale con i romantici corsari d'altri tempi."}
{"id": "322863", "revid": "6923", "url": "https://it.wikipedia.org/wiki?curid=322863", "title": "Polizia di prossimit\u00e0", "text": "Per polizia di prossimit\u00e0 s'intende un servizio di polizia caratterizzato da presenza capillare delle forze dell'ordine sul territorio, organizzato in modo da \"avvicinarle\" (donde la \"prossimit\u00e0\") alla comunit\u00e0 di riferimento.\nSono caratteri ed elementi tipizzanti di questo servizio, ma non solo, il \"poliziotto di quartiere\", l'apertura di commissariati di quartiere, la disponibilit\u00e0 di uffici per le relazioni con il pubblico, servizi per denunce a domicilio riservati ad anziani e portatori di handicap.\nOrigini e funzioni.\nIl concetto di polizia di prossimit\u00e0 in senso moderno deriva da quello della \"polizia di comunit\u00e0\", sperimentata negli Stati Uniti d'America, ma certamente, soprattutto per quanto attiene alla figura del poliziotto di quartiere, trova noti esempi sin dall'inizio del Novecento in servizi di \"community policing\" garantiti da corpi di metropolitani statunitensi e nel classico \"Bobby\" inglese.\nL'esperienza francese degli anni ottanta ha concretizzato nuove modalit\u00e0 operative di polizia radicate sul territorio.\nIl modello francese \u00e8 stato poi ripreso dai Paesi Bassi, dal Belgio e dalla Spagna.\nL'approccio operativo, ispirato dall'esigenza di avvicinare le forze polizia ai cittadini, ha la sua figura tipica nel carabiniere, poliziotto o vigile \u00abdi quartiere\u00bb, che si associano nel controllo del territorio all'attivit\u00e0 svolta dalle altre pattuglie \"automontate\". Per questo motivo questi operatori sono collocati nell'organico dell'Ufficio Prevenzione Generale e Soccorso Pubblico (U.P.G.S.P.) della Questura, per quanto attiene alla Polizia di Stato, e dei Comandi Stazione Carabinieri, per quanto riguarda l'Arma. Le \"zone\" o \"quartieri\" di pattuglia sono individuate in sede prefettizia e delimitate per aree aventi una popolazione non superiore ai 30.000 abitanti circa.\nLa \"vicinanza fisica\" al cittadino \u00e8 il carattere pi\u00f9 evidente, visibile di questo modello, che tende a garantire al cittadino-utente, adeguate forme di comunicazione e collaborazione, cos\u00ec da coinvolgerlo nel processo di \u201cproduzione\u201d della sicurezza, attraverso il radicamento territoriale, la conoscenza diretta dei problemi locali e la costruzione di un rapporto di conoscenza e fiducia con i cittadini.\nLa polizia di prossimit\u00e0 incarna il concetto di una \u00absicurezza partecipata\u00bb, che si estende oltre i fatti penalmente rilevanti, sino a comprendere manifestazioni di diverso genere, ma che incidono sulla tranquillit\u00e0 sociale e sulla percezione stessa della sicurezza: con ci\u00f2 si vuol dire che nelle moderne societ\u00e0 occidentali, visto l'alto livello di complessit\u00e0 interna delle medesime, un'efficace opera di prevenzione penale o dei fenomeni devianti, necessita del concorso fattivo di tutti i soggetti - pubblici e privati - che con il loro intervento possono rendere pi\u00f9 efficace il lavoro delle forze di polizia. Per questo la polizia \u00abdi prossimit\u00e0\u00bb pu\u00f2 rappresentare il primo passo per la realizzazione della polizia \u00abdi comunit\u00e0\u00bb, intesa come la leale collaborazione di tutte le istituzioni responsabili di qualche aspetto della \u201csicurezza sociale\u201d, evitando la compartimentazione tra gli enti territoriali, preposti alla prevenzione sociale, e quelli deputati alla prevenzione e repressione criminale (Forze di Polizia a competenza generale, Prefetture, Magistratura), \u00e8 avvertita da tutti i livelli della societ\u00e0 civile.\nIl servizio in Italia.\nIl servizio \u00e8 stato disposto per la prima volta in Italia a partire dal 2003, ma gi\u00e0 nel 2010 si registrava un sostanziale abbandono del progetto. A Torino il servizio \u00e8 stato sostituito nel 2011 dall'Ufficio Controllo del Territorio.\nNella saggistica dell'Istituto Superiore di Polizia, ci si riferisce a questo servizio come quello che garantisce una polizia \"community \u2013 oriented\".\nA garantire il servizio era chiamato personale della Polizia di Stato, dell'Arma dei Carabinieri e della Polizia Locale, che fornivano i \"poliziotti\", gli agenti di polizia locale ed i \"carabinieri di quartiere\". Circa la presenza di questi ultimi, va ricordato che, dopo il decadimento degli effetti dell'Accordo Carcaterra, grazie al generale Giovanni De Lorenzo i Carabinieri avevano riguadagnato negli anni sessanta la presenza sui territori metropolitani ed urbani in genere, nei quali classicamente si espletano le funzioni di prossimit\u00e0 nell'accezione moderna.\nTali figure professionali sono nate nel dicembre 2002, dapprima in forma sperimentale in 28 province, per poi estendersi progressivamente su tutto il territorio nazionale.\nIl loro inserimento era previsto nel cosiddetto contratto con gli italiani sottoscritto da Silvio Berlusconi nel corso della campagna per le elezioni politiche del 2001.\nIn Italia le nuove politiche della sicurezza (quelle ispirate alla \"nuova prevenzione\") sono indirizzate verso il sistema dei \u201cProtocolli d'intesa\u201d, ossia da un variegato insieme di iniziative e forme di \u201cpartenariato\u201d che il Ministero dell'interno sta sviluppando intensamente con gli Enti locali, in primis le Regioni, proprio per incrementare e rafforzare le iniziative rivolte alla tutela della collettivit\u00e0, con particolare riguardo alle categorie di cittadini pi\u00f9 esposte al pericolo di vittimizzazione: anziani, donne, portatori di handicap, ecc.\nGli strumenti di attuazione sono sempre pi\u00f9 spesso, quelli tipici di rami del diritto diversi da quello penale: contratti sociali, protocolli, convenzioni, ordinanze, ecc. una gamma variegata di modalit\u00e0 extra-penali di attuazione, utili a regolamentare le relazioni tra amministrazioni centrali e locali, per intervenire direttamente sui fenomeni che in uno specifico contesto destano particolare allarme sociale.\nDa ci\u00f2 risulta chiaro che la realizzazione sotto il profilo dell'efficienza e dell'efficacia del modello richiede, sia un'evoluzione della cultura tecnico-professionale degli operatori di polizia, che una struttura organizzativa estremamente flessibile, quantomeno in questa fase nascente del servizio: la \u201cprossimit\u00e0\u201d come requisito sia della fase concettuale, organizzativa, del servizio di polizia di prevenzione, orientato al contatto, all'apertura di un canale di comunicazione con il cittadino, che come criterio operativo, teso a realizzare una presenza pi\u00f9 visibile degli operatori di p.s. (destinatari di processi formativi qualificati finalizzati a conferire loro le competenze necessarie per interpretare adeguatamente ed assolvere efficacemente il servizio di prossimit\u00e0).\n\"Cos\u00ec alle attivit\u00e0 di contrasto al crimine e di mantenimento dell'ordine pubblico se ne affiancher\u00e0 un'altra, che mira a capire i disagi della gente, a percepirne in anticipo le richieste di sicurezza ed a consolidare un rapporto di fiducia in virt\u00f9 del quale il poliziotto e il carabiniere diventano un saldo e rassicurante punto di riferimento sul territorio\"\n(Lettera aperta del Ministro dell'Interno B. Pisanu al Corriere della Sera\u00a0\u2013 02.12.2002).\nOrganici.\nAlla fine del gennaio 2006, il Ministero dell'Interno dichiarava che gli operatori (uomini e donne) adibiti a questo servizio dalle amministrazioni della Polizia di Stato e dei Carabinieri erano oltre 3.700, impegnati in 748 aree cittadine. Oltre alla Polizia di Stato e all'Arma dei Carabinieri, sono impegnati nell'attivit\u00e0 di polizia di prossimit\u00e0 anche la Polizia Locale, il Corpo Forestale dello Stato, soprattutto nelle aree rurali e montane, e la Guardia di Finanza.\nAttrezzature ed uniformi.\nOltre alla normale attrezzatura, i Poliziotti, i Vigili ed i Carabinieri di Quartiere sono dotati di un computer palmare e una radio per mettersi in contatto con la pattuglia pi\u00f9 vicina di qualsiasi forza di polizia (Polizia di Stato, Carabinieri, Polizia locale e Guardia di Finanza) per una maggiore velocit\u00e0 d'intervento e un maggiore ed efficace controllo del territorio. Gli operatori in servizio di prossimit\u00e0 o di quartiere, oltre all'arma di ordinanza e alla radio, solitamente sono dotati di sfollagente, spray anti aggressione od altri dispositivi per la difesa personale, soprattutto perch\u00e9 in molti casi prestano servizio da soli od in zone critiche.\nIl Carabiniere di Quartiere si riconosce dalla fascia rossa posta al centro della divisa; il Poliziotto di Quartiere dal particolare cappello in dotazione (il cui modello \u00e8 noto col nome di \"kepi\"), mentre le sezioni della polizia locale per i servizi di prossimit\u00e0, solitamente sono caratterizzate da una banda a \"scacchi\" rossa e bianca o blu e bianca sul berretto o sul bordo della giacca.\nDenominazione nelle lingue minoritarie d'Italia.\nNelle regioni a statuto speciale che beneficiano di un regime bilinguismo, la denominazione \"Polizia di prossimit\u00e0\" \u00e8 stata resa nelle seguenti varianti:\nRipiegamento del personale.\nCon il tempo, i servizi sono stati ridotti, in qualche caso proprio soppressi."}
{"id": "322869", "revid": "6923", "url": "https://it.wikipedia.org/wiki?curid=322869", "title": "Giovanni Battista Zupi", "text": "Scopr\u00ec le fasi del pianeta Mercurio nel 1639.\nBiografia.\nGiovanni Battista Zupi nacque a Catanzaro il 2 novembre 1589. L'8 settembre 1608 entr\u00f2 in noviziato presso i gesuiti napoletani. Nel 1610 segu\u00ec il corso di retorica nel collegio di Pizzofalcone a Napoli. Passato nel Collegio Massimo, tra il 1613 e il 1616, vi sostenne l'intero corso di filosofia ma, a differenza di quanto solitamente avveniva, non continu\u00f2 subito dopo con gli studi teologici. Probabilmente tra il 1616 e il 1618 si dedic\u00f2 allo studio della matematica col professore del Collegio napoletano Giovanni Giacomo Staserio. Solo a partire dall'anno scolastico 1618-19 intraprese gli studi di teologia, al termine dei quali fu inviato ad insegnare filosofia presso il Collegio di Vibo Valentia, dove rimase dal 1622 al 1626. Prima che cominciasse l'anno scolastico 1626-27 torn\u00f2 a Napoli. La morte del padre, avvenuta a Catanzaro nel 1628, lo costrinse a rientrare nella citt\u00e0 natale per curare da vicino gli interessi della casa paterna. Fu cos\u00ec destinato al collegio di quella citt\u00e0 dove rimase fino al 1632 quando, per esigenze della Provincia, fu inviato al Collegio di Cosenza. Un trasferimento poco gradito allo Zupi che desiderava ritornare a Napoli. All'inizio dell'anno scolastico 1632-33, infatti, ritorn\u00f2 a Napoli ad occupare la cattedra di matematica del Collegio. La tenne per ben 25 anni. Infatti, solo alla fine dell'anno scolastico 1657-58 fu sollevato da tale insegnamento. Rimase ancora per qualche tempo nell'ambiente scolastico in qualit\u00e0 di Prefetto delle Scuole Inferiori e poi pass\u00f2 alla Casa Professa, dove mor\u00ec nel 1667.\nAttivit\u00e0 scientifica.\nBrillante astronomo osservativo, Zupi collabor\u00f2 assiduamente con Francesco Fontana (1580-1656 ca.), che utilizzava un telescopio realizzato con due lenti convesse. Nel suo libro \"Novae Coelestium\" Fontana afferma che Zupi fu il primo ad osservare le bande orizzontali sulla superficie del pianeta Giove.\nNel 1639 fu la prima persona a scoprire che il pianeta Mercurio ha delle fasi orbitali, proprio come la Luna e Venere. Le sue osservazioni dimostrarono che il pianeta orbita intorno al Sole. Questo accadde solo 30 anni dopo che Galileo progettasse il primo telescopio, e quello di Zupi era solo leggermente pi\u00f9 potente. Giovanni Riccioli (1598-1671) forn\u00ec un resoconto di questa scoperta nella sua opera \"Almagestum Novum\".\nFin dal 1622 Zupi si dichiar\u00f2 sostenitore del sistema ticonico, che definiva \u00absatis probabile\u00bb. Zupi elabor\u00f2 una teoria che ebbe una vasta circolazione negli ambienti gesuitici, secondo la quale l'universo era costituito di tre cieli: il primo, detto dei pianeti, \u00abet constet ex purissimo et liquidissimo aere\u00bb, il secondo, il cielo delle stelle fisse, \u00abet est solidum\u00bb, e il terzo, l'Empireo, \u00abiuxta theologorum doctrinam\u00bb.\n\u00abSia Davide Imperiali che Giovanni Battista Zupi furono autori di trattati di meccanica rimasti manoscritti, che si ispirano fortemente a \"Le Mecaniche\" di Galileo. Quello dello Zupi si intitola \"Exercitationes in Mechanicis Aristotelis\" ed \u00e8 compreso in un volume miscellaneo datato 1634. Si tratta indubbiamente del corso di lezioni di meccanica tenuto dal gesuita nel collegio napoletano. Contrariamente al suo titolo, il corso, lungi dal ricalcare i tradizionali trattati pseudo-aristotelici di meccanica, si svolge secondo il nuovo indirizzo galileiano.\u00bb\nMor\u00ec a Napoli nel 1667.\nIl cratere Zupus sulla Luna prende il nome da lui."}
{"id": "322871", "revid": "486946", "url": "https://it.wikipedia.org/wiki?curid=322871", "title": "Eurofestival (1972)", "text": ""}
{"id": "322874", "revid": "762538", "url": "https://it.wikipedia.org/wiki?curid=322874", "title": "Alessandro Profumo", "text": "Biografia.\nTrascorre l'infanzia a Palermo dove suo padre ingegnere nel 1955 ha fondato una piccola industria elettronica, la ELSI. Nel 1970 si trasferisce con la famiglia a Milano dove frequenta il Liceo Classico Manzoni e successivamente l'Universit\u00e0 Bocconi.\nSi sposa nel 1976 e incomincia la sua esperienza nel settore creditizio al Banco Lariano, dove lavora dal 1977 al 1987 nell'area affari e in quella esecutiva. Dopo la laurea nel 1987 in economia aziendale, lascia il settore bancario per approdare alla consulenza aziendale. Dal 1987 al 1989 \u00e8 responsabile di progetti strategici per McKinsey &amp; Company e successivamente \u00e8 capo relazioni istituzionali alla Bain, Cuneo e associati (oggi Bain &amp; Company). Nell'aprile 1991 torna nel settore assicurativo-bancario, assumendo la carica di direttore centrale per il gruppo RAS.\nCarriera in Unicredit.\nNel 1994 passa al Credito Italiano, un anno dopo la sua privatizzazione, con la carica di condirettore centrale. Qui scala le posizioni di vertice: prima direttore generale (1995) e successivamente amministratore delegato (1997). Con la nascita del gruppo Unicredit (1998) assume la guida del nuovo colosso bancario e incomincia la sua politica di acquisizione di istituti di credito minori. Nel 2005 perfeziona l'integrazione con il gruppo tedesco HVB.\nNel 2003 \u00e8 autore, con Giovanni Moro, del saggio sulla responsabilit\u00e0 sociale dell'impresa intitolato \"Plus valori\". Nel 2004 viene insignito dal presidente Carlo Azeglio Ciampi del titolo di Cavaliere del Lavoro.\nNel 2007, con la fusione di Unicredit con Capitalia, Profumo \u00e8 a capo di uno dei pi\u00f9 grandi gruppi bancari d'Europa. Secondo \"Il Sole 24 ORE\" nel 2007 ha avuto un compenso di 9.427.000 euro (oltre ad azioni gratuite per 3,92 milioni) mentre nel 2008 ha rinunciato volontariamente ai bonus per 5,5 milioni di euro scendendo cos\u00ec a 3,48 milioni.\nNel mese di settembre 2010 si intensificano le indiscrezioni che parlano di alcuni membri del CdA di Unicredit che vorrebbero licenziare Profumo.\nIl 21 settembre 2010, Profumo si dimette dalla carica di amministratore delegato di Unicredit al fine di evitare uno scontro tra i grandi azionisti nel CdA. L'Istituto accorda al banchiere una buonuscita di 38 milioni di euro, di cui 2 devoluti in beneficenza.\nSotto la guida di Alessandro Profumo, il Gruppo Unicredit \u00e8 divenuto un player di livello europeo passando da 15.000 a oltre 162.000 dipendenti e presente in 23 Paesi.\nProfumo \u00e8 stato vicepresidente e membro esecutivo dell'ABI.\nDopo Unicredit.\nDal 2011 \u00e8 Presidente e maggiore azionista di Appeal Strategy &amp; Finance, societ\u00e0 di consulenza strategica e finanziaria internazionale, fondata insieme con Isidoro Lucciola, imprenditore e banchiere d'affari molto noto nel mercato italiano.\nNel marzo 2011 Profumo viene cooptato nel consiglio di sorveglianza della banca russa Sberbank. Dal maggio 2011 fa parte del consiglio di amministrazione di Eni.\nPresidente del Monte dei Paschi di Siena.\nIl 18 marzo 2012 la Fondazione MPS, azionista di maggioranza della Banca Monte dei Paschi di Siena, lo ha indicato all'assemblea dei soci della banca stessa per la nomina alla carica di presidente subentrando a Giuseppe Mussari. Il 27 aprile l'assemblea dei soci lo nomina presidente della banca, fino a quando, il 24 luglio 2015, Profumo si dimette dalla carica dopo oltre tre anni passati alla guida dell'Istituto senese, con decorrenza 6 agosto 2015, data del primo CdA utile per la ratifica delle dimissioni.\nIl 6 agosto 2015 Alessandro Profumo ha presieduto il suo ultimo CdA come Presidente di Banca Mps, durante il quale l'istituto di Rocca Salimbeni ha confermato il trend positivo con una semestrale in utile dopo tre anni di conti in rosso.\nPresidente di Equita SIM.\nSuccessivamente all'uscita da Banca Monte dei Paschi, Profumo rileva l'intera partecipazione del fondo JC Flower in Equita SIM, entrando nel CdA e diventandone Presidente, mentre Francesco Perilli ne rimane Amministratore Delegato. Nello stesso periodo viene anche cooptato nel CdA di ENI. Cariche che mantiene fino alla primavera 2017.\nLa nomina in Leonardo.\nA marzo 2017, in vista dall'Assemblea dei Soci e del CdA di rinnovo del Consiglio di Amministrazione, il Tesoro propone Alessandro Profumo come Amministratore Delegato di Leonardo (ex Finmeccanica). Il 16 maggio 2017 il CdA di Leonardo lo nomina alla carica di Amministratore Delegato.\nNel corso del 2017 Profumo ha intrapreso alcune azioni (creazione di una nuova unit\u00e0 organizzativa dedicata alle attivit\u00e0 commerciali, rafforzamento della rete diplomatica, un\u2019unica funzione per la comunicazione a tutti gli stakeholder e una nuova organizzazione dedicata alle persone e all\u2019istituzione di processi efficienti) che sono culminate nella presentazione, il 30 gennaio 2018, del nuovo Piano Industriale 2018 - 2022.\nInchieste giudiziarie.\nIl 28 aprile 2018, il gup di Milano ha rinviato a giudizio Profumo e il manager Fabrizio Viola con le accuse di aggiotaggio e di falso in bilancio per la contabilizzazione a bilancio consolidato dei derivati Santorini contratto con Deutsche Bank, e di Alexandria con la giapponese Banca Nomura, nonostante la procura della Repubblica di Milano avesse chiesto il proscioglimento di entrambi il 6 aprile 2018, come gi\u00e0 nel settembre 2016.\nIl 15 ottobre 2020 il tribunale di Milano ha condannato in primo grado Profumo e Viola a sei anni di reclusione e al pagamento di una multa di 2,5 milioni di euro ciascuno."}
{"id": "322879", "revid": "1899083", "url": "https://it.wikipedia.org/wiki?curid=322879", "title": "Eazy-E", "text": " \u00c8 considerato uno dei migliori rapper di sempre. Fu il produttore esecutivo per alcuni dei rapper pi\u00f9 famosi degli ultimi decenni, tra cui dei suoi ex compagni di crew: Dr. Dre e Ice Cube. Ha scoperto tanti artisti solisti e gruppi della West Coast. Tra le sue numerose scoperte \n\u00c8 diventato famoso come creatore e leader del gruppo N.W.A diventando cos\u00ec il primo rapper di sempre a rendere mainstream il gangsta rap. Eazy era anche un grande amico personale di Tupac Shakur.\nDopo lo scioglimento degli N.W.A, Eazy ha saputo farsi un nome anche come solista con album che hanno riscosso un grandissimo successo. Il suo terzo album, famoso per tanti dissing a Dr. Dre e Snoop Dogg, uscito nel 1993, fu uno degli album rap pi\u00f9 venduti della storia.\nDopo una battaglia, seppur breve, con l'AIDS mor\u00ec il 26 marzo 1995 a 30 anni.\nBiografia.\nEsordi.\nEric Lynn Wright nacque da Richard e Kathie Wright il 7 settembre 1964 a Compton, una delle aree, insieme a South Central, Crenshaw e Watts, pi\u00f9 pericolose di Los Angeles visti i continui omicidi dovuti agli scontri fra le gang, in particolare tra i Bloods e i Crips. Negli anni dell'adolescenza, dopo aver vissuto di espedienti, Eric, crescendo nei quartieri di Compton inizi\u00f2 ad avere anche lui un modo di pensare da gangster di strada e si un\u00ec ai Kelly Park Compton Crips, dove probabilmente ebbe origine il soprannome di Eazy-E. Inizi\u00f2 quindi a spacciare droga per conto dei Crips. Successivamente familiarizz\u00f2 con l'hip hop come musica e come cultura iniziando a mettere da parte il denaro ricavato con lo spaccio per fondare la sua etichetta discografica, la Ruthless Records. In questo periodo conobbe rapper locali come Dr. Dre e Ice Cube e decise di collaborare con loro una volta fondata la Ruthless. Questo denaro gli permise, insieme al manager Jerry Heller, di fondare la sua casa discografica che fu la prima in tutta la West Coast ad usare come genere musicale il gangsta rap.\nRuthless Records, N.W.A e Eazy Duz It (1986-1989).\nFondata la Ruthless, insieme a Dre e Cube registr\u00f2 la canzone \"Boyz 'N Da Hood\" (con la voce di Eazy, testo di Ice Cube e base di Dr. Dre e Dj Yella), traccia che presenta un nuovo stile di rap, il \"gangsta\", che per\u00f2 venne scartata dalla HBO, etichetta di appoggio della Ruthless. Questo fece propendere Eazy-E, Dre e Cube per la promozione personale e, con la collaborazione di DJ Yella e MC Ren, formarono il gruppo N.W.A. I membri degli N.W.A venivano considerati dei gangster per il loro modo di fare rap e per il modo di vestire.\nL'unico degli N.W.A che poteva considerarsi a tutti gli effetti un vero e proprio gangster di strada era proprio Eazy-E, che aveva fatto parte dei Kelly Park Crips di Compton, per i quali aveva spacciato droga. (arma nominata spesso da tutti gli N.W.A). Il disco di debutto \u00e8 \"N.W.A. and the Posse\", uscito nel 1987 ed ignorato quasi completamente. L'album fu uno dei primi esperimenti di gangsta rap, suono che nella prima met\u00e0 degli anni novanta trov\u00f2 nell'area di Los Angeles la propria esplosione di popolarit\u00e0.\nSuccessivamente Eazy prese con s\u00e9 nella sua etichetta altri artisti come The D.O.C. e The Arabian Prince e cos\u00ec, con la band al completo, si pot\u00e9 dare inizio ad una fase di studio in cui si dedicava alla produzione di un nuovo progetto. L'attitudine musicale, stavolta, \u00e8 maggiormente incentrata sulla denuncia politica e sociale, in questo gli N.W.A si ispiravano ai Public Enemy, pionieri del rap di denuncia. Verso la fine del 1988 usc\u00ec \"Straight Outta Compton\", album hardcore con liriche misogine e violente. Senza la promozione pubblicitaria, il progetto divenne un classico dell'underground californiano e poi nazionale, vincendo tra l'altro due dischi di platino.\nIl brano \"Fuck tha Police\" produce un tale scandalo nell'industria musicale che l'FBI mand\u00f2 alla Ruthless Records una lettera nella quale \"invitava\" gli N.W.A a calmarsi. Mentre il brano \"Straight Outta Compton\" \u00e8 stato inserito nella 100 Greatest Hip Hop Songs, con la posizione 19, e pu\u00f2 considerarsi una delle canzoni pi\u00f9 riuscite degli N.W.A.\nLa carriera solista di Eazy-E era intanto iniziata in parallelo con quella negli N.W.A. Nei brani degli N.W.A infatti Eazy aveva dimostrato di avere una grande abilit\u00e0 nel rap, un'abilit\u00e0 che poteva fargli avere successo anche da solista. Cos\u00ec nel 1988 pubblic\u00f2 \"Eazy-Duz-It\", EP solista che riscosse un notevole successo nell'underground fino agli inizi degli anni novanta. In questo album Eazy non lasci\u00f2 comunque in disparte la sua crew, infatti gli N.W.A intervengono spesso nelle canzoni del suo album come si nota da alcune canzoni pi\u00f9 famose come \"Eazy-Duz-It\", \"Eazy-er Said Than Dunn\" o \"We Want Eazy\". La canzone \"Boyz in tha Hood\" venne riproposta in questo album con un remix, ed ebbe un grande successo. Dr. Dre ed Ice Cube si erano inoltre occupati di trovare le rime per molte delle canzoni scritte da Eazy nel suo album. Nel 1989, in seguito ad alcune tensioni interne, Ice Cube lasci\u00f2 gli N.W.A, sostenendo che Eazy-E e Jerry Heller, i due fondatori della Ruthless Records, stessero sottraendo del denaro dai profitti di \"Straight Outta Compton\".\nIl resto del gruppo rimase comunque dalla parte di Eazy-E, e conseguentemente in contrasto con l'uscente Ice Cube. Intanto gli N.W.A realizzarono \"100 Miles and Runnin\"' (1990) e \"Efil4zaggin\" (1991, \"Niggaz 4 Life\", \"negri per la vita\", letto al contrario). In questi progetti continuavano sempre pi\u00f9 ad emergere le notevoli doti liriche di Eazy-E, pungenti, hardcore e sessualmente esplicite. Il successo riscosso negli ultimi tempi dagli N.W.A, port\u00f2 la Ruthless ad allargare la propria rosa di artisti con gruppi come gli Above The Law. Gli NWA nell'album \"Efil4zaggin\" avevano anche dissato Ice Cube seppure non nominandolo direttamente ma facendo allusioni a lui e chiamandolo col soprannome \"Benedict Arnold\", il famoso traditore della guerra d'indipendenza americana, facendo cos\u00ec passare Cube per un traditore per aver lasciato gli N.W.A. Ice Cube rispose nel suo primo album solista \"AmeriKKKa's Most Wanted\", nel pezzo \"A message to the Oreo Cookie\" dove aveva espresso insulti violenti ad una persona di cui non rivel\u00f2 il nome, ma che secondo alcuni sarebbe stato Eazy-E poich\u00e9 la traccia si conclude con un sarcastico \u201cthink about it \u2013 fuckin' sell-out\u201d (\u2018'pensaci \u2013 dannato venduto'\u2019). Ma il diss pi\u00f9 grande che Ice Cube rivolse agli N.W.A fu nella canzone \"No Vaseline\" del suo seguente album Death Certificate, dove Cube venne anche accusato di razzismo da alcuni media per aver insultato in tale canzone non solo gli N.W.A ma anche il loro manager, Jerry Heller, dicendo \"You can't be a the niggaz 4 life crew, with a white Jew telling you what to do\" ovvero \"Non potete essere una crew che dice neri per la vita se avete un bianco ebreo che vi dice cosa dovete fare\".\nFine degli N.W.A e faida con Dr. Dre (1991-1994).\nQuando gli N.W.A e la Ruthless Records raggiunsero il vertice della popolarit\u00e0, Dre decise di abbandonare il gruppo, per vari motivi. In primo luogo non era soddisfatto del suo contratto discografico, ma soprattutto si convinse, come aveva fatto in precedenza Ice Cube, che Eazy e Jerry Heller avevano sottratto effettivamente denaro dai profitti di \"Straight Outta Compton\". Eazy (sapendo che ci\u00f2 avrebbe segnato la fine del suo gruppo) neg\u00f2 a Dre la possibilit\u00e0 di uscire dalla Ruthless e nemmeno gli concesse di uscire dagli N.W.A.\nDre, che aveva in mente di fondare una casa discografica tutta sua, la Death Row Records insieme alla sua ex guardia del corpo Marion \"Suge\" Knight, tent\u00f2 insieme a Suge di convincere Eazy a liberarlo dalla Ruthless. Non riuscendoci misero in giro voci sul fatto che a quanto pare Eazy-E minacciava l'altro fondatore della Ruthless, Jerry Heller, e a volte lo teneva persino prigioniero in un furgone, proprio per poter dirigere da solo l'etichetta discografica. Eazy continu\u00f2 a rifiutarsi di voler liberare Dre dagli N.W.A e dal contratto con la Ruthless Records. Per questo motivo l'astio di Dre nei confronti di Eazy continu\u00f2 ad aumentare.\nDr. Dre, tuttavia, riusc\u00ec ad uscire comunque tempo dopo dalla Ruthless, In realt\u00e0 Jerry Heller firm\u00f2 il rilascio di Dre dopo che quest'ultimo raggiunse un accordo con Eazy, secondo il quale la Ruthless avrebbe comunque continuato ad incassare parte dei profitti dei futuri album di Dre, per i 5 anni successivi al suo rilascio dalla Ruthless anche se Dre avesse fondato una nuova etichetta discografica. Dre accett\u00f2 queste condizioni, pur di essere liberato dagli impegni presi con la Ruthless, label con la quale non intendeva pi\u00f9 collaborare a causa del suo amaro litigio con Eazy-E, e questo segn\u00f2 la fine degli N.W.A che durante queste tensioni si erano di fatto gi\u00e0 sciolti. Infatti anche MC Ren ormai non era pi\u00f9 dalla parte di Eazy, e se ne and\u00f2 dagli N.W.A per la carriera da solista rimanendo comunque in seno alla Ruthless Records. L'unico del gruppo a rimanere fedele a Eazy-E fu DJ Yella che produsse altri futuri album dello stesso Eazy-E e di altri \"rapper\" della Ruthless Records. Intanto Eazy e Dre presero strade diverse, rimanendo in pessimi rapporti. Nel 1992 prima dell'inizio del diss con Dr. Dre e con la Death Row, Eazy aveva pubblicato l'album, \"\", album che non ebbe il successo sperato, o perlomeno non fu popolare quanto il suo primo album solista \"Eazy-Duz-It\", pur guadagnandosi comunque una buona notoriet\u00e0 presso l'underground grazie a hit come \"Only If You Want It\" e \"Merry Muthafuckin' Xmas\".\nIntanto nello stesso anno Dre si un\u00ec alla Death Row Records insieme a Snoop Doggy Dogg (uno dei tanti nuovi talenti da lui scoperti). Insieme a Dogg nella canzone \"Fuck Wit Dre Day\" (o \"Dre Day\") del suo primo album \"The Chronic\" Dre aveva deriso Eazy-E chiamandolo \"Sleazy-E\" (ovvero \"Lo Squallido-E\"), e facendolo impersonare nel video della canzone da un attore che lo faceva apparire come un personaggio ridicolo e disperatamente in cerca di denaro. Inoltre in molti talk show, Suge Knight produttore della Death Row, mancava apertamente di rispetto a Eazy. Quello che la Death Row stava facendo era screditarlo per far perdere a lui e alla sua etichetta discografica credibilit\u00e0 presso i fan. Eazy che voleva pubblicare un prolungamento dell'album Eazy-Duz-It, cambi\u00f2 idea decidendo invece di rispondere agli insulti di Dre iniziando a dissare l'intera casa discografica della Death Row Records ed iniziando quindi una vera e propria faida a colpi di rime con Dr. Dre, lanciando un nuovo album interamente dedicato a prendere in giro pesantemente Snoop Dogg, Suge Knight e in special modo Dre. L'album in questione fu l'EP \"It's On (Dr. Dre) 187um Killa\", nel quale Eazy prende in giro Dre praticamente in ogni canzone. L'album, come suggerisce il nome, venne presentato come il resoconto della morte musicale di Dre.\nDa ricordare in questo EP le canzoni \"It's On\" e \"Real Muthaphuckkin G's\" (censurata in seguito per poter essere trasmessa in radio in \"Real Compton City G's\"). Nella canzone Eazy attacca Dre e Dogg in modo particolarmente accanito e nel video della traccia \"Real Muthaphuckkin G's \"(girato interamente a Compton e South Central), Eazy-E fa comparire anche \"Sleazy-E\" l'attore che lo aveva impersonato nel video Fuck wit Dre Day, e nel video di Real Muthaphuckkin G's tale attore viene picchiato dal vero Eazy e cacciato dalla citt\u00e0 dalla gente di Compton. Nello stesso video Eazy mostra inoltre numerose foto di Dr. Dre, del periodo antecedente agli N.W.A ovvero, quando Dre non era ancora un rapper ma faceva parte della World Class Wreckin'Crew, una crew electro-funky, dove Dre appariva vestito in abiti sgargianti e persino truccato, e quindi a quei tempi il suo aspetto lo faceva sembrare totalmente l'opposto del gangster di strada che invece voleva apparire nell'album The Chronic. Nella canzone, Eazy offende Dre, chiamandolo \"She Thang\", ovvero \"checca\" invece di \"G Thang\" (ovvero gangster come Dre si definiva in The Chronic), dicendo che Dre non pu\u00f2 essere considerato un gangster al suo pari se in passato vestiva come una femmina. Inoltre, parla di Dr. Dre come un finto gangsta in quanto non ha mai realmente vissuto la strada e mai fatto parte di gang. In effetti l'unica volta che Dre ha infranto la legge \u00e8 stato quando fu accusato di violenza domestica da una donna; nella canzone, infatti, Dresta (che aveva partecipato al featuring) dice: \"Ain't broke a law in your life, yet every time you rap, you yap about the gunz and knifes\" che tradotto significherebbe: \"Mai infranto una legge, eppure quando rappi parli solo di pistole e coltelli\". Queste foto imbarazzanti di Dre vennero messe in allegato anche dentro l'album \"It's On (Dr. Dre) 187um Killa\", in modo che ogni fan potesse prendere in giro Dre. Nella canzone Eazy sottolinea anche che sebbene Dre lo abbia dissato in Fuck wit Dre Day, in realt\u00e0 la Death Row Records stava ancora pagando alla Ruthless parte dei profitti che Dre aveva guadagnato con The Chronic, in base all'accordo fatto tra Dre e Eazy (secondo il quale la Ruthless avrebbe incassato una parte dei profitti dei futuri album di Dre per i 5 anni seguenti al rilascio di Dre dalla Ruthless) quando quest'ultimo gli concesse il rilascio dalla Ruthless.\nGrazie a \"It's On (Dr. Dre) 187um Killa\", Eazy riusc\u00ec comunque a riacquistare credibilit\u00e0 a scapito della Death Row e di Dre, e per questo la faida tra Eazy e la Death Row divent\u00f2 sempre pi\u00f9 accesa e pubblicizzata dai media. L'EP di Eazy che usc\u00ec nel 1993, pur non eguagliando il successo di The Chronic di Dr. Dre, vinse comunque ben 5 dischi di platino, venendo classificato come album multiplatinum e al primo posto tra gli album hip-hop pi\u00f9 venduti del 1993. Inoltre in tale album, Eazy-E diede la possibilit\u00e0 di farsi conoscere a Dresta Gangsta e al fratello B.G. Knocc Out, che aiutarono Eazy ad attaccare Dre e Dogg. Nel frattempo Eazy continu\u00f2 a scoprire nuovi talenti, tra i quali i Bone Thugs-n-Harmony e will.i.am.\nLa morte e il riappacificamento con gli N.W.A (1995).\nNel febbraio del 1995 Eazy stava lavorando a \"Str8 off tha Streetz of Muthaphukkin Compton\", album che sarebbe dovuto uscire a breve quello stesso anno, ma Eazy-E durante le registrazioni di alcune canzoni dell'album accus\u00f2 dei problemi respiratori dovuti secondo lui all'asma, cos\u00ec and\u00f2 in ospedale per un controllo alla gola. Ma il problema era molto pi\u00f9 serio, infatti i medici riscontrarono i sintomi dell'AIDS. Nessuno, compreso Eazy-E, immaginava quanto fosse grave la situazione. Eazy aveva contratto il virus HIV dell'AIDS a causa di rapporti sessuali non protetti che aveva avuto con molte donne. Tale virus lo port\u00f2 presto al decesso: la notizia scosse il mondo dell'hip hop. Dopo il suo ricovero in ospedale, gli studi di The Beat, una radio di Los Angeles dove Eazy aveva condotto in quel periodo uno show ogni sabato, ricevettero la telefonata di Snoop Dogg, telefonata piena di lunghi silenzi di commozione, che disse che stava pregando per Eazy. Il giorno dopo anche Ice Cube telefon\u00f2 alla radio, dicendo che lui ed Eazy si erano riappacificati dopo essersi incontrati a New York non molto tempo prima e che avevano addirittura parlato di riappacificarsi anche con Dr. Dre e di far tornare insieme gli N.W.A. Un mese dopo il suo ultimo saluto ai fan, Eric si spense a soli 30 anni in un ospedale di Los Angeles.\nDr. Dre and\u00f2 a trovare Eazy all'ospedale il 17 marzo 1995, meno di una settimana prima della sua morte, solo loro sanno cosa si sono detti in quell'occasione ma la cosa certa \u00e8 che i due si riappacificarono, ed infatti in seguito Dre ricorder\u00e0 Eazy in molte sue canzoni dopo la morte di quest'ultimo. In particolare nella canzone \"What's the Difference?\" Dre ricorda Eazy dicendo: \"Eazy sono ancora con te, fanculo la faida, amico, mi manchi, giusto per essere sinceri\". Dre afferm\u00f2 di essere andato a trovare Eazy nuovamente in ospedale anche il giorno della sua morte, ma che in quell'occasione Eazy era gi\u00e0 in coma.\nAlbum postumi.\nLo stesso anno della morte di Eazy, esce la compilation \"Eternal E\", e l'album \"Str8 off tha Streetz of Muthaphukkin Compton\" (in quest'ultimo album, essendo stato fatto prima che Eazy facesse pace con Dre, si nota che il diss tra Eazy e la Death Row c'era ancora). L'album vanta le collaborazioni di Dresta, B.G. Knocc Out, Sylk-E. Fyne, MC Ren, DJ Yella, Menajahtwa e Roger Troutman. Entrambi gli album ottennero un ampio successo.\nSempre tra il 1995-1996 i Bone Thugs-n-Harmony registrarono la traccia \"Tha Crossroads\" (contenuta in \"E 1999 Eternal\") in memoria di Eazy-E che era stato il loro mentore e che li aveva scoperti e aiutati ad avere successo. Nel 2002, a sette anni dalla morte, usc\u00ec una raccolta di materiale inedito di Eazy-E accumulato negli archivi della Ruthless: \"Impact Of A Legend\", EP accompagnato da un DVD, contenente collaborazioni con Rhythm D, Steffon, Phalos Mode, Loesta, Loco S.A.B, The Genie, Roc Slanga, Sacraphyce, Ca$his e Paperboy, di grande attrazione per tutti i fan di Eazy. Nel 2007 usc\u00ec la terza raccolta del rapper, \"Featuring...Eazy-E\", nella compilation ci sono collaborazioni con: MC Eiht, Mack 10, MC Ren e Bone Thugs-n-Harmony. \"Tri-Pack\" \u00e8 la quarta raccolta di Eazy, 3 dischi e 30 tracce in totale, \u00e8 uscita nel 2010.\nNel 2013 all'evento hip-hop Rock The Bells viene realizzato un ologramma del rapper defunto (dopo che la stessa cosa venne fatta a 2Pac precedentemente), eseguendo alcuni brani tra cui \"Boyz In The Hood\", \"Straight Outta Compton\" e \"Foe Tha Love Of $\", quest'ultima con i Bone Thugs-n-Harmony."}
{"id": "322883", "revid": "7", "url": "https://it.wikipedia.org/wiki?curid=322883", "title": "Mitridate, Re di Ponto", "text": ""}
{"id": "322884", "revid": "385999", "url": "https://it.wikipedia.org/wiki?curid=322884", "title": "SuSE", "text": ""}
{"id": "322890", "revid": "1226", "url": "https://it.wikipedia.org/wiki?curid=322890", "title": "Eva Per\u00f3n", "text": ""}
{"id": "322891", "revid": "1226", "url": "https://it.wikipedia.org/wiki?curid=322891", "title": "Eva Duarte de Per\u00f3n", "text": ""}
{"id": "322893", "revid": "921573", "url": "https://it.wikipedia.org/wiki?curid=322893", "title": "Bo Derek", "text": "Biografia.\nOttenne un primo ruolo cinematografico nel film \"L'orca assassina\" (1977) di Michael Anderson, in cui interpret\u00f2 il personaggio di Annie, giovane donna a cui l'orca stacca una gamba con un morso. Nel 1979 si afferm\u00f2 definitivamente con \"10\" di Blake Edwards, di cui fu anche produttrice. In questa pellicola, che la consacr\u00f2 in tutto il mondo come \"sex symbol\", interpret\u00f2 la \"femme fatale\" che fa innamorare il musicista Dudley Moore. Dopo una parte secondaria in \"In amore si cambia\" (1980) di Richard Lang, nel 1981 fu protagonista della commedia \"Tarzan, l'uomo scimmia\" in cui interpret\u00f2 Jane. La critica defin\u00ec disastrosa la sua interpretazione e molti insinuarono che riusciva a lavorare solo grazie all'appoggio che riceveva dal regista John Derek, suo marito all'epoca.\nNel 1984 fu la volta di \"Bolero Extasy\", tentativo non riuscito di ripetere i fasti di \"10\" e riconquistare l'immagine di icona erotica del cinema mondiale. Nel film la Derek ebbe la parte di Mac, una bella ereditiera degli anni venti la quale, per una curiosa clausola testamentaria, non diventer\u00e0 erede di larghe fortune se non avr\u00e0 conservato la propria illibatezza fino al conseguimento della laurea. La sua interpretazione fu giudicata talmente negativa che i produttori, dopo che met\u00e0 delle scene erano gi\u00e0 state realizzate, tentarono di sostituirla con una controfigura o una sosia, senza comunque riuscire nell'intento. La delusione fu tale che per sei anni la Derek non gir\u00f2 altri film.\nNegli anni ottanta la Derek fu pi\u00f9 volte candidata ai Razzie Awards, ottenendo il riconoscimento come peggiore attrice dell'anno in due occasioni, nel 1981 per \"Tarzan, l'uomo scimmia\" e nel 1984 per \"Bolero Extasy\". Torn\u00f2 sul grande schermo nel 1990 con l'autobiografico \"I fantasmi non possono farlo\" in cui, diretta dal marito, interpretava una donna innamorata di un uomo di trent'anni pi\u00f9 anziano (Anthony Quinn). Sempre nel 1990, ottenne il Razzie Awards del decennio, come peggiore attrice degli anni ottanta, e l'anno successivo ricevette nuovamente il premio per \"I fantasmi non possono farlo\".\nMolto apprezzata in Italia, nel 1992 vi si trasfer\u00ec per girare il comico \"Sognando la California\", di Carlo Vanzina con, tra gli altri, Massimo Boldi e Nino Frassica. Nello stesso anno interpret\u00f2 \"Amore al cioccolato\", forse la sua migliore interpretazione: in questo film televisivo imperson\u00f2 B.J. Cassidy, una manager abituata a comprare aziende in crisi che, dopo aver acquistato una fabbrica di cioccolato, si innamora di Eric, che vi lavorava. La straordinaria umanit\u00e0 con cui recit\u00f2 la riscatt\u00f2 agli occhi della critica, tanto da ricevere nel 2000 la candidatura come \"miglior attrice del secolo\", premio che comunque non vinse. Nel 1995 apparve in \"Tommy Boy\", in cui venne elogiata per la sua eleganza. Segu\u00ec un periodo di progressiva lontananza dal cinema, dovuto sia alla morte di John Derek sia alla sua partecipazione a numerosi sceneggiati per la televisione.\nNel 2000 comparve come l'allevatore ed ex-pirata Mary Rose nell'episodio \"Fra due fuochi\" della serie televisiva \"La regina di spade\". Nel 2002 apparve nel ruolo di s\u00e9 stessa nel film \"Il maestro cambiafaccia\". Nel 2003 torn\u00f2 ad avere un ruolo importante sul grande schermo in \"Rapimento a Malib\u00f9\" (e nello stesso anno esord\u00ec come sceneggiatrice nel telefilm \"Donne complicate\"), mentre l'anno seguente fu impegnata nel film televisivo \"Crusader - L'informatore\". Sempre nel 2002 pubblic\u00f2 la sua autobiografia, \"Riding Lessons, Everything I Learned in Life I Learned from Horses\" (\"Lezioni di galoppo, tutto quello che ho imparato nella vita l'ho appreso dai cavalli\").\nNel 2012 apparve in una puntata della serie \"Chuck\", intitolata \"Chuck vs. Bo\" e prodotta dalla NBC dove impersonava se stessa come una spia. Sempre nello stesso anno prese parte a uno degli episodi dell'ultima stagione di \"\". Nel luglio 2015 inizi\u00f2 le riprese della serie tv italiana \"L'onore e il rispetto - Parte quinta\".\nVita privata.\nNel 1976 spos\u00f2 il regista e attore John Derek, da cui prese il cognome. I due si erano conosciuti sul set del film \"C'era una volta un amore\" e per lei Derek (con cui rimase fino alla sua scomparsa, nel 1998) divorzi\u00f2 dalla sua moglie precedente, l'attrice Linda Evans. Dal 2002 ha una relazione con l'attore John Corbett che ha sposato nel Dicembre 2020; i due vivono in California. Bo Derek non ha avuto figli.\nSi \u00e8 schierata politicamente a destra, appoggiando il Partito Repubblicano e facendo numerosi appelli in favore di George W. Bush durante le campagne elettorali del 2000 e del 2004. \u00c8 apparsa spesso a numerosi eventi pubblici insieme all'uomo politico David Dreier, soprattutto quelli in cui si difendeva il ruolo della famiglia tradizionale.\nDoppiatrici italiane.\nNelle versioni in italiano dei suoi film, Bo Derek \u00e8 stata doppiata da:"}
{"id": "322895", "revid": "474175", "url": "https://it.wikipedia.org/wiki?curid=322895", "title": "La Paternal", "text": " \nLa Paternal \u00e8 un quartiere (\"barrio\") nel centro della citt\u00e0 di Buenos Aires (Argentina). Il quartiere \u00e8 stato fondato nel 1904. I primi abitanti della vicinanza erano immigranti dall'Europa (principalmente italiani e ebrei).\nGeografia.\nConfina a nord con Villa Ort\u00fazar, a nord-est con Chacarita, ad est con Villa Crespo, a sud-est con Caballito, a sud con Villa General Mitre, a sud-ovest con Villa del Parque, Agronom\u00eda e Parque Chas a nord-ovest.\nStoria.\nIl quartiere assunse l'attuale denominazione nel 1904. Il toponimo deriva dal nome della compagnia assicurativa proprietaria di parte dei terreni sui quali stava sorgendo l'abitato.\nInfrastrutture e trasporti.\nIl quartiere \u00e8 servito dalla stazione La Paternal della linea suburbana San Mart\u00edn e dalla stazione Arata della linea suburbana Urquiza.\nSport.\nLa societ\u00e0 calcistica pi\u00f9 importante del quartiere e l'Argentinos Juniors che disputa le sue partite interne presso lo stadio Diego Armando Maradona, situato all'interno dei confini del limitrofo quartiere di Villa General Mitre."}
{"id": "322897", "revid": "1924342", "url": "https://it.wikipedia.org/wiki?curid=322897", "title": "Fatboy Slim", "text": "Biografia.\nFormazione ed esordi (1985-1995).\nDopo essere cresciuto a Redhill, si trasferisce a Brighton per frequentare il college con l'amico Paul Heaton ed inizia a lavorare come DJ. Poco tempo dopo (1985) si sposta a Hull per suonare il basso nella band di Paul, gli Housemartins (in sostituzione di Ted Key). Dopo il tour con Billy Bragg, il gruppo ottiene un contratto con l'etichetta Go! Discs. Il gruppo produce una versione di \"Caravan of Love\" (cover degli Isley Brothers) che ottiene un ottimo successo, ma successivamente si scioglie con met\u00e0 band che fonda i The Beautiful South e con Cook che rientra a Brighton per perseguire comunque il suo interesse nella musica.\nInizia a lavorare in studio con Simon Thornton.\nNel 1989 pubblica il brano \"Blame It on the Bassline\" realizzato con MC Wildski. In seguito forma il collettivo musicale Beats International, una sorta di confederazione di artisti che include Lindy Layton, Lester Noel, DJ Baptiste, lo stesso MC Wildski e altri artisti. Il primo album \"Let Them Eat Bingo\" include il successo \"Dub Be Good to Me\", che diviene contesa di una causa giudiziaria (persa da Cook) data la presenza di un sample dei Clash non autorizzato. \nIl successivo \"Excursion on the Version\" (1991) esplora nel dub e nel reggae senza troppi riscontri.\nCook quindi cambia stile: insieme a Ashley Slater e Jesse Graham forma i Freak Power, che pubblicano il loro album di debutto \"Drive Thru Booty\" nel 1994. Il disco contiene il singolo \"Turn On, Tune In, Cop Out\", utilizzato in una famosa campagna pubblicitaria per la Levi's. Nel 1996 la band ritorna con il secondo album, \"More of Everything for Everybody\".\nContestualmente inizia la collaborazione con gli amici Tim Jeffery e JC Reid, con il quale crea un album di musica house sotto il nome Pizzaman. Si tratta dell'omonimo disco che contiene tre hit da classifica: \"Trippin' on Sunshine\", \"Sex on the Streets\" e \"Happines\". I videoclip di tutti e tre i singoli vengono diretti da Michael Dominic.\nInoltre Cook forma il gruppo The Mighty Dub Katz con GMoney. Insieme a lui diventa gestore di un nightclub a Brighton, il \"Big Beat Boutique\". \nNel corso degli anni successivi imprime il proprio marchio sulla scena musicale dando vita al cosiddetto Brit Hop.\nIl successo di Fatboy Slim (1996-2008).\nLo pseudonimo definitivo viene scelto nel 1996, quando riprende il nomignolo di un artista blues degli anni '40 (cos\u00ec ha affermato lui anche se del brano da lui citato \"Baby, I Want a Piece of Your Pie\" non vi \u00e8 traccia). Il primo album pubblicato come Fatboy Slim (trad. ciccione magro) ed il secondo in assoluto come solista \u00e8 \"Better Living Through Chemistry\", pubblicato dall'etichetta fondata dallo stesso Cook con Damien Harris, la Skint Records. \nIl disco contiene il singolo \"Everybody Needs a 303\". Il titolo dell'album \u00e8 invece riferito ad uno slogan statunitense degli anni 1950, sull'importanza del valium come calmante per i bambini iperattivi. Evidente anche il riferimento alla chimica e ai Chemical Brothers, gruppo che lo ha convinto a realizzare l'album.\nNel 1997 Cook remixa \"Eva\", un classico di Jean-Jacques Perrey. Pubblica \"Skip to My Loops\", che fornisce ai DJ una base di sample, loop di batteria e rumori per le serate dancefloor. L'anno seguente invece arriva il successo planetario con il remix di \"Renegade Master\" di Roger \"Wildchild\" MacKenzie e soprattutto di \"Brimful of Asha\" dei Cornershop\",\" che rimane al primo posto in classifica per diverse settimane.\"\"\nRemixa brani per Cornershop, Beastie Boys, Wildchild e Fluke.\nIl successivo lavoro discografico \u00e8 rappresentato dal singolo \"The Rockafeller Skank\", pubblicato prima dell'album \"You've Come a Long Way, Baby\" (1998). \"Praise You\", singolo sempre estratto da disco, diviene il primo pezzo di Cook a raggiungere la vetta della Official Singles Chart. Il videoclip di questo brano, diretto da Spike Jonze, vince numerosi premi tra cui tre MTV Video Music Awards e una nomination ai Grammy. In generale tutto il disco (il cui titolo \u00e8 tratto da uno slogan delle sigarette Virginia Slims) ha un clamoroso successo dappertutto: nei locali, nelle classifiche e nelle radio. L'album vende 4 milioni di copie e conquista il disco di platino negli Stati Uniti.\nIl primo singolo estratto dall'album, ossia \"The Rockafeller Skank\", \u00e8 inserito nella colonna sonora di FIFA 99, Just Dance 2 e inoltre nel trailer di presentazione di . Anche il singolo \"Right Here, Right Now\" riscuote un enorme successo a livello internazionale.\nNel 1999 Slim si esibisce al Glastonbury Festival, a Ibiza con i Chemical Brothers e ad altri importanti festival di musica elettronica in giro per il mondo.\nNel 2000 ultima la pubblicazione di \"Halfway Between the Gutter and the Stars\", che viene pubblicato in autunno anticipato dal singolo \"Sunset (Bird of Prey)\". Nell'album Slim campiona la voce di Jim Morrison e ospita Macy Gray, Bootsy Collins e Roland Clarke degli Urban Soul. Nel video di \"Weapon of Choice\", inoltre, partecipa Christopher Walken. Questo stesso video vince sei premi agli MTV Video Music Awards nel 2001.\nIl 6 luglio 2001, Slim tiene un concerto sulla spiaggia di Brighton davanti a 40.000 persone. L'anno seguente ripete l'evento di fronte a 250.000 spettatori.\nContinua a tenere concerti sulle spiagge, che ormai sono il suo marchio di fabbrica, in occasione di date particolari come, ad esempio, il veglione di San Silvestro o il giorno di capodanno, radunando sempre migliaia di persone. Annualmente, infatti, organizza il \"Big Beach Boutique\" a Brighton (nel marzo 2004 l'evento viene organizzato a Rio de Janeiro con la partecipazione di mezzo milione di persone).\nSi dedica anche all'attivit\u00e0 di produttore discografico con pop-star di livello mondiale come Madonna e Robbie Williams, raccogliendo anche numerosi premi. Produce anche una traccia di \"Think Tank\" (album dei Blur). Si sposa con la presentatrice televisiva Zo\u00eb Ball dalla quale ha un figlio. Ad ogni modo preferisce rimanere lontano dal \"gossip\" e dai \"tabloid\".\nNell'ottobre 2004 esce il suo album a quattro anni di distanza dal precedente: s'intitola \"Palookaville\", album preceduto dal singolo \"Slash Dot Dash\". Il disco segna una svolta \"tradizionalista\": i loop vocali e le sperimentazioni dance lasciano spazio anche agli strumenti convenzionali, con Norman che riprende in mano il basso, mentre le canzoni si avvicinano al pop rock. Ad affiancarlo in questo lavoro c'\u00e8 sempre Bootsy Collins, oltre a Damon Albarn e al rapper Lateef. Il risultato non viene molto apprezzato dai suoi fan.\nNell'anno successivo d\u00e0 vita ad un progetto musicale insieme all'ex-Talking Heads David Byrne: si tratta di un musical incentrato sulla figura di Imelda Marcos, moglie dell'ex dittatore filippino Ferdinand Marcos. La prima dello spettacolo viene fissata per il marzo 2006, ma lo show viene poi posticipato.\nNel frattempo lavora sempre come DJ: nel capodanno 2006 \u00e8 protagonista dell'ennesimo party, questa volta presso l'australiana Bondi Beach, con l'anticipazione rappresentata dal disco \"Bondi Beach: New Years Eve 06\". Il mese di giugno 2006 \u00e8 altrettanto denso di pubblicazioni: \"Why Try Harder\" ripercorre i dieci anni di successi accompagnati da due pezzi inediti (\"Champion Sound\" e \"That Old Pair of Jeans\").\nSempre nel 2006 \u00e8 a Cuba, dove scrive produce due tracce per l'album \"The Revolution Presents: Revolution\" (pubblicato solo nel 2009). Alle registrazioni di questi due brani (intitolati \"Shelter\" e \"Siente Mi Ritmo\") partecipano i Buena Vista Social Club, Harold Lopez Nussa e Lateef.\nAnni 2008-oggi.\nNel 2008 debutta col progetto The Brighton Port Autority (The BPA), a cui collaborano David Byrne e Dizzee Rascal. Il progetto confluisce in \"Toe Jam\", canzone che non ottiene il successo sperato ed il cui video, diretto da Keith Schofield, vede protagonisti ballerini e ballerine nudi.\nCon lo stesso pseudonimo, poco conosciuto in Italia, pubblica anche alcuni brani per la colonna sonora della serie televisiva \"Heroes\", tra cui \"He's Frank (Slight Return)\", cover dei The Monochrome Set che vede Iggy Pop alla voce.\nIl primo disco dei The BPA \u00e8 \"I Think We're Gonna Need a Bigger Boat\", coprodotto da Simon Thornton, che canta anche in una traccia. L'album viene pubblicato nel gennaio 2009 su Amazon e nel mese di febbraio in CD.\nNell'agosto 2012 si esibisce alla cerimonia di chiusura dei Giochi della XXX Olimpiade.\nNel 2018 si esibisce sul palco dello storico concerto del primo maggio a Roma \u2013 in piazza San Giovanni in Laterano \u2013 come ultimo artista.\nStile musicale.\nSeguendo la scia dei Chemical Brothers che avevano fuso hip-hop e techno coniando il big beat, Fatboy Slim ha adattato il rock e il pub rock alla musica da ballo, unendo fra loro diversi frammenti sonori di brani pop, rock, funky, jazz, soul e molti altri. \"AllMusic\" classifica l'artista esponente della dance, del trip hop e del funky breaks. Queste generalit\u00e0 sono gi\u00e0 evidenti nei primi due album \"Better Living Through Chemistry\" (1996) e \"You've Come a Long Way Baby\" (1998), entrambi caratterizzati da un repertorio ripetitivo e ballabile con cui avrebbe ispirato molta electronica degli anni novanta. Se con \"Palookaville\" (2004) ha virato verso uno stile che \u00e8 stato definito pi\u00f9 \"lunatico\" e \"rilassato\" rispetto ai precedenti il concept album \"Here Lies Love\" (2010) mantiene uno stile ballabile pur accostandosi all'eclettismo di David Byrne che ha partecipato al disco. Buona parte della carriera di Norman Cook \u00e8 stata inoltre dedicata alla realizzazione di remix per altri artisti."}
{"id": "322898", "revid": "1543377", "url": "https://it.wikipedia.org/wiki?curid=322898", "title": "Lisa Resch", "text": "Fu una delle protagoniste dello sci alpino femminile degli anni 1930, assieme alle connazionali Christl Cranz e K\u00e4the Grasegger; tra il 1934 e il 1939 vinse otto medaglie iridate, tra cui il titolo di campionessa mondiale nella discesa libera a Engelberg 1938.\nBiografia.\nLa Resch ottenne i suoi primi risultati internazionali ai Mondiali di Sankt Moritz 1934, dove vinse la medaglia d'argento nello slalom speciale e nella combinata e quella di bronzo nella discesa libera. L'anno dopo ai IV Giochi olimpici invernali di , ospitati nella sua citt\u00e0 natale, fu 2\u00aa nella discesa libera valida per la combinata, l'unico titolo olimpico in palio per lo sci alpino in quell'edizione dei Giochi; nella classifica finale, dopo lo slalom speciale, fu 6\u00aa.\nAi Mondiali di Chamonix 1937 conquist\u00f2 la medaglia di bronzo nello slalom speciale e fu 6\u00aa nella combinata, mentre nella successiva rassegna iridata di Engelberg 1938 vinse la medaglia d'oro nella discesa libera, quella d'argento nella combinata e fu 4\u00aa nello slalom speciale. Ottenne i suoi ultimi piazzamenti in carriera ai Mondiali di Zakopane 1939, dove si aggiudic\u00f2 altre due medaglie (l'argento nella discesa libera e il bronzo nella combinata) e chiuse 4\u00aa nello slalom speciale."}
{"id": "322899", "revid": "4", "url": "https://it.wikipedia.org/wiki?curid=322899", "title": "Football Federation of Armenia", "text": ""}
{"id": "322900", "revid": "599013", "url": "https://it.wikipedia.org/wiki?curid=322900", "title": "Dorothy Hamill", "text": "Biografia.\nCresciuta nel Connecticut, dove la sua famiglia si era trasferita poco dopo la sua nascita, Dorothy Hamill inizi\u00f2 a prendere lezioni di pattinaggio di figura a otto anni. Nel 1969 vinse il suo primo titolo \"juniores\" statunitense.\nAllenata da Carlo Fassi, nel 1974 divent\u00f2 campionessa statunitense nel singolo donne e fu poi seconda ai campionati mondiali di Monaco di Baviera dietro alla tedesca orientale Christine Errath. L'anno dopo la Hamill vinse di nuovo il titolo nazionale; ai mondiali di Colorado Springs riusc\u00ec a piazzarsi davanti alla Errath, ma fu comunque seconda dietro all'olandese Dianne de Leeuw. Il 1976 segn\u00f2 l'apice della sua carriera agonistica: vinse per la terza volta il campionato nazionale, la medaglia d'oro alle Olimpiadi di Innsbruck e il titolo mondiale a G\u00f6teborg.\nDopo i mondiali abbandon\u00f2 le competizioni, e pass\u00f2 al professionismo. Dal 1977 al 1984 pattin\u00f2 per la famosa rivista sul ghiaccio \"Ice Capades\". Negli Stati Uniti era diventata ormai una celebrit\u00e0: subito dopo le Olimpiadi molte donne imitarono il suo taglio di capelli lanciando la moda del \"caschetto alla Hamill\", e nel 1977 venne immessa sul mercato anche la bambola Dorothy Hamill, che indossava pattini, il costume di scena rosso delle Olimpiadi e la medaglia d'oro. Kristi Yamaguchi, campionessa olimpica nel singolo donne nel 1992 ad Albertville, disse che quella bambola era stato il suo giocattolo preferito e che fu la ragione per cui inizi\u00f2 a pattinare.\nNel 1982 Dorothy Hamill spos\u00f2 l'attore Dean Paul Martin, figlio di Dean Martin, da cui divorzi\u00f2 due anni dopo. Nel 1987 si rispos\u00f2 con Kenneth Forsythe, da cui ebbe la figlia Alexandra, ma anche il secondo matrimonio termin\u00f2 nel 1995.\nNel 1983 pubblic\u00f2 la sua autobiografia \"Dorothy Hamill On and Off the Ice\" (\"Dorothy Hamill dentro e fuori dal ghiaccio\"). Nel 1993 rilev\u00f2 lo spettacolo \"Ice Capades\", che stava attraversando notevoli difficolt\u00e0 economiche, per poi cederlo dopo un breve periodo a Pat Robertson.\nNel 2000 fu inserita nella World Figure Skating Hall of Fame, la hall of fame internazionale del pattinaggio di figura. Oltre al titolo mondiale ed olimpico, Dorothy Hamill \u00e8 ricordata per aver introdotto una nuova trottola, che da lei prese il nome di \"Hamill camel\", che parte come \"camel spin\" e passa poi ad una \"sit spin\".\nNel 2006 \u00e8 stata uno dei giudici del programma televisivo della Fox \"Skating With Celebrities\" (\"Pattinando con le celebrit\u00e0\"), in cui persone famose si cimentano nel pattinaggio di figura in coppia con pattinatori professionisti."}
{"id": "322902", "revid": "4", "url": "https://it.wikipedia.org/wiki?curid=322902", "title": "Football Federation of the Republic of Belarus", "text": ""}
{"id": "322908", "revid": "767487", "url": "https://it.wikipedia.org/wiki?curid=322908", "title": "Le forme culturali del cristianesimo nascente", "text": "Le forme culturali del cristianesimo nascente \u00e8 un libro di Adriana Destro e Mauro Pesce del 2005. In esso si analizza il Cristianesimo dal punto di vista antropologico come un fatto culturale. L'antropologia europea ha per lo pi\u00f9 studiato gli \u201caltri\u201d evitando di sottoporre ad analisi il nucleo fondante della cultura europea: Il cristianesimo e l'ebraismo.\nPluralismo della religione cristiana.\nL'immagine che ne risulta \u00e8 quella di una religione fortemente plurale fin dai suoi inizi, che crea forme societarie profondamente diverse fra loro: dai settari che cercano all'interno di piccoli gruppi l'esperienza elitaria della rinascita in opposizione radicale al mondo circostante, a gruppi pi\u00f9 tesi all'integrazione sociale che mirano a conquistare posti di rilievo nelle citt\u00e0, a gruppi gnostici preoccupati pi\u00f9 della salvezza individuale di personalit\u00e0 intellettuali di rilievo piuttosto che occuparsi delle condizioni di povert\u00e0 sociale.\nGes\u00f9 Cristo appare sullo sfondo come un \"sognatore\" religioso che se da un lato era caratterizzato da esperienze estatiche e visionarie, dall'altro era concentrato sui bisogni e le attese dei pi\u00f9 diseredati, i poveri senza lavoro e senza casa, destinati alla malattia, all'accattonaggio. Il suo sogno era il grande progetto ebraico di rinnovamento sociale contenuto nel libro del Levitico. Il Giubileo, che voleva dare libert\u00e0 agli schiavi, liberare i poveri dai debiti e fondare una societ\u00e0 giusta di uguali.\nAmore per il prossimo e tendenza al conflitto esterno ed interno.\nNel DNA del cristianesimo c'\u00e8 s\u00ec l'amore per il prossimo e il progetto di costruire comunit\u00e0 accoglienti di fratelli, ma c'\u00e8 anche una tendenza ineliminabile al conflitto. Una catena interminabile di conflitti ne caratterizza l'esistenza, cos\u00ec come avverr\u00e0 anche con l'Islam. Certo, il conflitto insanabile che Ges\u00f9 porta \u00e8 quello per la verit\u00e0 e per la giustizia, ma rispetto a questo progetto non \u00e8 immaginabile alcun compromesso. O si vince o si \u00e8 sopraffatti.\nIl conflitto con l'ebraismo sar\u00e0 uno degli esiti di questa caratteristica conflittuale del cristianesimo, anche se non lo si pu\u00f2 attribuire a Ges\u00f9, ebreo che rimase del tutto all'interno dell'ebraismo. Ma gli autori sostengono che questa \u00e8 sola una delle facce del cristianesimo originario e ogni generazione cristiana pu\u00f2 decidere se far prevalere l'aspetto conflittuale o quello pacificatore."}
{"id": "322912", "revid": "124905992", "url": "https://it.wikipedia.org/wiki?curid=322912", "title": "Campionato europeo di calcio 1996", "text": "Il campionato europeo di calcio 1996 (), noto anche come UEFA EURO '96 o pi\u00f9 informalmente Inghilterra '96, fu la decima edizione dell'omonimo torneo, organizzato ogni quattro anni dall'UEFA.\nSi tenne in Inghilterra dall'8 al 30 giugno 1996 e per la prima volta fu aperto a sedici squadre invece che alle otto viste nelle precedenti quattro edizioni.\nSvoltosi con la classica formula dell'eliminazione diretta dopo la fase a gironi, nella gara d'assegnazione del titolo vide allo stadio di Wembley a Londra la riproposizione della finale del 1976, quando ad affrontarsi a Belgrado furono e , con la vittoria di quest'ultima: vent'anni pi\u00f9 tardi la si present\u00f2 unificata e la Repubblica Ceca separata dalla Slovacchia, ma erede del titolo sportivo del Paese discioltosi tre anni prima. A prevalere furono i tedeschi, che, con una doppietta di Oliver Bierhoff, ribaltarono il punteggio che li vedeva soccombenti fino ad un quarto d'ora dalla fine dell'incontro e divennero campioni per la terza volta.\nScelta della sede.\nL'assegnazione del torneo allo stato britannico avvenne il 5 maggio 1992, dopo un meeting della UEFA a Lisbona: l'Inghilterra sconfisse i Paesi Bassi alla candidatura. \nIl sorteggio per la composizione dei gruppi eliminatori ebbe invece luogo a Manchester il 22 gennaio 1994.\nFormula e qualificazioni.\nAd una fase finale allargata a sedici contendenti corrispose l'iscrizione di quarantotto squadre alle eliminatorie \u2014 situazione peraltro ascrivibile alle vicende politiche che gi\u00e0 avevano influenzato la campagna preliminare del precedente torneo \u2014 con la composizione di otto gruppi: uno di essi accolse cinque partecipanti, con i restanti gironi formati invece da sei nazionali. La fase preliminare si svolse dal settembre 1994 al novembre 1995, con la qualificazione di quindici compagini cui si aggiunse l' ammessa d'ufficio in quanto nazione ospitante. L'unico spareggio, che pose di fronte le peggiori seconde classificate, vide i imporsi sull'.\nIl formato della fase finale si articolava nel primo turno a gironi \u2014 con quattro gruppi composti da altrettante squadre l'uno \u2014 seguito dalla \"knock-out phase\", cui avevano accesso le prime due di ogni raggruppamento: le gare ad eliminazione diretta si snodavano su quarti di finale, semifinali e finale. Per dirimere eventuali situazioni di parit\u00e0 allo scadere dei tempi regolamentari, erano previsti supplementari (durante i quali era valida la regola del golden goal) e tiri di rigore. Un'ulteriore novit\u00e0 fu rappresentata dall'assegnazione di tre punti per la vittoria, regola applicata anche durante le qualificazioni.\nAndamento del torneo.\nFase a gruppi.\nA contraddistinguere la prima parte della manifestazione furono risultati inattesi, in cui spicc\u00f2 l'immediato flop dell'Italia: giunti al torneo dopo il secondo posto ottenuto al Mondiale americano, gli \"Azzurri\" debuttarono vincendo contro la Russia, perdendo in seguito con la Repubblica Ceca. I boemi, grazie alla nuova regola che premiava in caso di arrivo a pari punti la squadra che ottenesse il miglior risultato nello scontro diretto, guadagnarono il passaggio del turno congiuntamente alla Germania, che nell'ultimo turno impatt\u00f2 senza reti contro gli uomini di Sacchi; sul risultato grav\u00f2 un errore dal dischetto di Zola.\nParimenti alla formazione italiana, la Bulgaria non seppe confermare il buon rendimento mostrato nella rassegna iridata di due anni prima, mancando la qualificazione a vantaggio di Francia e Spagna. Portogallo e Croazia \u2014 al primo impegno internazionale dopo la dissoluzione jugoslava \u2014 assursero al ruolo di \"outsider\", con i padroni di casa inglesi che terminarono in vetta il proprio raggruppamento: assieme ai \"Leoni\" staccarono un biglietto anche i Paesi Bassi, favoriti dalla miglior differenza reti rispetto alla Scozia. Dest\u00f2 infine sorpresa l'immediata defezione della Danimarca, presentatasi in veste di campione in carica, ma estromessa da slavi e lusitani.\nQuarti di finale.\nIl primo appuntamento della \"knock-out phase\" abbin\u00f2 i britannici agli iberici, con il risultato di partenza destinato a non conoscere mutamento in 120': a provocare l'eliminazione delle \"Furie Rosse\" concorsero, quindi, gli errori di Hierro e Nadal dagli undici metri. Nel confronto cui diedero vita transalpini e olandesi fu invece lo sbaglio di Seedorf \u2014 sempre durante la sequenza finale \u2014 a spianare la strada verso il successo ai \"Bleus\".\nLa rivelazione croata tenne testa alla Germania, impostasi con un sofferto 2-1; il quadro delle semifinaliste venne poi completato dai cechi, prevalsi con il minimo scarto nei confronti del Portogallo.\nSemifinali.\nLa lotteria dei rigori caratterizz\u00f2 anche gli incroci validi per le semifinali, con i boemi vincenti sui francesi per un errore di Pedros.\nNella sfida tra Inghilterra e Germania fu il capocannoniere Shearer a sbloccare il punteggio, poi riequilibrato da Kuntz: la contesa si protrasse a sua volta oltre il 120', con il decisivo sbaglio di Southgate ad assicurare la finale ai teutonici.\nFinale.\nL'atto conclusivo si svolse sul prato di Wembley, con la regina Elisabetta che \u2014 accompagnata dall'allora presidente dell'UEFA Lennart Johansson \u2014 strinse la mano ai calciatori prima del fischio d'inizio.\nI boemi passarono in vantaggio con un rigore di Berger al 58', rete cui rispose Bierhoff al 73'; nel primo tempo supplementare fu ancora il centravanti tedesco a realizzare il golden goal, consegnando alla \"Mannschaft\" il primo titolo della sua storia dopo la riunificazione.\nSquadre partecipanti.\nNota bene: \"nella sezione \"partecipazioni precedenti al torneo\" le date in grassetto indicano che la nazione ha vinto quella edizione del torneo, mentre le date in corsivo indicano l'edizione ospitata da una determinata squadra.\"\nPremi.\nMigliori 11.\nFormazione dei migliori 11 giocatori del torneo, selezionata dalla UEFA:"}
{"id": "322926", "revid": "2912", "url": "https://it.wikipedia.org/wiki?curid=322926", "title": "Donna fatale", "text": ""}
{"id": "322930", "revid": "125753901", "url": "https://it.wikipedia.org/wiki?curid=322930", "title": "Vandana Shiva", "text": "Attivista politica e ambientalista, si \u00e8 battuta per cambiare pratiche e paradigmi nell'agricoltura e nell'alimentazione; si \u00e8 occupata anche di questioni legate ai diritti sulla propriet\u00e0 intellettuale, alla biodiversit\u00e0, alla bioetica, alle implicazioni sociali, economiche e geopolitiche connesse all'uso di biotecnologie, ingegneria genetica e altro. \u00c8 tra i principali leader dell'International Forum on Globalization, ed \u00e8 vegetariana. Nel 1993 ha ricevuto il Right Livelihood Award.\nBiografia.\nNasce nel 1952 a Dehra Dun, India del nord, da una famiglia progressista. Nel 1978 Shiva consegue il dottorato di ricerca in filosofia alla University of Western Ontario, Canada, con una tesi vertente sulle implicazioni filosofiche della meccanica quantistica, dal titolo \"Variabili nascoste e localit\u00e0 nella teoria quantistica\". Successivamente si occupa di ricerca interdisciplinare (scienza, tecnologia e politica ambientale) all'Indian Institute of Science e all'Indian Institute of Management di Bangalore. Dopo aver fatto ritorno in India abbandona il campo della filosofia della scienza per dedicarsi all'agricoltura.\nNel 1982 fonda il \"Research Foundation for Science, Technology and Natural Resource Policy\", un istituto di ricerca da lei diretto. Nel 1993 riceve il Right Livelihood Award. Per promuovere il suo pensiero viaggia molto nel mondo, e giunge anche in Italia. Il 20 gennaio 2008 partecipa alla trasmissione \"Parla con me\" di Serena Dandini. Il 23 maggio 2010 \u00e8 ospite nella trasmissione \"Che tempo che fa\" di Fabio Fazio. Il 9 aprile 2013 prende parte alla trasmissione \"Ballar\u00f2\". Il 10 aprile \u00e8 intervistata da Rai News 24. Tra le sue battaglie, che l'hanno resa famosa anche in Europa, vi \u00e8 quella contro gli OGM e la loro introduzione in India.\nIl 9 aprile 2013 riceve dall'Universit\u00e0 della Calabria la laurea honoris causa in Scienza della nutrizione. Attualmente \u00e8 la vicepresidente di Slow Food e collabora con la rivista di Legambiente \"La Nuova Ecologia\".\nNel 2014 ha espresso posizioni vicine ai No Cav sottoscrivendo l'appello contro le cave in difesa del Pizzo d'Uccello (Alpi Apuane).\nPovert\u00e0 e globalizzazione.\nNel breve saggio \"Povert\u00e0 e globalizzazione\" Shiva correla la povert\u00e0 del terzo mondo agli effetti della globalizzazione. In esso si ritrovano in sintesi i punti chiave del suo pensiero, che ha esposto in altri libri.\nLa desertificazione del territorio agricolo.\nLei sostiene che il ricorso diffuso alle monocolture, pur garantendo rese agricole elevate, altera gli equilibri del territorio e costringe ad usare dosi elevate di insetticidi, che provocano la scomparsa di insetti indispensabili per l'impollinazione delle piante (ad esempio api e farfalle).\nInoltre, nel suo libro \"Le guerre dell'acqua\", critica l'utilizzo improprio delle riserve di acqua, le quali, invece di venir utilizzate a fini civili dalla popolazione, verrebbero sfruttate fino all'esaurimento per la coltivazione da parte di alcune aziende di piante idrovore quali la canna da zucchero e l'eucalipto.\nShiva ritiene che gli OGM utilizzati durante la rivoluzione verde indiana, forniti dagli Stati Uniti che desideravano cos\u00ec allontanare l'India da possibili influenze sovietiche, abbiano causato una forte perdita di fertilit\u00e0 del suolo a causa dei concimi chimici necessari alla crescita delle piante che hanno fortemente salinizzato il terreno.\nLa distruzione della biodiversit\u00e0.\nSecondo Vandana Shiva, la ricchezza di specie animali e vegetali presenti nel territorio (la biodiversit\u00e0), \u00e8 minacciata, soprattutto in campo agricolo, dalle multinazionali che incoraggiano i contadini a coltivare raccolti a cosiddetto \"alto rendimento\", impiantando monocolture, a detrimento delle centinaia di variet\u00e0 tradizionali che stanno scomparendo.\nNel suo libro \"Vacche sacre e mucche pazze\" denuncia come causa della scomparsa delle razze locali anche l'allevamento intensivo delle mucche e quello dei gamberetti.\nIl debito.\nLe coltivazioni che le aziende multinazionali sementiere propongono ai contadini innescherebbero una dipendenza da semi di ibridi o di piante OGM, fertilizzanti chimici e fitofarmaci, con costi elevati per gli agricoltori. Le nuove colture tenderebbero infatti a essere pi\u00f9 sensibili agli attacchi dei parassiti. I costosi semi, sostiene la Shiva, non si adatterebbero alle condizioni locali e richiederebbero quindi pi\u00f9 investimenti in sostanze chimiche e irrigazione. In questo modo i contadini si impoverirebbero a vantaggio delle aziende di sementi, perch\u00e9 alla lunga i maggiori introiti non coprirebbero le maggiori spese. Ci\u00f2, secondo avrebbe portato centinaia di coltivatori indiani, sommersi dai debiti, al suicidio., un'affermazione che \u00e8 stata oggetto di contestazioni in quanto priva di riscontro nei dati disponibili.\nLa questione del brevetto.\nSecondo Vandana Shiva i brevetti di variet\u00e0 agricole ibride consentirebbero alle multinazionali del settore agricolo di appropriarsi di \"saperi millenari\" ed espropriare progressivamente i contadini del loro sapere. Inoltre il livello legislativo non \u00e8 sufficiente a garantire una protezione a coloro i quali gli OGM contaminassero i campi.\nLa questione del \"Golden rice\".\nUn'altra tesi sostenuta dalla Shiva \u00e8 che, a causa di un impoverimento nel numero delle variet\u00e0 vegetali coltivate, si ridurrebbero le fonti di sostanze nutrienti e di vitamine. Controverso \u00e8 il caso del \"Golden Rice\", un riso GM arricchito con pro-vitamina A che, secondo uno studio pubblicato su \"Science\", aiuterebbe a combattere la VAD (\"Vitamin A Deficiency\", carenza di retinolo). Secondo stime dell'OMS, la VAD genera ogni anno tra i 250.000 ed i 500.000 casi nel mondo di cecit\u00e0 in bambini, la met\u00e0 dei quali poi muore entro un anno.\nIl \"golden rice\" nell'ottica di Shiva sarebbe solo un palliativo, se non un danno, non in grado di sopperire alla perdita di biodiversit\u00e0 causata dalle monocolture e dai fitofarmaci in quanto le colture locali non solo contengono una quantit\u00e0 uguale/superiore di vitamina A ma per produrre lo stesso quantitativo di cibo le colture selezionate dai contadini indiani necessitano di un minor quantitativo di acqua. Esso, secondo la Shiva, sarebbe pertanto il proseguimento di un modello di sviluppo che avrebbe finora impoverito i contadini e le risorse naturali (a partire da quella idrica). La Shiva, tuttavia, fu molto criticata in occasione di una sua invettiva in cui sottolineava il rischio di ipervitaminosi legato al consumo di questo riso, cosa contestata in quanto nel riso non \u00e8 presente Vitamina A, che pu\u00f2 in effetti causare ipervitaminosi, ma il suo precursore beta carotene che invece non d\u00e0 questo problema.\nCritiche.\nIn netta contrapposizione con le tesi espresse da Vandana Shiva si \u00e8 posta in particolare la scuola di pensiero che fa riferimento al premio Nobel per la pace e padre della Rivoluzione Verde Norman Borlaug, che, pur riconoscendo la necessit\u00e0 di risolvere le ingiustizie che creano difficolt\u00e0 di accesso al cibo per molte persone nei paesi poveri, sottolineano come, senza un aumento delle rese basato sull'innovazione agricola ed un uso pi\u00f9 efficiente della terra non sia possibile rispondere ai problemi di nutrizione del pianeta n\u00e9 tantomeno proteggere l'ambiente.\nPi\u00f9 precisamente, Vandana Shiva viene criticata da chi ritiene le sue posizioni ingenue e il suo modello di sviluppo impraticabile su scala globale. Il modello di agricoltura cui essa fa riferimento, secondo i suoi detrattori, riporterebbe il sistema agricolo indiano a livelli pre-industriali riducendo significativamente le rese e impedendo alle persone di migliorare le proprie condizioni di vita. Inoltre, secondo Michael Fumento, la drammatica riduzione delle rese causata dall'applicazione dei modelli agricoli proposti dalla Shiva porterebbe con s\u00e9 anche una riduzione delle derrate alimentari disponibili, rifacendo precipitare l'India nello storico ciclo di carestie.\nSulla stessa posizione \u00e8 anche Antonio Saltini In un articolo pubblicato su Giannella Channel: \"Il trionfo bolognese dell'ambasciatrice mondiale della fame indiana\", asserisce che se la posizione di Vandana Shiva venisse adottata dal governo, l'India ritornerebbe \nHanno fatto inoltre discutere alcune sue prese di posizione sul tema degli OGM. Ad esempio, in seguito all'uragano Orissa che colp\u00ec l'India nel 1999, chiese che fossero \"immediatamente ritirati\" gli aiuti umanitari inviati dall'Oxfam non certificati come OGM-free.\nSta facendo tuttora discutere, infine, la presunta correlazione invocata da Vandana Shiva tra suicidi di agricoltori ed introduzione degli OGM in India, questo soprattutto alla luce della rapida adozione da parte degli agricoltori della tecnologia OGM in quel paese e dei dati sui suicidi in India presentati dall'International Food Policy Research Institute, da cui si evidenzia come, dopo l'introduzione degli OGM, i suicidi tra gli agricoltori non siano aumentati, ma abbiano piuttosto subito un leggero calo mentre \u00e8 duplicato il numero dei braccianti che non posseggono terra. Il fatto che sia l'estensione dei terreni coltivati con semenze ad alta resa sia la resa di queste siano in aumento non implica per\u00f2 che sia in aumento anche il numero dei partecipanti al benessere generale in quanto sono pochi coloro che avendo a disposizione il capitale di partenza necessario godono di questo arricchimento.\nCon riferimento al fenomeno del complesso del disseccamento rapido dell'olivo e sulle misure previste per la medesima, Vandana Shiva \u00e8 stata criticata per avere assunto posizioni antiscientifiche che erano gi\u00e0 state oggetto di un approfondimento del \"New Yorker\" nel 2014, in particolare affermando gli alberi ammalati non dovevano essere tagliati come raccomandavano tutti gli scienziati poich\u00e9, secondo lei, \"gli alberi non sbagliano\".\nFilmografia.\nVandana Shiva \u00e8 stata intervistata in numerosi docufilm sulle tematiche da lei normalmente trattate, tra cui:"}
{"id": "322931", "revid": "1924342", "url": "https://it.wikipedia.org/wiki?curid=322931", "title": "Fugees", "text": "I Fugees sono un trio hip hop statunitense composto da Wyclef Jean, Pras Michel e Lauryn Hill. \nIl gruppo ha portato l'hip hop nel \"mainstream\" musicale delle classifiche grazie alle ventidue milioni di copie vendute. A loro, inoltre, va il merito di aver incanalato il genere in una dimensione diversa dai temi della violenza, della filosofia gangsta e della misoginia.\nStoria del gruppo.\nIl nome Fugees deriva dall'abbreviazione di \"refugee\" (rifugiato). Il termine significa, oltre al rifugio che molta gente vede nella propria mente, anche un dispregiativo usato nei confronti degli haitiani che chiedevano asilo sociale e politico negli Stati Uniti. Non a caso Prakazrel Michel (Pras Michel) e suo cugino Wyclef \"Clef\" Jean sono entrambi di origine haitiana. Nel 1993 il gruppo realizza \"Blunted on Reality\", primo LP. Il progetto risente di influenze funk e dancehall, realizzando un notevole successo.\nIl seguente lavoro, \"The Score\", diventa un classico della discografia hip hop: uscito nel 1996, contiene ritmi diversi dal suo predecessore, si va da \"Fu-Gee-La\" dall'armonia dolce e soft, a \"The Mask\" con influenze jazz e raggamuffin, una versione attualizzata di \"No Woman No Cry\" di Bob Marley, a \"Killing Me Softly\", rifacimento di \"Killing Me Softly with His Song\" di Roberta Flack. Il disco giunge a quattro milioni di copie. I Fugees conducono un memorabile liveshow di persone all'\"Haitian Bicentenaire\", presso Port-au-Prince, nell'aprile 1997. Le entrate dello show sono destinate in beneficenza. In seguito gli artisti hanno intrapreso carriere soliste. Lauryn pubblica un lavoro molto acclamato quale \"The Miseducation of Lauryn Hill\". Jean inizia a fare da producer a diversi artisti quali Destiny's Child e Carlos Santana, e registra il suo album d'esordio \"The Carnival\". Michel, con Mya e Ol' Dirty Bastard, registra il singolo \"Ghetto Supastar\" per la colonna sonora del film \"Bulworth - Il senatore\" con Warren Beatty e Halle Berry.\nNel settembre 2004 iniziano a farsi insistenti le voci di riunione della band. Nel giugno 2005, si ritrovano per aprire i BET Awards con un concerto basato sui loro pezzi di maggior successo. Iniziano a lavorare ad un nuovo album, di cui una traccia, \"Take It Easy\", viene pubblicata sulla rete e poi pubblicata come singolo, raggiungendo il n. 40 della Billboard R&amp;B Chart. Le critiche non positive, non fermano la band che parte per un tour europeo e successivamente per il primo show dopo la riunione negli USA, tenuto il 6 febbraio 2006 ad Hollywood. Tuttavia, dopo la reunion, la registrazione di un nuovo album non si \u00e8 concretizzata ed esso \u00e8 stato anzi rinviato a tempo indeterminato: il deteriorarsi dei rapporti tra i membri della band, ha portato in breve ad un nuovo scioglimento.\nIl 21 settembre 2021 viene annunciato che, in virt\u00f9 del ventesimo compleanno dell'album \"The Score\", il gruppo si riunir\u00e0 per un tour mondiale a partire dai primi mesi del 2022."}
{"id": "322933", "revid": "2153076", "url": "https://it.wikipedia.org/wiki?curid=322933", "title": "Stiff Upper Lip (album)", "text": "Stiff Upper Lip \u00e8 il quattordicesimo album in studio del gruppo musicale australiano AC/DC, pubblicato nel 2000.\nDescrizione.\nI tre singoli estratti sono \"Stiff Upper Lip\", \"Safe in New York City\" e \"Satellite Blues\".\nQuesto album \u00e8 stato ri-pubblicato come parte della serie \"AC/DC Remasters\". \u00c8 stato premiato negli Stati Uniti dalla RIAA come \"Platinum album\" per le vendite superiori ad un milione di copie e, raggiunse la prima posizione in classifica in Germania, Austria, Svezia e Finlandia; la seconda in Svizzera e Francia; la terza in Australia; la quinta in Canada; la sesta in Norvegia; la settima nella Billboard 200.\nIn Australia ed Europa \u00e8 stata pubblicata nel gennaio 2001 una \"Tour Edition\" dell'album, quasi un anno dopo l'uscita del CD originale. Questo album contiene lo stesso \"Stiff Upper Lip\" ed un disco bonus con delle tracce diverse, alcune delle quali registrate dal vivo nel 1996 alla Plaza de Toros de Las Ventas, Madrid, e con i video di alcuni singoli dell'album.\nDopo gli attentati alle Torri Gemelle dell'11 settembre 2001, le radio di New York tolsero dai palinsesti la canzone \"Safe in New York City\", per non urtare la sensibilit\u00e0 degli abitanti.\nUn flash d'agenzia originale venne usato per il tour europeo, ma un altro alternativo venne usato dopo l'attacco dell'11 settembre a New York. Comunque il flash originale \u00e8 stato reso pubblico nel disco bonus del DVD del 2007 \"Plug Me In\".\nLa canzone \"Stiff Upper Lip\" \u00e8 stata eseguita al \"Saturday Night Live\".\nBrian Johnson voleva che \"Can't Stand Still\" fosse pubblicato come singolo, ma la casa discografica degli AC/DC, la Elektra, scelse \"Satellite Blues\".\nNel video della canzone \"Stiff Upper Lip\" si vede il gruppo a bordo di un Hummer mentre ascolta It's a Long Way to the Top (If You Wanna Rock 'n' Roll)."}
{"id": "322936", "revid": "2103487", "url": "https://it.wikipedia.org/wiki?curid=322936", "title": "Universit\u00e0 degli Studi dell'Insubria", "text": "L'Universit\u00e0 degli Studi dell'Insubria \u00e8 una universit\u00e0 statale italiana fondata nel 1998 a Varese con sede nelle citt\u00e0 di Varese e Como. Prende il nome dall'area geografica in cui sono situate le sedi.\nStoria.\nLa storia dell'Universit\u00e0 inizia nel 1972 a Varese, quando vengono attivati i corsi della Facolt\u00e0 di Medicina e Chirurgia gemmati dall'Universit\u00e0 degli Studi di Pavia.\nNel 1990 furono attivati due ulteriori corsi: scienze biologiche gemmato dall'Universit\u00e0 degli Studi di Milano e Economia e commercio, nato dall'Universit\u00e0 degli Studi di Pavia; parallelamente a Como nel 1987 fu avviato il primo corso a carattere universitario: il diploma a fini speciali in informatica gestionale avviato dal Politecnico di Milano.\nA Como nel XV secolo presso il collegio dei dottori giureconsulti era sorta una scuola universitaria con tre cattedre: teologia morale (attiva sin dal 1473), diritto canonico misto (fondata nel 1656 ad opera di Tommaso Verga) ed istituzioni (fondata nel 1656 ad opera di Francesco Benzi). \nTale universit\u00e0 rest\u00f2 attiva fino all'anno 1795.\nDal 1989, Como divenne sede di regolari corsi di laurea in ingegneria originati dal politecnico milanese oltre a quelli di scienze e, dal 1994, di giurisprudenza, gemmati dall'Universit\u00e0 degli Studi di Milano.\nNel febbraio 1997, l'osservatorio per la valutazione del sistema universitario consider\u00f2 la possibilit\u00e0 di creare una \"universit\u00e0 bipolare\" concedendo autonomia ai corsi di laurea e alle facolt\u00e0 di Como e Varese. Contemporaneamente il Politecnico di Milano si ritir\u00f2 dall'operazione dichiarando di puntare alla strategia del \"Politecnico a rete\" per valorizzare le sue sedi.\nIl 14 febbraio 1998, il Ministero dell'universit\u00e0 e della ricerca scientifica e tecnologica eman\u00f2 il decreto per l'istituzione dell'Universit\u00e0 degli Studi dell'Insubria, con sedi in Como e Varese.\nNel 2003, a Varese fu attivato il primo corso di laurea in ingegneria per la sicurezza del lavoro e dell'ambiente, al quale seguirono, nel 2006, il corso di laurea in giurisprudenza a Varese e quello in economia e amministrazione delle imprese a Como; quest'ultimo disattivato dal 2012 per mancanza di fondi.\nStruttura.\nL'ateneo espleta le proprie attivit\u00e0 di ricerca nei campi dell'economia, della medicina, del diritto, delle scienze e della cultura, attraverso sette dipartimenti:\nSedi.\nComplessivamente l'Universit\u00e0 degli Studi dell'Insubria dispone di due sedi principali a Como e Varese e ulteriori strutture didattiche e laboratori a Busto Arsizio. Secondo lo statuto, emanato l'11 marzo 2002, le due sedi hanno pari dignit\u00e0: l'universit\u00e0 ne assicura lo sviluppo paritario, armonico ed equilibrato, favorendo le iniziative comuni e l'integrazione delle attivit\u00e0 didattiche e di ricerca.\nIl polo di Varese si struttura come un campus universitario: il campus Bizzozzero, ubicato nell'omonimo quartiere, alla periferia est della citt\u00e0. Esso consta di una decina di padiglioni didattici, del Collegio Universitario Carlo Cattaneo, del PalaInsubria (presso cui ha sede il CUS Insubria), di una struttura adibita a servizio di ristorazione, di una libreria universitaria e di diversi laboratori di ricerca.\nPresso la sede di Como, di particolare interesse storico e artistico \u00e8 il chiostro della basilica di Sant'Abbondio (fra i pi\u00f9 antichi d'Europa ed utilizzato dapprima come Convento, poi come seminario vescovile), il quale accoglie il rettorato e i dipartimenti di: diritto, economia e culture; scienze umane e dell'innovazione per il territorio.\nIl principale ospedale universitario \u00e8 l'ospedale di Circolo e Fondazione Macchi di Varese, mentre l'azienda ospedaliera Sant'Anna afferisce alla sede di Como."}
{"id": "322940", "revid": "115285042", "url": "https://it.wikipedia.org/wiki?curid=322940", "title": "Nazareni", "text": "Il nome Nazareni venne dato ad un gruppo di pittori romantici tedeschi attivi a Roma all'inizio del XIX secolo, che stimolati inizialmente dalle teorie artistiche di Wilhelm August von Schlegel e di Wilhelm Heinrich Wackenroder, si ribellarono al classicismo accademico, aspirando ad un'arte rinnovata su basi religiose e patriottiche che stilisticamente assunse un carattere arcaicizzante, dato da un forte accento lineare e dall'uso del colore crudo, steso con pennellate uniformi. Lo stile, inoltre, si caratterizz\u00f2 come una ricomposizione formale, quasi filologica, dello stile degli artisti quattrocenteschi italiani da Beato Angelico, Filippo Lippi, Luca Signorelli, Perugino e soprattutto il primo Raffaello. Alcuni artisti del gruppo si rifecero anche a D\u00fcrer e all'antica pittura tedesca.\nStoria.\nLa Confraternita di San Luca.\nIntorno a Friedrich Overbeck e Franz Pforr, entrambi allievi dell'Accademia di Vienna, si raccolsero i pittori: Ludwig Vogel (1788\u20131879), Johann Konrad Hottinger (1788\u20131827), Josef Wintergerst (1783\u20131867) e Joseph Sutter (1781\u20131866). Gli artisti, che si riunivano regolarmente e criticavano a vicenda le rispettive opere, il 10 luglio 1809, anniversario del loro primo incontro, fondarono la confraternita della Lega di San Luca (\"Lukasbund\"), giurando di restare sempre fedeli alla verit\u00e0, di combattere la maniera accademica e di resuscitare con ogni mezzo l'arte. Overbeck disegn\u00f2 l'emblema che doveva venir applicato sul retro di qualsiasi quadro. Tale emblema mostrava san Luca entro un arco con le lettere HWPOVS (Hottinger, Wintergerst, Pforr, Overbeck, Vogel, Sutter), negli angoli in alto una spada e una fiaccola, e in alto al centro la W con cui cominciava la parola \"Wahrheit\", ossia verit\u00e0. In basso, l'iscrizione: 10 Heu Mond 1809.\nA Roma.\nIl 20 giugno 1810 Overbeck, Pforr, Vogel e Hottinger giunsero nella Citt\u00e0 eterna, e grazie al direttore dell'Accademia di Francia a Roma ottennero di alloggiare nel monastero di Sant\u2019Isidoro. Qui condussero una vita in comune, dipingendo durante il giorno nel refettorio, mentre la sera discutevano dei propri lavori. Di solito posavano gli uni per gli altri, operando in linea di principio a memoria e non dipingendo mai dal vero modelli femminili. Non trattavano soggetti mitologici, n\u00e9 eventi storici contemporanei, ma temi dell'Antico e del Nuovo Testamento, oppure delle vite dei santi. Nel settembre 1811, giunse a Roma Peter von Cornelius, l'anno successivo Pforr mor\u00ec di tisi ad Albano. Dopo la morte di Pforr, Overbeck attravers\u00f2 una grave crisi spirituale, cercando rifugio nella religione e convertendosi nel 1813 al cattolicesimo, il che spavent\u00f2 il padre di Vogel, che fu richiamato subito in Svizzera. Poco dopo, anche Hottinger lasci\u00f2 Roma. Per l'attrazione verso il cattolicesimo, per il loro modo di vivere monastico e per la grande cappa e i capelli lunghi, furono chiamati Nazareni dal pittore Koch. Wilhelm Schadow e il fratello Rudolf giunsero a Roma nel 1813 e nel 1815 giunse Philipp Veit.\nCasa Bartholdy.\nIn quest'ultimo anno Jacob Salomon Bartholdy (1779\u20131825) , console generale di Prussia a Roma, affid\u00f2 al gruppo la decorazione di una sala della sua residenza a Palazzo Zuccari, oggi salone di ricevimento della Biblioteca Hertziana.\nIl ciclo rappresent\u00f2 la \"Storia di Giuseppe\": Cornelius esegui le scene con \"Giuseppe spiega il sogno del faraone\" e \"Giuseppe riconosciuto dai fratelli\", Overbeck dipinse \"Giuseppe venduto dai fratelli\" e la lunetta con i \"Sette anni di carestia\", Schadow la \"Tunica macchiata di sangue\" e \"Giuseppe in prigione\", Philipp Veit i \"Sette anni di abbondanza\" e \"Giuseppe e la moglie di Putifarre\". Gli affreschi, distaccati nel 1887, si trovano attualmente a Berlino.\nCasino Massimo.\nNel 1817 il marchese Carlo Massimo affid\u00f2 la decorazione della propria casa di campagna al Laterano, il Casino Massimo, al gruppo. Le tre stanze vennero decorate con scene epiche tratte da Dante Alighieri, Torquato Tasso, Ludovico Ariosto e Francesco Petrarca.\nLa stanza dedicata alla \"Divina Commedia\" di Dante fu inizialmente affidata a Cornelius; questi inizi\u00f2 a eseguire disegni preparatori per il soffitto, ma nel 1818 lasci\u00f2 Roma per Monaco, dove era stato richiamato da Ludwig di Baviera. Il marchese, su consiglio di Koch, affid\u00f2 la decorazione della stanza a Philipp Veit, il quale esegu\u00ec soltanto il soffitto con il \"Paradiso\", non sentendosi in grado di affrontare i temi del \"Purgatorio\" e dell'\"Inferno\", che sentiva poco congeniali. Infine fu Koch a completare gli affreschi della sala, eseguendo quelli sulle pareti, dedicati al Purgatorio e all'Inferno. Franz Horny dipinse le ghirlande di frutta e di fiori.\nNella sala del Tasso, Overbeck dipinse episodi e personaggi della \"Gerusalemme liberata\". Alla morte del marchese nel 1827 il pittore si consider\u00f2 sollevato dal contratto e part\u00ec per Assisi. Joseph F\u00fchrich, che si era unito al gruppo nello stesso anno e che risieder\u00e0 a Roma fino al 1829, venne perci\u00f2 incaricato di terminare gli affreschi; l'artista, pur utilizzando i propri schemi, si sent\u00ec in dovere di rispettare i temi gi\u00e0 stabiliti dal suo predecessore.\nNella camera centrale la decorazione, ispirata all'ariostesco \"Orlando furioso\", venne affidata a Julius Schnorr von Carolsfeld, a Roma nel 1818, che la condusse a termine da solo, dopo una lunga riflessione e un ampio studio delle figure attraverso numerosi disegni preparatori.\nMostra collettiva.\nNel 1819 i Nazareni organizzarono una mostra collettiva in occasione della visita dell'imperatore d' Austria. Friedrich Schlegel, consigliere di Metternich, scrisse una lunga descrizione della mostra, e, anche se l'imperatore non prest\u00f2 attenzione ai Nazareni, il principe ereditario di Baviera, futuro Luigi I, li ammir\u00f2 profondamente e in seguito li invit\u00f2 a trasferirsi a Monaco. Con la partenza di Schnorr per Monaco e di Fuhrich per Praga, Overbeck rest\u00f2 l'unico Nazareno a Roma, fino alla sua morte, avvenuta nel 1869."}
{"id": "322943", "revid": "729019", "url": "https://it.wikipedia.org/wiki?curid=322943", "title": "Gruppo Editoriale Lamprakis", "text": "Il Gruppo Editoriale Lamprakis \u00e8 una societ\u00e0 editrice greca, con sede ad Atene, che pubblica 2 quotidiani e numerose riviste.\nTra i suoi periodici sono da menzionare Ta Nea, che \u00e8 uno dei maggiori quotidiani del paese, e To Vima (letteralmente: la tribuna) che \u00e8 un'edizione domenicale.\nIl gruppo fu fondato da Dimitrios Lamprakis cui successe il figlio Christos Lambrakis, ritiratosi nel 2004. Da quell'anno il nuovo consigliere amministrativo del gruppo \u00e8 Iannis Psicharis."}
{"id": "322945", "revid": "124994072", "url": "https://it.wikipedia.org/wiki?curid=322945", "title": "Ludovic Giuly", "text": "Carriera.\nClub.\nLione e Monaco.\nComincia la sua carriera nelle file della societ\u00e0 di casa, il Lione, debuttando in Ligue 1 il 21 gennaio 1995 contro il , partita vinta dal Lione per 3-1.\nNella squadra della sua citt\u00e0 Giuly gioca per 4 anni, prima di passare al , durante il calciomercato invernale del 1998 per 6.4 milioni di euro.\nNel Principato Giuly vince il campionato nel 2000 e trascina la squadra in finale di Champions League nel 2004, segnando un gol di tacco nella gara di ritorno dei quarti di finale contro il . In finale, per\u00f2, \u00e8 costretto ad uscire per infortunio nel corso del primo tempo e la sua squadra \u00e8 poi sconfitta per 3-0 dal .\nBarcellona.\nNell'estate del 2004 le sue qualit\u00e0 ormai fanno gola a molti club, ma il Barcellona anticipa tutti gli altri e lo porta in Spagna per 7 milioni di euro. Giuly si affianca al brasiliano Ronaldinho e al camerunese Samuel Eto'o nell'attacco del Bar\u00e7a.\nI successi arrivano subito con la vittoria del campionato spagnolo e la supercoppa di lega, quindi arriva l'eliminazione negli ottavi di Champions League da parte del . L'annata 2005-2006 regala sia il titolo di campione spagnolo che quello della Champions, non prima di essersi presi la rivincita con il Chelsea sempre agli ottavi e dopo aver sconfitto in finale l'. In semifinale Giuly \u00e8 stato decisivo nella sfida di San Siro, segnando il gol che ha sconfitto per 1-0 il Milan. Nella Liga il giocatore francese ha segnato in totale 19 gol, di cui 11 nel primo anno. Con il Barcellona ha collezionato anche 22 presenze e 4 gol in Champions League.\nRoma.\nNell'estate del 2007 viene acquistato dalla Roma per 3,2 milioni di euro. In aggiunta, la squadra giallorossa corrisponder\u00e0 al Barcellona un'ulteriore somma di 400\u00a0000 euro per ciascuna delle successive tre stagioni in cui la stessa Roma acquisir\u00e0 il diritto a partecipare alla Champions League.\nLe sue caratteristiche tattiche hanno permesso alla Roma di impiegarlo in diversi ruoli nello scacchiere d'attacco studiato da Spalletti, che lo ha fatto agire sia da esterno che da trequartista alle spalle di Totti.\nHa segnato il suo primo gol con la maglia giallorossa contro il Siena alla seconda giornata del campionato italiano 2007/08; l'ultimo, a Udine contro l'Udinese nella 33\u00aa giornata. Determinante il gol al Milan alla 28\u00aa giornata; con la squadra sotto per 0-1, entra a met\u00e0 del secondo tempo e segna il pareggio; la partita finir\u00e0 poi 2-1 per i giallorossi grazie al successivo gol di Mirko Vu\u010dini\u0107.\nIn totale il francese realizza nella stagione 32 presenze (1.598 minuti) e 6 gol in Serie A.\nRealizza inoltre 6 presenze e una rete in Coppa Italia, il gol \u00e8 firmato nel 4-0 casalingo inflitto dalla Roma al Torino nella partita di ritorno degli ottavi di Coppa Italia (dove ha inoltre servito due assist).\nIn Champions League colleziona 9 presenze con un gol nella fase a gironi, nella vittoriosa trasferta di Kiev contro la Dinamo (4-1 il risultato finale in favore dei giallorossi).\nParis Saint-Germain.\nNonostante il discreto numero di presenze in giallorosso, il suo procuratore fornisce come motivazione la scarsa considerazione rilevata dal giocatore nella societ\u00e0, e le esigue presenze in campionato, visto che nel luglio 2008 firma un contratto triennale con il Paris Saint-Germain.\nUltimi anni.\nIl 9 agosto 2011, dopo essersi svincolato dal Paris Saint-Germain, firma un biennale con la squadra che lo aveva lanciato sul palcoscenico internazionale, il . Il 27 luglio 2012 rescinde il suo contratto.\nil 31 luglio 2012 viene ingaggiato dal Lorient, firmando un anno di contratto. A fine stagione annuncia il suo ritiro dal calcio professionistico.\nIn seguito firma con il Monts d'Or Azergues, squadra dilettantistica nella quale aveva mosso i suoi primi passi.\nGrazie anche a un suo gol, questa squadra batte l'Istres e passa ai sedicesimi di Coppa di Francia 2013-2014.\nAll'et\u00e0 di 40 anni decide di lasciare il calcio professionistico.\nNazionale.\nIn nazionale Giuly ha collezionato 17 presenze e 3 reti, tra il 2000 e il 2005. Con i \"Bleus\" ha vinto la FIFA Confederations Cup nel 2003.\nStatistiche.\nPresenze e reti nei club.\n\"Statistiche aggiornate al 26 maggio 2015.\""}
{"id": "322955", "revid": "436907", "url": "https://it.wikipedia.org/wiki?curid=322955", "title": "Fritz da Cat", "text": "Il nome deriva da \"Fritz the Cat\", gatto dei fumetti creato dal disegnatore Robert Crumb.\nBiografia.\nPrimi anni e album omonimo (1998).\nFritz da Cat \u00e8 nato a Genova da padre calabrese e madre genovese, trasferendosi successivamente a Milano. Esordisce nel mondo della musica nel 1998, quando pubblica l'album omonimo. Il disco riscuote un buon successo sulla scena underground grazie alle numerose collaborazioni: El Presidente, Left Side e Sab Sista, Bassi Maestro, Turi &amp; Compari, DJ Gruff, Maury B, DJ Lugi, Marya, Didez, Yoshi, Piotta e Cricca Dei Balordi. La prima edizione contiene il brano di DJ Gruff \"1 vs 2\", un dissing agli Articolo 31, successivamente rimpiazzata da \"Sucker per sempre\".\n\"Novecinquanta\" e i Basley Click (1999-2001).\nL'anno seguente avviene la riconferma come produttore: Fritz pubblica \"Novecinquanta\", titolo scaturito dall'Akai 950, utilizzato dal produttore per realizzare le proprie basi strumentali. Gli ospiti del disco sono DJ Lugi, Piotta, Kaos, Neffa, Inoki e Joe Cassano, Bassi Maestro, Rido MC, Cush, Deda, Yoshi, DJ Inesha, Fabri Fibra, Lyricalz, Polare, Sean e Lord Bean. I pezzi di maggiore successo sono \"Non c'\u00e8 limite allo show\" (inserito nell'album solista di DJ Lugi, \"Ca'p\u00f9\"), \"Schiaffetto correttivo\", \"Se non fumassi\", \"Street Opera\", \"Cose preziose\" e \"Giorno e notte\" (inserita anche in \"Dio lodato\", album postumo di Joe Cassano).\nNel 2001 Fritz da Cat crea il progetto Basley Click, dando vita all'album \"The Album\". Il progetto vede Fritz da Cat alle produzioni dei beat, Fede (rapper del duo Lyricalz) e Fabri Fibra al microfono, a dar vita a un album pi\u00f9 completo e omogeneo dal punto di vista musicale e contenutistico, in quanto non semplicemente una compilation. Il disco contiene collaborazioni di DJ Lugi, Turi e Nesli, ed \u00e8 stato registrato e mixato nello studio milanese di Bassi Maestro, con l'ausilio dello stesso Bassi. \"The Album\" \u00e8 un'autoproduzione, realizzata con mezzi ridotti e non supportata da alcuna pubblicizzazione, tuttavia ottiene successo nell'underground e ben presto le copie esauriscono.\nRitorno sulle scene musicali (2011-presente).\nDopo circa dieci anni di inattivit\u00e0, nel 2011 Fritz da Cat ritorna nella scena hip hop italiana producendo diversi beat per esponenti pi\u00f9 o meno noti della scena, da Gu\u00e9 Pequeno, a Fedez, passando per Noyz Narcos e Clementino. In questo periodo sono iniziati i lavori per il quarto album in studio, la cui uscita avviene nell'autunno 2013.\nIl 30 agosto 2013 \u00e8 stato pubblicato in allegato alla rivista \"la Repubblica XL\" l'album \"Leaks\", anticipazione di \"Fritz\" che racchiude i primi dieci brani presenti in quest'ultimo. \"Fritz\" \u00e8 stato pubblicato il 1\u00ba ottobre 2013 e vanta la partecipazione di gran parte della attuale scena rap/hip-hop italiana (pi\u00f9 o meno underground), come Fabri Fibra, Bassi Maestro, Noyz Narcos, Dargen D'Amico, Ghemon, Turi e numerosi altri.\nNel 2014 ha partecipato al film \"Numero zero - Alle origini del rap italiano\", mentre nel mese di maggio 2015 \u00e8 stata annunciata la pubblicazione di un album in studio realizzato con la collaborazione del rapper Noyz Narcos. Intitolato \"Localz Only\", l'album \u00e8 stato pubblicato il 1\u00ba giugno dello stesso anno dalla Universal Music Group; ad anticiparne l'uscita \u00e8 stato il videoclip della title track \"Localz Only\", uscito il 14 maggio."}
{"id": "322960", "revid": "84184", "url": "https://it.wikipedia.org/wiki?curid=322960", "title": "Tour de France 2003", "text": "Il Tour de France 2003, novantesima edizione della corsa e Tour del centenario, prese il via il 5 luglio da Parigi e si concluse il 27 luglio con la classica passerella sugli Champs-\u00c9lys\u00e9es, sempre a Parigi.\nSi tratta della quinta di sette edizioni consecutive del Tour senza vincitore, a causa della squalifica, sancita successivamente nel tempo una volta emerso lo scandalo doping che lo coinvolse, dello statunitense Lance Armstrong.\nIl 23 agosto 2005, una inchiesta del giornale sportivo \"L'\u00c9quipe\", accompagnata dall'analisi di un campione di urina, ha dimostrato che Lance Armstrong risult\u00f2 positivo all'eritropoietina (EPO) durante il Tour del 1999. \nIl 22 ottobre 2012 l'UCI riconobbe la sanzione imposta dall'USADA a Lance Armstrong, accusato di aver utilizzato sostanze dopanti durante la sua permanenza alla US Postal Service, e conferm\u00f2 di fatto la cancellazione delle sue sette vittorie al Tour de France. Il 26 ottobre la stessa UCI ufficializz\u00f2 la decisione di non attribuire ad altri corridori le vittorie ottenute dallo statunitense e di non modificare i piazzamenti degli altri ciclisti.\nTale decisione, seppure tardiva, simboleggi\u00f2 una sorta di ripudio da parte del Tour a quel difficile periodo.\nLance Armstrong aveva a lungo negato il sistematico utilizzo di pratiche dopanti nei suoi team; ma poi, messo con le spalle al muro anche dalle confessioni (spontanee presso la Usada, in interviste agli organi di stampa o in autobiografie) di alcuni dei suoi vecchi compagni di squadra, soltanto il 17 gennaio 2013, durante un'intervista con Oprah Winfrey, egli ammise per la prima volta di aver alterato illegalmente le proprie prestazioni sportive, sia durante il periodo in cui vinse i suoi sette Tour de France, sia durante il periodo precedente al cancro.\nAl secondo posto della graduatoria generale del Tour de France 2003 si classific\u00f2 nuovamente il passista-cronoman tedesco Jan Ullrich (al sesto podio su sei partecipazioni nella Grande Boucle, dopo altri quattro secondi posti ed il trionfo nella edizione del 1997).\nNella terza posizione della classifica generale si piazz\u00f2 il finisseur kazako Aleksandr Vinokurov (per la prima ed unica volta in carriera salito sul podio dei Campi Elisi).\nPercorso.\nIl percorso del Tour de France 2003 prevedeva 20 tappe pi\u00f9 un prologo iniziale, per un totale di 3\u00a0427,5\u00a0km intervallati da due giornate di trasferimento, il 16 luglio e il 22 luglio. Il paese veniva attraversato in senso orario: sette erano le tappe di montagna, tre sulle Alpi e quattro sui Pirenei, mentre dieci quelle pianeggianti. Le prove a cronometro erano in tutto quattro, tre individuali (il prologo, la 12\u00aa e la 19\u00aa frazione) e una a squadre, nella quarta frazione.\nResoconto degli eventi.\nAl Tour de France 2003 parteciparono 198 corridori. Di questi 147 arrivarono al traguardo finale di Parigi; dopo l'esclusione di Lance Armstrong ne rimangono classificati 146. Le squadre partecipanti erano 6 francesi, 4 italiane, 4 spagnole, 3 tedesche, 2 belghe, 1 olandese, 1 danese, 1 statunitense. I corridori partecipanti erano 43 spagnoli, 39 francesi, 35 italiani, 18 tedeschi, 8 belgi, 7 australiani, 7 olandesi, 6 statunitensi, 5 russi, 4 svizzeri, 4 danesi, 3 austriaci, 3 colombiani, 2 ucraini, 2 cechi, 1 croato, 1 sudafricano, 1 britannico, 1 norvegese, 1 estone, 1 svedese, 1 sloveno, 1 lettone, 1 portoghese, 1 kazako, 1 venezuelano, 1 ungherese.\nLa corsa fu molto combattuta. Il tedesco Jan Ullrich batt\u00e9 infatti Armstrong nella prima gara a cronometro e la battaglia fra i due si fece serrata sulle montagne; a essi si aggiunse Aleksandr Vinokurov, che grazie ad attacchi spettacolari rimase sempre vicino alla testa della corsa (sino a Luz-Ardiden, dove fu costretto a cedere).\nDopo le tappe pianeggianti, quattro delle quali vinte in volata da Alessandro Petacchi, la prima tappa di montagna, con arrivo a Morzine, fu appannaggio di Richard Virenque, che fece sua anche la maglia gialla. Il giorno dopo, sull'Alpe d'Huez, and\u00f2 a vincere lo spagnolo Iban Mayo (il quale concluse la corsa al sesto posto) mentre il simbolo del primato pass\u00f2 sulle spalle di Armstrong, che da l\u00ec in poi non lo perse pi\u00f9.\nIl giorno dopo, nella tappa di Gap, lo spagnolo Joseba Beloki, fino ad allora secondo nella generale a 40\" dalla testa, dovette abbandonare la corsa in seguito alla frattura del femore, rimediata in una rovinosa caduta in discesa; nella stessa azione rischi\u00f2 anche di coinvolgere Armstrong, che si vide costretto a uscire di strada e a percorrere un breve tratto in un campo.\nUllrich, dopo aver vinto la cronometro di Cap'D\u00e9couverte, attacc\u00f2 sul Tourmalet nella tappa di Luz-Ardiden, non riuscendo per\u00f2 a staccare Armstrong. Nell'ultima salita della medesima frazione lo statunitense cadde a terra dopo aver impattato contro il sacchetto giallo del rifornimento sventolato da un giovane spettatore; il gruppo di testa, fermato da Hamilton, attese che rientrasse: Armstrong quindi contrattacc\u00f2 e and\u00f2 a vincere la frazione.\nLo statunitense Tyler Hamilton vinse la tappa di Bayonne dopo una lunga fuga solitaria, riuscendo a lottare con gli altri big pur avendo riportato la frattura di una clavicola in una delle prime tappe e finendo poi al quarto posto in classifica generale. Nell'ultima decisiva cronometro, vinta da David Millar, Armstrong amministr\u00f2 il vantaggio di 1'05\" su Ullrich, che invece cadde perdendo diversi secondi. Il tedesco chiuse al secondo posto in classifica generale per la quinta volta al Tour.\nDopodich\u00e9, dal 2005 al 2012, si succedettero nella maniera sopra citata le decisioni che corressero la classifica di questa edizione del Tour de France."}
{"id": "322999", "revid": "1870058", "url": "https://it.wikipedia.org/wiki?curid=322999", "title": "Donna Summer", "text": "La notoriet\u00e0 di Donna Summer \u00e8 dovuta principalmente a una serie di successi discografici, ottenuti soprattutto negli anni settanta, che le valsero il titolo di \"Queen of Disco\" (\"regina della disco music\"). Brani come \"I Feel Love\" e \"Hot Stuff\", infatti, sono stati inseriti nella lista delle 500 canzoni pi\u00f9 belle di tutti i tempi secondo Rolling Stone. Con oltre 150 milioni di dischi venduti nel corso della sua ultraquarantennale carriera, \u00e8 entrata nel novero degli artisti che hanno raggiunto il maggior numero di vendite nella storia della musica.\nDonna Summer rappresenta una rarit\u00e0 nel panorama della musica disco degli anni settanta: sebbene sia stata una delle artiste pi\u00f9 note di quel genere, il suo repertorio includeva anche brani R&amp;B, rock e gospel.\nDonna Summer ha vinto premi tra i pi\u00f9 prestigiosi, tra cui 6 American Music Awards e 5 Grammy Awards; \u00e8 stata inoltre interprete di una canzone, \"Last Dance\", il cui autore \u00e8 stato premiato con un Golden Globe e un Premio Oscar; nel 1992 \u00e8 stata premiata con una stella da parte della Hollywood Walk of Fame. Nel 2013, dopo la sua morte, \u00e8 stata inserita nella Rock and Roll Hall of Fame.\nDonna Summer \u00e8 stata anche la prima cantante ad avere tre doppi album consecutivi al primo posto della Billboard 200 e quattro singoli al primo posto in un solo anno. Il compositore e produttore Giorgio Moroder ha descritto il lavoro svolto con lei come \u00abl'inizio della musica elettronica\u00bb.\nBiografia.\nLaDonna Adrian Gaines nasce la notte di San Silvestro del 1948 a Boston, terza di sette figli. Gi\u00e0 all'et\u00e0 di otto anni inizia a cantare nel coro della chiesa. Nel 1968 Donna lascia gli Stati Uniti per trasferirsi in Germania Ovest dove viene scritturata per la versione tedesca del celebre musical \"Hair\". Si sposa con l'austriaco Helmut Sommer che conosce a Monaco di Baviera da cui ha una figlia, Mimi Sommer; il suo nome d'arte deriva proprio dall'anglicizzazione del cognome del primo marito.\nInizialmente Donna lavora come modella part-time, fino a quando incontra il suo futuro e fedele collega Moroder. Nel 1974, con la collaborazione di Giorgio Moroder, incide il suo primo successo europeo, \"The Hostage\", incluso nell'LP \"Lady of the Night\", album che riscuote ottimo successo in Europa, ma non negli Stati Uniti.\n1975: Scandalo e successo universale... \"Love to Love You Baby\".\nNel 1975 pubblica l'album \"Love to Love You Baby\" che la render\u00e0 nota anche al mercato statunitense grazie alla distribuzione della Casablanca Records. In questo disco \u00e8 inclusa una traccia lunga diciassette minuti, la \"title track\", preludendo all'attenzione che Donna Summer porr\u00e0 nella realizzazione di album a lunga durata piuttosto che nella pubblicazione di molti singoli, costituendo e stabilendo un modello per la disco music. Il singolo apripista, \"Love to Love You Baby\", arriva ai vertici delle classifiche di tutto il mondo. L'idea di una traccia lunga circa 17 minuti spaventa addirittura Summer stessa, ma il suo fedele collega e produttore Moroder dice di voler realizzare una traccia sexy e sensuale sul modello della canzone di fama parigina \"Je t'aime... moi non plus.\"\n\"Time Magazine\" ha contato gli orgasmi emessi da Summer, in totale 22, che ne hanno fatto un record nella storia della musica. I gemiti di Jane Birkin e di Donna Summer sono troppo espliciti: alcuni critici musicali definiscono \"Love to Love You Baby\" una canzone troppo erotica per la circolazione radiofonica e vietano alle stazioni radiofoniche la circolazione della canzone, per\u00f2 nelle discoteche la canzone riscuote vastissimo successo, spingendo vertiginosamente le vendite dell'album e del solo singolo.\n1976: \"A Love Trilogy\" e \"Four Seasons of Love\".\n\"A Love Trilogy\" e il concept album \"Four Seasons of Love\", pubblicati entrambi nel 1976, riscuotono un vasto successo in tutto il mondo e specialmente in Germania e Italia. \"A Love Trilogy\" procede nella stessa vena del primo album, sfornando singoli di successo come \"Try me, I Know We Can Make it\", canzone occupata da ben 4 melodie ben distinte in stile disco (\"Try me\", \"I Know\", \"We Can Make it\" e \"Try me, I Know We Can Make it\") e la cover in stile disco della canzone \"Could it be Magic\".\n\"Four Seasons of Love\" invece racconta una storia d'amore paragonata alle quattro stagioni. Da qui vengono estratti la hit disco \"Spring Affair\" e la romantica ballata \"Winter Melody\". Entrambi i dischi riscuotono successo, riuscendo a far vendere oltre 10 milioni di dischi (tra \"A Love Trilogy\" e \"Four Seasons of Love\"), pertanto vengono certificati. In questo periodo, Summer ottiene il titolo di \"First Lady of Love\" (\"La prima signora dell'amore\") per la sua forte sensualit\u00e0 e per la sua bellissima immagine.\n1977: \"I Remember Yesterday\" e \"Once Upon a Time\", l'inizio della musica elettronica.\nNel 1977 pubblica \"I Remember Yesterday\", un altro concept album in cui si trova \"I Feel Love\", singolo che, oltre a costituire una delle maggiori hit della cantante avr\u00e0 enorme influenza su diversi generi musicali, tra i quali si annoverano in particolare la disco music, la musica elettronica e la musica techno. In particolare, in Italia conquista la vetta della classifica settimanale e si resta per diciotto settimane nella top ten, divenendo il quinto singolo pi\u00f9 venduto dell'anno. \"I Feel Love\" \u00e8 stata una delle sperimentazioni musicali tra le pi\u00f9 importanti della storia della musica. Altre hit da quest'album sono \"Love's Unkind\" e la title-track \"I Remember Yesterday\", mentre \"Back in Love Again\" riscontra un successo minore.\nL'album riscontra ottimi risultati in tutto il mondo e le vendite dell'album e quelle dei singoli combinate raggiungono circa 10 milioni di dischi venduti e di conseguenza anch'essi certificati. Inoltre Donna, con il singolo \"I Feel Love\", ottiene la sua prima nomination agli American Music Awards. Altro concept album, sempre pubblicato nel 1977, \u00e8 stato \"Once Upon a Time\". Qui, Summer si presenta come una moderna \"Cenerentola\" che si immerge nella disco music. Notevoli hit estratte da questo concept sono la storia di un romantico incontro \"I Love You\" e la scatenata \"Rumor Has it\". Hit meno famose invece, \"Once Upon a Time\", usata anche nello special dedicato a Donna, e la fiabesca \"Fairy Tale High\". Un'altra hit di discreto successo \u00e8 il singolo \"Down, Deep Inside\", estratto dalla colonna sonora del film \"Abissi\" (1977).\n1978: \"Last Dance\" e \"Live And More\", ulteriore conquista.\nSummer ottiene un altro successo interpretando il ruolo di una ragazza di talento nel film \"Thank God It's Friday\". Nella colonna sonora della pellicola Summer registra tre brani, di cui la mega disco hit \"Last Dance\". Con questo singolo Donna vince diversi premi, tra cui un Grammy Award, mentre l'autore del brano Paul Jabara ricevette un Premio Oscar e un Golden Globe alla migliore canzone. Sempre nel 1978 produce \"Live And More\", un album live che contiene \"MacArthur Park\" e \"Heaven Knows\", cantata con i Brooklyn Dreams. Entrambe ottengono elevato successo a livello mondiale ed entrambi i singoli vengono certificati e nominati. Queste due tracce sono presenti nell'album sotto forma di un medley lungo oltre 17 minuti, intitolato \"MacArthur Park Suite\". Completa l'album la traccia intitolata \"One of a Kind\". Nel frattempo con Moroder incomincia a progettare la realizzazione del suo prossimo album di inediti.\n1979: \"Bad Girls\" e il greatest hits \"On The Radio\", la fama planetaria.\nNel 1979 Donna Summer pubblica \"Bad Girls,\" l'album di maggior successo della sua carriera. In quest'album, Summer si sbilancia nel mondo del rock, senza abbandonare la fusione con la sua arte, la disco music. Da quest'album vengono estratti brani \"immortali\" che diventano veri campioni della disco music. Si paragona questa innovazione alla svolta di \"Love to Love You Baby\" e \"I Feel Love\". Il singolo apripista \u00e8 la mega disco hit universale \"Hot Stuff\", singolo le cui vendite superano di gran lunga i 5 milioni di copie permettendo a Summer di vincere il suo secondo Grammy come miglior performance rock. Il secondo singolo, anch'esso di successo rilevante, \u00e8 la title-track \"Bad Girls\" che ottiene un American Music Award. Altri singoli da esso estratti sono \"Dim All The Lights\", anch'esso certificato come i suoi predecessori, \"Sunset People\", \"Walk Away\" e \"Our Love\". L'album \"Bad Girls\" riceve premi e vende oltre 11 milioni di dischi, senza contare i singoli.\nSei mesi dopo pubblica il suo primo greatest hits \"On The Radio\", che diventa il terzo album consecutivo di Summer al n. 1 della Billboard. Qui sono presenti altre due megahit: \"On The Radio\" (brano incluso nel film \"Foxes\") e \"No More Tears (Enough is Enough)\" cantata assieme a Barbra Streisand, entrambe certificate e di successo planetario. La compilation \u00e8 stata definita come un unico medley che include i pi\u00f9 grandi successi di Summer, anche se non sono presenti \"Could it be Magic\" e \"Spring Affair\".\nDal 1980 agli ultimi anni.\nNel 1980 Donna Summer lascia la Casablanca Records e firma per la Geffen Records, casa per cui scrive l'album \"The Wanderer\" e \"I'm a Rainbow\", che prima del 1996 non fu pubblicato per timore di un flop. Per ordine dell'etichetta discografica la cantante abbandona gli autori storici Moroder e Bellotte, a favore dell'affermato Quincy Jones.Con Quincy Jones pubblica l'album \"Donna Summer\", di cui spopolano le canzoni \"Love Is in Control (Finger on the Trigger)\", \"The Woman in Me\" e \"State of Independence\". I primi anni ottanta rappresentano una frenata nella carriera della cantante, per via della nascita delle due figlie, Brooklyn Sudano (divenuta in seguito attrice) e Amanda Sudano (divenuta in seguito cantante), e anche per le controversie che la videro coinvolta in uno scandalo giornalistico: secondo una dichiarazione attribuitale, Donna Summer disprezzava la comunit\u00e0 gay e fu oggetto pertanto di pesanti accuse. La cantante neg\u00f2 ogni cosa e anzi appoggi\u00f2 negli anni seguenti la \"Gay Men's Health Crisis\" di Carnegie. Riprese a rientrare nelle classifiche con \"She Works Hard For The Money\" e il singolo del 1989 \"This Time I Know It's for Real\" diventa un successo prima in Europa e in seguito negli Stati Uniti. Negli anni novanta preferisce esibirsi in duetti (celebre quello con Liza Minnelli) e in cover (tra cui \"Con te partir\u00f2\" di Andrea Bocelli). Nel 1994 elogia pubblicamente la cantante italiana Giorgia Todrani per la sua voce black.\nSempre negli anni novanta pubblica alcuni famosi singoli come \"Love is The Healer\", molto popolare oltreoceano, e \"Carry On\", canzone con cui vinse il primo Grammy come miglior singolo dance. Nel 2000 \u00e8 la voce della colonna sonora del film: \"Pok\u00e9mon 2 - La forza di uno\" con il brano \"The Power of One\", distribuita da Warner Bros. Records. Nel 2004 entra per prima nella \"Dance Music Hall of Fame\", insieme ai Bee Gees e a Barry White. Al 2005 Donna Summer vince 5 Grammy Award e 6 \"American Music Awards\", 24 dischi d'oro e di platino negli Stati Uniti e 19 dischi d'argento in Gran Bretagna. Nel maggio del 2008, dopo 17 anni, pubblica un nuovo album che include 13 canzoni inedite tra cui \"The Queen Is Back\" (\"la regina \u00e8 tornata\").\nMorte.\nMalata di cancro ai polmoni, \u00e8 morta il 17 maggio 2012 all'et\u00e0 di 63 anni, nella sua casa di Naples, localit\u00e0 marittima sulla costa ovest della Florida. Le esequie sono state celebrate presso la Christ Presbyterian Church di Nashville il 23 maggio successivo in forma privata e senza l'ammissione di telecamere, e la salma \u00e8 stata sepolta nell'Harpeth Hills Memory Gardens Cemetery di Nashville.\nOltre al marito Bruce Sudano e alle due figlie, alle esequie hanno partecipato il fratello Ricky Gaines e la sorella Linda, oltre agli amici musicisti Giorgio Moroder, David Foster e Natalie Grant. Il 17 aprile 2013, dopo anni di nomination, il suo nome \u00e8 stato inserito nella Rock and Roll Hall of Fame."}
{"id": "323006", "revid": "88740", "url": "https://it.wikipedia.org/wiki?curid=323006", "title": "Alfred Polgar", "text": "Biografia.\nViennese di origini ebraiche, fu un poliedrico esponente della letteratura austriaca.\nI suoi scritti si evolvono insieme a lui, partendo dal tratto \"fin de si\u00e9cle\" della \"gaia apocalisse\" per giungere alla critica sociale, di tendenze socialiste, del primo e secondo dopoguerra.\nPolgar \u00e8 un grande virtuoso della lingua tedesca, oltre che indiscusso maestro dell'ironia: un suo aforisma recita: \"Credo nella bont\u00e0 dell'uomo, ma mi fido pi\u00f9 della sua cattiveria\".\nFu un autore molto stimato in vita, che ebbe riconoscimenti da numerosi autori a lui contemporanei e a noi pi\u00f9 noti, quali Stefan Zweig, Joseph Roth, Walter Benjamin e altri ancora.\nScrisse per oltre sessant'anni toccando vari generi, ma fu nella pubblicistica e nel feuilleton che diede il suo meglio.\nFirm\u00f2 anche alcune collaborazioni con il cinema e il suo nome appare il diversi lavori televisivi sia come sceneggiatore che come traduttore delle opere adattate per il piccolo schermo. Nel 1932, cur\u00f2 la scenografia di \"Zum goldenen Anker\", un film diretto da Alexander Korda."}
{"id": "323015", "revid": "92723", "url": "https://it.wikipedia.org/wiki?curid=323015", "title": "Rabat (Gozo)", "text": "Rabat o Victoria (in maltese \"Ir-Rabat G\u0127awdex\" o \"Il-Belt Victoria\", in italiano, desueto, anche \"Rabato del Castello\") \u00e8 il capoluogo dell'isola di Gozo, Malta.\nStoria.\nLe sue origini risalgono ai primi insediamenti dell'Et\u00e0 del Bronzo, in seguito vi risiedettero fenici e romani, che per primi utilizzarono la \"Cittadella\", che presenta ai giorni nostri i profili pi\u00f9 moderni, come acropoli.\nIn origine la citt\u00e0 si chiamava \"Rabato del Castello\" (distinguendosi, in tal modo, dall'omonima Rabato della Notabile sull'isola di Malta), ma nel 1897 cambi\u00f2 nome in onore della Regina Vittoria."}
{"id": "323102", "revid": "1718925", "url": "https://it.wikipedia.org/wiki?curid=323102", "title": "Analisi strutturale (psicologia)", "text": "In psicologia clinica, l'analisi strutturale \u00e8 un percorso della descrizione diagnostica di un disturbo psichico o pi\u00f9 semplicemente di una consulenza psicologica puramente descrittiva.\nL'accezione \"strutturale\" indica l'oggetto dell'analisi: la struttura psichica, dell'Io e della personalit\u00e0.\nQuando ci si riferisce ad istanze o organizzazioni psichiche dotate di pi\u00f9 funzioni e componenti, l'analisi strutturale di questa entit\u00e0 psichica consiste in una identificazione dei rapporti dinamici fra le varie sotto-strutture e propriet\u00e0 funzionali.\nFanno parte dell'analisi strutturale le ipotesi sui meccanismi di difesa impiegati dall'Io, sull'integrit\u00e0 e flessibilit\u00e0 dell'Io (ad esempio nell'analisi delle psicosi o di alcune gravi forme di antisocialit\u00e0) e sui vari rapporti esistenti fra le istanze psichiche e le principali caratteristiche della personalit\u00e0.\nSpesso si usa associare l'analisi strutturale ad un'analisi descrittiva, mutuata dalla medicina, di sintomi e caratteristiche osservate in maniera diretta."}
{"id": "323106", "revid": "1632387", "url": "https://it.wikipedia.org/wiki?curid=323106", "title": "Gastonia burgei", "text": "Gastonia (il cui nome onora il paleontologo americano Rob Gaston) \u00e8 un genere estinto di dinosauro ankylosauro nodosauride vissuto nel Cretaceo inferiore, circa 126 milioni di anni fa (Barremiano), in quello che oggi \u00e8 lo Utah, Nord America. Il genere contiene due specie: la specie tipo \"G. burgei\" e \"G. lorriemcwhinneyae\". Come il suo stretto parente polacanthino \"Polacanthus\", il \"Gastonia\" possedeva uno spesso scudo sacrale e grandi spine cornee sulle spalle.\nDescrizione.\nQuesto dinosauro, lungo circa 5\u00a0m, apparteneva alla famiglia dei Polacantidi; era il vertebrato terrestre pi\u00f9 corazzato che sia mai esistito, dalla corporatura massiccia, \"Gastonia\" possedeva alcune protezioni caratteristiche: grandi spuntoni appiattiti e particolarmente acuminati sporgevano dai fianchi per tutta la lunghezza del corpo, e placche appuntite si ergevano dalla sua coda in una maniera tale che avrebbero potuto tagliare in due un oggetto posto fra di loro se solo l'animale avesse piegato il corpo. La regione pelvica era protetta, come in tutti i polacantidi, da un grande scudo osseo costituito da tubercoli fusi insieme. Il cranio era rinforzato e costruito in un modo che suggerisce possibili combattimenti testa a testa fra individui della stessa specie. In aggiunta a ci\u00f2, alcune \"corna\" simili a quelle degli anchilosauridi circondavano il cranio. Gli occhi, stranamente, erano direzionati in avanti, al contrario della maggior parte degli animali erbivori.\nPaleobiologia.\n\"Gastonia\" era un animale piuttosto comune nel Barremiano dello Utah. Accanto a questo grande erbivoro corazzato vivevano altri dinosauri, tra i quali il brachiosauride \"Cedarosaurus\", il terizinosauro \"Falcarius\", il presunto ornitolestide \"Nedcolbertia\" e soprattutto il grande dromeosauride \"Utahraptor\", il candidato pi\u00f9 probabile a un'eventuale predazione su \"Gastonia\"."}
{"id": "323108", "revid": "2266242", "url": "https://it.wikipedia.org/wiki?curid=323108", "title": "Brachiosauride", "text": ""}
{"id": "323122", "revid": "287204", "url": "https://it.wikipedia.org/wiki?curid=323122", "title": "Interface design", "text": "Interface design, letteralmente progettazione delle interfacce, \u00e8 comunemente intesa come l'attivit\u00e0 di progettazione dell'interfaccia utente (in inglese \"UI\", \"User Interface\") di un qualsiasi sistema informatico e software che dialoga con l'utente attraverso uno schermo.\nIn realt\u00e0 l'interfaccia uomo/macchina (nell'accezione pi\u00f9 comune la \"macchina\" \u00e8 il computer) non \u00e8 composta solo dall'interfaccia grafica che si visualizza virtualmente su uno schermo, ma comprende anche il sistema delle interfacce fisiche con cui l'utente interagisce, come tastiere, mouse, pulsanti, joystick, manopole, pannelli di controllo, segnalatori, indicatori e altri controlli fisici.\nPer cui la progettazione delle interfacce intesa in modo pi\u00f9 completo \u00e8 la progettazione del sistema di interfacce hardware e software con cui l'utente interagisce durante l'uso di un sistema informatico, di un macchinario o di un dispositivo elettronico. \u00c8 importante notare che ogni interfaccia \u00e8 un sistema complesso che a sua volta pu\u00f2 contenere altre interfacce e sistemi di interazione, ciascuno dotato di una propria logica di funzionamento e di interazione.\nWeb design.\nNel caso del Web design si studia l'aspetto grafico finale del prodotto in questione, affinch\u00e9 lo stesso possa ben apparire e catturare l'attenzione dell'utente che lo visita. Ci\u00f2 dipende fortemente dal target del sito web, la tematica trattata e l'individuo, l'azienda, l'associazione, o la societ\u00e0 che pubblicizza.\nProcessi.\nLa progettazione dell'interfaccia utente richiede una buona comprensione delle esigenze dell'utente. Si concentra principalmente sulle esigenze della piattaforma e sulle aspettative degli utenti. Ci sono diverse fasi e processi nella progettazione dell'interfaccia utente, alcuni dei quali sono pi\u00f9 richiesti di altri, a seconda del progetto.\nRequisiti.\nLe caratteristiche dinamiche di un sistema sono descritte in termini di requisiti di dialogo contenuti in sette principi della parte 10 della norma sull'ergonomia, la ISO 9241. Questo standard stabilisce un quadro di \"principi\" ergonomici per le tecniche di dialogo con definizioni di alto livello e applicazioni illustrative ed esempi dei principi. I principi del dialogo rappresentano gli aspetti dinamici dell'interfaccia e possono essere per lo pi\u00f9 considerati come la \"sensazione\" dell'interfaccia. I sette principi del dialogo sono:\nIl concetto di usabilit\u00e0 \u00e8 definito dallo standard ISO 9241 in base a efficacia, efficienza e soddisfazione dell'utente. La parte 11 fornisce la seguente definizione di usabilit\u00e0:\nEfficacia, efficienza e soddisfazione possono essere viste come fattori di qualit\u00e0 dell'usabilit\u00e0. Per valutare questi fattori, \u00e8 necessario scomporli in sotto-fattori e, infine, in misure di usabilit\u00e0.\nRicerca.\nIl design dell'interfaccia utente \u00e8 stato un argomento di considerevole ricerca, anche sulla sua estetica. Gli standard sono stati sviluppati gi\u00e0 negli anni '80 per definire l'usabilit\u00e0 dei prodotti software. Una delle basi strutturali \u00e8 diventata il modello di riferimento dell'interfaccia utente IFIP. Il modello propone quattro dimensioni per strutturare l'interfaccia utente:\nQuesto modello ha notevolmente influenzato lo sviluppo dello standard internazionale ISO 9241 che descrive i requisiti di progettazione dell'interfaccia per l'usabilit\u00e0. Il desiderio di comprendere i problemi dell'interfaccia utente specifici dell'applicazione nelle prime fasi dello sviluppo del software, anche se un'applicazione veniva sviluppata, ha portato alla ricerca sugli strumenti di prototipazione rapida della GUI che potrebbero offrire simulazioni convincenti di come un'applicazione reale potrebbe comportarsi nell'uso di produzione. Alcune di queste ricerche hanno dimostrato che un'ampia variet\u00e0 di attivit\u00e0 di programmazione per software basato su GUI pu\u00f2, infatti, essere specificata attraverso mezzi diversi dalla scrittura di codice di programma.\nLa ricerca \u00e8 fortemente motivata dalla crescente variet\u00e0 di dispositivi che possono, in virt\u00f9 della legge di Moore, ospitare interfacce molto complesse."}
{"id": "323140", "revid": "22356", "url": "https://it.wikipedia.org/wiki?curid=323140", "title": "Dromeosauride", "text": ""}
{"id": "323144", "revid": "7336", "url": "https://it.wikipedia.org/wiki?curid=323144", "title": "Jeroboam", "text": ""}
{"id": "323151", "revid": "36426", "url": "https://it.wikipedia.org/wiki?curid=323151", "title": "Imposta regionale sulle attivit\u00e0 produttive", "text": "L'imposta regionale sulle attivit\u00e0 produttive, nota anche con l'acronimo IRAP, \u00e8 un'imposta istituita in Italia con il decreto legislativo 15 dicembre 1997, n. 446 e attualmente in vigore.\nLa sua istituzione nel 1997 sostitu\u00ec i seguenti tributi:\nI suddetti tributi furono aboliti a decorrere dal 1\u00ba gennaio 1998. L'IRAP fu istituita dal governo Prodi, dall'allora Ministro delle finanze Vincenzo Visco. Con la Finanziaria 2008 assume la natura di imposta dello Stato il cui gettito e gestione sono lasciati alla Regione e, nella sua applicazione pi\u00f9 comune, colpisce il valore della produzione netta delle imprese, ossia, in termini generali, il reddito prodotto comprensivo dei costi per il personale e degli oneri e dei proventi di natura finanziaria.\n\u00c8 l'unica imposta a carico delle imprese che \u00e8 proporzionale al fatturato e non applicata all'utile di esercizio. La legge che l'ha istituita prevede che il 90% del gettito ottenuto sia attribuito alle regioni allo scopo di finanziare il Fondo sanitario nazionale, come quota parte della spesa pubblica. Nel 2011 il gettito dell'IRAP ha finanziato il 30% della spesa sanitaria italiana.\nSoggetti passivi d'imposta.\nSono soggetti all'Irap (art. 3 D.Lgs. n. 446/97):\nDeterminazione dell'imponibile.\nLa base imponibile si determina in maniera differente a seconda che il soggetto passivo sia:\n\u00c8 da notare che, se il contribuente esercita attivit\u00e0 differenti, la base imponibile su cui si applica l'aliquota \u00e8 costituita solamente dalla somma di quelle positive. Ad esempio, se un contribuente ha una base imponibile di \u20ac 100.000 relativa a un'impresa commerciale ed \u00e8 anche produttore agricolo con una base imponibile pari a 20.000 \u20ac, l'aliquota sar\u00e0 applicata a una base imponibile di 120.000 \u20ac.\nImprese commerciali.\nLa base imponibile \u00e8 data dalla differenza tra le voci classificabili nel valore della produzione come definito nello schema di bilancio del Codice Civile e le voci classificabili nel costo della produzione dello stesso schema. Dal costo della produzione \u00e8 necessario escludere il costo del personale dipendente, le perdite su crediti (anche se di natura estimativa, come accantonamenti e svalutazioni) e gli interessi eventualmente compresi all'interno dei canoni di leasing.\nI costi vanno considerati con le stesse regole di deduzione previste dalla normativa Irpef e Ires. In linea generale un costo non deducibile dal reddito ai fini Ires, ad esempio per una Srl, non sar\u00e0 deducibile neppure dall'imponibile Irap.\nAnche i soggetti non obbligati alla redazione del bilancio previsto dal Codice Civile (quindi snc, sas e imprese individuali con un volume d'affari inferiore a certi limiti) dovranno comunque riclassificare i propri costi e i propri ricavi in detto schema per determinare l'imponibile Irap.\nProduttori agricoli.\nLa base imponibile si determina come differenza tra l'ammontare dei corrispettivi e l'ammontare degli acquisti effettuati per la produzione come risultano da quanto dichiarato nella dichiarazione Iva.\n\u00c8 possibile scegliere di determinare l'imponibile come previsto per le imprese commerciali.\nI produttori agricoli esonerati dall'Iva sono altres\u00ec esclusi anche dall'Irap.\nEnti non commerciali e pubblici.\n\u00c8 necessario operare due distinzioni. La prima in relazione alla tipologia di soggetto distinguendo tra Ente non commerciale o Amministrazione pubblica.\nPer le Amministrazioni pubbliche era previsto uno specifico modello di dichiarazione (IRAP-AP) fino al 2008 (periodo fiscale 2007), mentre dal 2009 (periodo fiscale 2008) la dichiarazione \u00e8 unica per tutti, prevedendo diversi quadri a seconda della tipologia del contribuente (per le amministrazioni pubbliche sono i quadri IK, IR e IS). Nel caso in cui l'Amministrazione pubblica sia esclusa dalle imposte sui redditi, il requisito di commercialit\u00e0 ricade sulla Rilevanza IVA (Enti definiti dall'art. 74 del TUIR).\nBanche e assicurazioni.\nLe banche, le assicurazioni e altri tipi particolari di attivit\u00e0 quali le societ\u00e0 di intermediazione mobiliare (SIM) e le Sicav seguono norme particolari nella determinazione dell'imponibile.\nAliquota e calcolo dell'imposta.\nL'importo da versare si ottiene applicando alla base imponibile, detta Valore della Produzione Netta, un'aliquota secondo quanto previsto dall'art. 16 del Decreto Legislativo n. 446 del 1997. Questo articolo prevede al primo comma l'aliquota del 3,90% (come modificata nel 2008; precedentemente era del 4,25%), al secondo l'aliquota differenziata dell'8,50% per le Amministrazioni pubbliche e al terzo comma la possibilit\u00e0 di elevare o ridurre la prima aliquota fino a un massimo dell'1%.\nNegli ultimi anni sono state introdotte alcune forme di abbattimento della base imponibile per le micro imprese, per l'inserimento nel mercato del lavoro e per la ricerca sotto forma di deduzione.\nCon la legge finanziaria per il 2005 \u00e8 stata stabilita la possibilit\u00e0 per le Regioni di elevare l'aliquota ordinaria dell'1% in caso di sfondamento della spesa sanitaria. Tale possibilit\u00e0 \u00e8 divenuta obbligo nella Finanziaria 2006 e ha comportato l'aumento dell'aliquota ordinaria al 5,25% per l'Abruzzo, la Campania, il Lazio, il Molise e la Sicilia relativamente agli anticipi dell'IRAP del 2006.\nCon la legge finanziaria 2007 nell'ambito degli interventi noti come riduzione del cuneo fiscale \u00e8 stata introdotta la deduzione dall'imponibile dell'intero costo dei contributi assistenziali e previdenziali versati per i lavoratori dipendenti a tempo indeterminato e di una deduzione di 5.000 euro, rapportata ad anno, per ogni lavoratore dipendente a tempo indeterminato impiegato nel periodo d'imposta. La deduzione decorre dal 1\u00ba febbraio 2007 nella misura del 50% e per l'intero ammontare a decorrere dal 1\u00ba luglio 2007. La deduzione potr\u00e0 essere applicata con il primo acconto 2007 scadente il 18 giugno 2007 in quanto il decreto-legge n. 67/2007 ha eliminato il vincolo dell'approvazione comunitaria. Ci\u00f2 nonostante non sono del tutto esclusi vincoli di compatibilit\u00e0 con la normativa comunitaria sulla concorrenza, in particolare se le deduzioni non fossero estese agli operatori dei settori bancario, assicurativo e finanziario per il momento escluse dall'agevolazione (il Governo si \u00e8 impegnato a estendere la deduzioni anche a queste categorie), ma anche qualora venissero sollevate obiezioni su altri aspetti della nuova norma.\nCon la legge finanziaria 2008 (art. 1, comma 226) l'aliquota del 4,25% \u00e8 stata abbassata al 3,9%. Per le Regioni che avevano adottato una diversa aliquota, essendosi avvalse della possibilit\u00e0 di cui all'art. 16, comma 3 del D.Lgs. n. 446/1997, o essendo incorse nella misura richiamata sopra, relativa alla Finanziaria 2006, l'aliquota per il 2008 viene calcolata moltiplicando quella in vigore per il coefficiente 0,9176.\nNel 2011 i contribuenti soggetti all'aliquota di cui al comma 1 dell'art.16 del D.Lgs. n.446/1997, ossia le imprese commerciali, debbono calcolare il saldo del 2010 e gli acconti per l'anno in corso, tenendo conto che nelle Regioni Lazio, Calabria, Molise e Sicilia, si \u00e8 aggiunto un ulteriore 0,15%. Resta invariata l'aliquota dell'8,50% relativa alle Amministrazioni pubbliche e alla parte istituzionale degli Enti non commerciali.\nModalit\u00e0 di versamento.\nIl periodo d'imposta \u00e8 determinato con le stesse regole previste per le imposte sul reddito. Anche per le regole di dichiarazione e di versamento si seguono le stesse regole di Irpef e Ires.\nFino al periodo fiscale 2007 \u00e8 necessario allegare il modello della dichiarazione Irap (Quadro IQ) al modello Unico; successivamente in ottemperanza al disposto dell'art.1, comma 52 della Legge n. 244 del 2007 (Legge Finanziaria 2008) la dichiarazione non dovr\u00e0 pi\u00f9 essere presentata in forma unificata.\nIl versamento, per le imprese commerciali, dovr\u00e0 essere effettuato tramite il modello F24, sezione regioni, in due rate, generalmente da effettuarsi entro il 16 giugno (modifica con decorrenza 1\u00ba maggio 2007, precedentemente era il 20 giugno) e il 30 novembre dell'anno di competenza. Il saldo andr\u00e0 versato il 16 giugno (precedentemente era il 20 giugno) dell'anno successivo unitamente al primo acconto del periodo d'imposta in corso. \u00c8 previsto per la rata del 16 giugno il versamento nei 30 giorni successivi con la maggiorazione dello 0,4%.\nFanno eccezione al modello F24 le pubbliche amministrazioni che calcolano l'imponibile ai sensi dell'art. 10-bis del D.Lgs. n. 446/1997 che dal primo gennaio 2008 debbono utilizzare a tale scopo il modello F24-EP (Enti pubblici). Dal 14 marzo 2008 sono stati predisposti con la risoluzione n. 98/E i codici di versamento anche per la cosiddetta IRAP commerciale o mista, per quanto riguarda gli acconti e il saldo. Precedentemente, fino al 31 dicembre 2007 le pubbliche amministrazioni dovevano versare l'IRAP, sia quella Retributiva sia quella Commerciale, utilizzando il modello 124T, essendo vietato per loro, l'utilizzo del modello F24.\nConseguenza del divieto dell'utilizzo del modello F24 (diverso dall'F24-EP) per le pubbliche amministrazioni \u00e8 l'impossibilit\u00e0 di fare compensazioni tra IRAP e altre imposte.\nRimborso dell'imposta.\nL'Irap \u00e8 indeducibile dalle imposte sui redditi. Diversi contribuenti avevano proposto ricorso contro i provvedimenti di diniego da parte dell'Agenzia delle Entrate dei rimborsi richiesti per le imposte dirette pagate in conseguenza dell'indeducibilit\u00e0 dell'Irap. Alcune Commissioni Tributarie avevano ritenuto che la norma in questione (art. 1 D.Lgs. n. 446/1997) poteva risultare illegittima per violazione del principio di capacit\u00e0 contributiva e rimesso gli atti alla Corte Costituzionale.\nNell'attesa del giudizio, \u00e8 stato emanato il decreto-legge n. 185/2008 (convertito dalla legge n. 2 del 2009) il quale dispone che \u00e8 deducibile dalle imposte sul reddito una quota pari al 10% dell'Irap versata, qualora il contribuente abbia sostenuto costi del lavoro od oneri finanziari indeducibili.\nLa norma agisce retroattivamente ed \u00e8 quindi possibile presentare istanza di rimborso per la parte di imposta sul reddito pagata in eccesso, purch\u00e9 alla data del 29 novembre 2008 non fossero trascorsi 48 mesi dal versamento. Restano accoglibili, nei limiti indicati, le istanze di rimborso gi\u00e0 presentate..\nLa situazione pu\u00f2 essere chiarita da un esempio numerico:\nIn questo caso, ipotizzando che sussistano costi del lavoro od oneri finanziari indeducibili, il contribuente pu\u00f2 dedurre il 10% di 100 ovvero 10. Ne consegue che:\nCome si vede l'imposta sul reddito \u00e8 ridotta di 2,75: questo \u00e8 l'importo da richiedere a rimborso. In sostanza occorre applicare al 10% dell'Irap versata, l'aliquota dell'imposta sul reddito vigente nell'anno.\nQualora l'impresa sia in perdita, per effetto della deduzione potr\u00e0 ottenere una maggiore perdita che, potr\u00e0 portare in riduzione di altri redditi nell'anno o nei successivi secondo le norme ordinarie.\nStoria e critiche.\nL'Irap \u00e8 stata istituita nell'ambito della riforma della finanza locale che ha tra l'altro istituito anche l'addizionale regionale Irpef. Con la sua istituzione sono stati soppressi l'Ilor (Imposta locale sui redditi), Iciap, imposta sul patrimonio netto delle imprese, tassa di concessione governativa sulla partita Iva, contributo per il servizio sanitario nazionale (tassa della salute), contributi per l'assicurazione obbligatoria contro la tubercolosi, contributo per l'assistenza di malattia ai pensionati, tassa di concessione comunale e la tosap.\nL'imposta ha, sin dalla sua introduzione, suscitato notevoli polemiche. Questo in quanto, andando a colpire il reddito al lordo del costo del personale, grava in particolar modo su imprese ad alta intensit\u00e0 di manodopera riducendone la redditivit\u00e0. Inoltre l'Irap spesso viene pagata dalle imprese anche in presenza di una perdita di esercizio andando ulteriormente ad aggravarla. .\nL'imposta \u00e8 stata oggetto di diverse critiche e anche di alcuni ricorsi alla Corte Costituzionale per presunti vizi di costituzionalit\u00e0. A oggi (ma alcuni ricorsi sono ancora pendenti), la Corte ha respinto tutte le censure dei ricorrenti.\nParticolarmente importante la sentenza n. 156 del 2001, nella quale la Corte respingendo diverse questioni di legittimit\u00e0 sull'Irap, ha individuato il presupposto dell'imposta nel valore aggiunto prodotto da attivit\u00e0 autonomamente organizzate.\nAlla pronuncia sono seguite decine di sentenze delle Commissioni Tributarie, confermate anche in Cassazione, tendenti a escludere il pagamento dell'imposta e ad ammetterne il rimborso per i lavoratori autonomi privi di autonoma organizzazione. La stessa Agenzia delle Entrate ha accolto la tesi della necessit\u00e0 dell'autonoma organizzazione per i lavoratori autonomi, dando istruzioni agli uffici per l'abbandono del rilevante contenzioso in corso.. In ogni caso, doveva proseguire il contenzioso nei confronti di taluni imprenditori (dal punto di vista fiscale), come artigiani, agenti di commercio e promotori finanziari, che avevano avviato cause sostenendo anch'essi la mancanza di organizzazione. Secondo l'Agenzia delle Entrate, l'organizzazione \u00e8 infatti elemento necessario dell'attivit\u00e0 d'impresa svolta da questi soggetti. Le innumerevoli sentenze in materia di autonoma organizzazione hanno ormai fissato due principi, la cui prova deve essere fornita dal contribuente:\nRecentemente, la Cassazione ha sostenuto l'applicabilit\u00e0 del concetto di autonoma organizzazione, anche ad agenti di commercio e promotori finanziari. Secondo la Corte \u00e8 infatti irrilevante il fatto che tali attivit\u00e0 ai fini delle imposte sul reddito siano qualificate come redditi d'impresa, ben potendo le stesse essere svolte anche senza organizzazione. Il punto per\u00f2 \u00e8 ancora controverso.\nUn altro intervento contro l'Irap \u00e8 stato effettuato presso la Corte di Giustizia dell'Unione europea che \u00e8 stata chiamata a decidere se tale tributo fosse in realt\u00e0 un duplicato dell'Iva, come da parere dell'ormai famoso avvocato Jacobs. Tuttavia, il ricorso \u00e8 stato respinto: in data 3 ottobre 2006 la Corte ha dichiarato la compatibilit\u00e0 dell'IRAP col diritto comunitario (sentenza n. 82/2006).\nImposte analoghe in altri paesi.\nFrancia.\nNel 2010 \u00e8 stata introdotta la \"contribution \u00e9conomique territoriale\" a beneficio degli enti territoriali e composta da due imposte: la \"cotisation fonci\u00e8re des entreprisies\", simile a un'imposta sugli immobili aziendali; la \"cotisation sur la valeur ajout\u00e9e des entreprises\", con caratteristiche molto simili all'IRAP.\nL'Irap francese \u00e8 un'imposta proporzionale al fatturato e prevede una base imponibile (il valore aggiunto dell'impresa) con metodo di calcolo molto simile all'Irap italiana, che comprende il costo del personale, gli interessi passivi o il costo del capitale (di rischio e di debito) e gli utili d'esercizio. L'imposta \u00e8 progressiva con aliquote che vanno dallo 0% per fatturati inferiori ai 500.000 euro, fino all'1,5% per le imprese con fatturati superiori ai 50 milioni di euro.\nGermania.\nLa Gewerbesteuer \u00e8 un'imposta municipale sugli utili e il costo del capitale delle imprese. In particolare all'utile di esercizio si aggiunge nella base di calcolo il 25% degli interessi passivi e del costo del capitale comunque sostenuto. L'aliquota varia da municipalit\u00e0 a municipalit\u00e0. Il metodo di calcolo prevede che sull'utile d'esercizio (integrato degli interessi passivi e del costo del capitale) si applichi un'aliquota nazionale del 3,5%. Su tale base l'imposta \u00e8 calcolata applicando dei moltiplicatori stabiliti localmente, che non possono mai essere inferiori al 200%, collocandosi normalmente tra il 350% e il 400%. Le grandi citt\u00e0 applicano moltiplicatori anche del 490%. L'aliquota effettiva quindi va da un minimo del 7% (nel caso di moltiplicatore del 200%) fino al 17% (nel caso di moltiplicatore del 490%). L'imposta \u00e8 dovuta anche quando l'impresa \u00e8 in perdita.\nGiappone.\nLe municipalit\u00e0 giapponesi possono contare su imposte locali sui residenti e un'imposta locale sull'attivit\u00e0 di impresa che si compone di tre parti: una quota calcolata sugli utili d'impresa con aliquota che cresce progressivamente fino al 10%; una quota calcolata sul 'valore aggiunto' dell'impresa la cui base imponibile \u00e8 data dal costo del personale, gli interessi e gli affitti passivi, con aliquota variabile intorno allo 0,50%; una quota sul capitale netto (o patrimonio netto) con un'aliquota dello 0,2% circa. Queste imposte locali sull'attivit\u00e0 di impresa si aggiungono alle imposte nazionali.\nMessico.\nNel 2007 il Congresso messicano ha approvato un'imposta analoga all'Irap, denominata 'Impuesto Empresarial a Tasa \u00danica (IETU)'. L'imposta, definita anche 'flat tax', prevede un'aliquota unica da applicarsi sul valore aggiunto della produzione di impresa calcolato secondo il principio di cassa, cio\u00e8 tenendo conto degli effettivi pagamenti, e che deve essere versata se l'imposta \u00e8 pi\u00f9 elevata del corrispondente debito d'imposta calcolato sul reddito con le usuali modalit\u00e0. In altri termini, la IETU svolge il ruolo di una 'minimum tax'. L'aliquota \u00e8 del 17,5%. L'imposta quindi tassa gli utili d'impresa, gli interessi passivi, gli ammortamenti, i salari al lordo dei contributi sociali. Per quanto riguarda gli ammortamenti su macchinari e attrezzature, il costo d'acquisto viene dedotto nell'esercizio in cui \u00e8 avvenuto l'esborso di cassa, a prescindere dalla vita utile, e quindi gli ammortamenti calcolati nella determinazione del reddito d'impresa non sono deducibili negli anni successivi dalla IETU.\nSottoposto a giudizio di legittimit\u00e0 costituzionale, la Corte de Justicia de la Naci\u00f3n il 9 febbraio 2010 ne ha decretato la compatibilit\u00e0 costituzionale, alla quale hanno fatto seguito altre analoghe decisioni in tal senso.\nDurante l'iter di approvazione della legge istitutiva della IETU, le imprese statunitensi temevano che questa imposta, simile all'Imposta sul valore aggiunto fosse non deducibile ai fini della Convenzione per evitare la doppia imposizione tra Messico e Stati Uniti. Analogamente a quanto avvenuto per l'Irap italiana, nel 2007, l'Internal Revenue Service, l'agenzia esattoriale USA, ha stabilito, fino a nuova decisione, la detraibilit\u00e0 dell'imposta per le imprese residenti negli Stati Uniti operanti in Messico e soggette a imposizione sui redditi percepiti all'estero. Oggi oltre 40 paesi con cui il Messico ha siglato convenzioni contro le doppie imposizioni hanno ammesso la detraibilit\u00e0 della IETU.\nStati Uniti.\nDiversi stati impongono una gross receipts tax, un'imposta proporzionale al fatturato, diversa dalla imposta sulle vendite (sales tax) e in aggiunta a questa. La differenza rispetto all'imposta sulle vendite \u00e8 che non compare sullo scontrino e l'impresa \u00e8 l'unica responsabile. Ha effetti economici di accumulo nel ciclo di vita del prodotto simili a quelli dell'imposta sulle vendite, soprattutto nei settori poco integrati verticalmente.\nUngheria.\nCon la legge C del 1990 sulle imposte locali (\"Az 1990. \u00e9vi C. t\u00f6rv\u00e9ny\"), l'Ungheria ha introdotto l'imposta locale sulle attivit\u00e0 produttive ('helyi ipar\u0171z\u00e9si ad\u00f3t' - HIPA) gestita dalle municipalit\u00e0 locali. Analogamente all'IRAP, la base imponibile \u00e8 data dai ricavi di beni e di servizi al netto del costo delle materie prime e dei servizi esterni intermedi; soggetti passivi sono le attivit\u00e0 economiche condotte in forma di impresa o professionale, anche in via temporanea. L'aliquota \u00e8 del 2%, dovuta anche in caso di perdita d'esercizio. Sulla stessa base imponibile, per imprese di dimensione media e grande \u00e8 previsto un contributo aggiuntivo dello 0,3% destinato a finanziare l'innovazione e la ricerca.\nCon l'adesione dell'Ungheria all'Unione europea si \u00e8 posto il quesito della compatibilit\u00e0 di questo tributo con la VI Direttiva CEE del 1977 in materia di Imposta sul valore aggiunto, poi confluita nella direttiva europea 2006/112/EU. Nel 2007 la Corte di Giustizia dell'Unione europea \u00e8 stata chiamata a decidere se tale tributo fosse in realt\u00e0 un duplicato dell'Iva. In linea con una precedente decisione in materia di Irap per l'Italia, l'11 ottobre 2007 la Corte di Giustizia europea ha dichiarato la compatibilit\u00e0 del tributo locale ungherese col diritto comunitario in materia IVA (sentenza C 283/2006)."}
{"id": "323152", "revid": "597500", "url": "https://it.wikipedia.org/wiki?curid=323152", "title": "Radicchio di Chioggia", "text": "Il radicchio di Chioggia (in veneto chioggiotto \"radicio de Ciosa\") \u00e8 un prodotto ortofrutticolo italiano a indicazione geografica protetta.\nStoria e zona di produzione.\nLa vocazione all'orticoltura della zona di Chioggia \u00e8 testimoniata sin dai tempi antichi, tuttavia l'odierno Radicchio di Chioggia ha origini recenti. \u00c8 stato selezionato, infatti, verso il 1950 dal Variegato di Chioggia, un tipo molto variabile ottenuto negli anni 1930 dall'introduzione nella zona del Variegato di Castelfranco. Dal punto di vista botanico, tutte queste variet\u00e0 derivano da un incrocio tra l'indivia scarola a foglie di lattuga e il radicchio Rosso di Treviso tardivo.\nLa zona di produzione del tipo \"Tardivo\" coinvolge in tutto dieci comuni, appartenenti alle province di Venezia (Cavarzere, Chioggia, Cona), Padova (Codevigo, Correzzola) e Rovigo (Ariano nel Polesine, Loreo, Rosolina, Porto Viro, Taglio di Po). La zona di produzione del tipo \"Precoce\" \u00e8 limitata ai soli comuni di Chioggia e Rosolina.\nProduzione e descrizione.\nLa semina del tipo \"Precoce\" viene effettuata da inizio dicembre a fine aprile in semenzaio, oppure da inizio marzo direttamente in campo; la raccolta avviene tra aprile e l\u00e0 met\u00e0 di luglio. Il tipo \"Tardivo\" \u00e8 seminato in semenzaio dal 20 giugno al 15 agosto o direttamente in campo da luglio ad agosto; viene raccolto da settembre a marzo.\nNelle prime fasi di crescita, la pianta presenta foglie patenti e verdi, talvolta appena screziate di rosso, con il grumolo centrale assente o solo accennato. Successivamente vengono emesse grandi foglie rotondeggianti, con colorazione amaranto e nervature centrali bianche, che formano un grumolo sferico o leggermente schiacciato all'apice. Consistente e compatto, simile a quello del cavolo cappuccio, pu\u00f2 sfiorare il mezzo chilo considerando la sola parte edule.\nHa consistenza piuttosto croccante e sapore amarognolo."}
{"id": "323153", "revid": "1305772", "url": "https://it.wikipedia.org/wiki?curid=323153", "title": "Crollo psicotico", "text": "Nelle ipotesi sull'eziologia e l'origine ambientale delle psicosi, il crollo psicotico o break-down psicotico \u00e8 un evento circoscritto e individuabile nella storia di una persona che spesso precede la cronicizzazione di un vero e proprio disturbo psicotico. \nIl pi\u00f9 delle volte sono stati descritti degli eventi di natura traumatica, come gravi violazioni della dignit\u00e0 personale e dell'integrit\u00e0 del corpo, che in una struttura psichica considerata \"teoria della predisposizione alla psicosi pre-psicotica\" provoca un definitivo collasso psichico tipico delle psicosi, che porta ad un ritiro degli investimenti affettivi e delle pi\u00f9 comuni attivit\u00e0 psichiche dall'ambiente. \nAltre volte il crollo psicotico \u00e8 associato ad un evento o periodo fortemente stressante che, giunto ad eccessivo accumulo, prova l'individuo a tal punto da scatenare una crisi psicotica che pu\u00f2 permanere in disturbo cronico. Anche in questo caso l'evento si aggiunge ad una struttura indebolita, \"predisposta\". \nSecondo alcune ricerche condotte su sostanze allucinogene (notissime quelle di Gregory Bateson su se stesso con l'LSD), questo genere di droghe \u00e8 in grado di riprodurre alcune delle pi\u00f9 comuni forme di deliri e allucinazioni riscontrabili nelle psicosi, mantenendo intatta per\u00f2 la consapevolezza dell'influsso della sostanza, senza precipitare l'assuntore in un totale distacco dalla realt\u00e0 a lungo termine.\nPu\u00f2 per\u00f2 capitare che, in individui \"predisposti\" a varie forme di psicosi (\u00e8 da sempre oggetto di discussione la natura costituzionale o ambientale di questo genere di disturbo), l'uso di sostanze allucinogene possa favorire un break-down psicotico."}
{"id": "323156", "revid": "729019", "url": "https://it.wikipedia.org/wiki?curid=323156", "title": "Anticabraggio", "text": "L'anticabraggio \u00e8 un dispositivo elettronico o elettromeccanico che consente di ridurre il momento torcente sugli assi anteriori di una locomotiva ferroviaria elettrica. In Italia ne sono dotate le locomotive del gruppo E.444 ed E.645 (non sulle E.646 convertite in E.645, cio\u00e8 le unit\u00e0 serie 300).\nNel caso classico di locomotiva posta in testa al convoglio, e che quindi lavora in trazione, gli assi anteriori hanno meno coppia resistente rispetto a quelli posteriori per effetto del carico creato dal convoglio trainato.\nIl fenomeno \u00e8 accentuato allo \"spunto\" (partenza da fermo) dall'applicazione della coppia motrice sugli assi motori della locomotiva che tende a far ruotare verso l'alto, per effetto cabraggio, gli assi anteriori dei carrelli.\nDurante la trazione gli assi davanti sono quindi pi\u00f9 facilmente soggetti a slittare rispetto a quelli posteriori che avendo un maggiore carico hanno pi\u00f9 aderenza sulle rotaie. \nSulle locomotive quindi vengono implementati dispositivi di anticabraggio che, abilitati dal macchinista, provvedono a dare minore energia ai motori degli assi anteriori rispetto a quella erogata a quelli posteriori in modo tale da evitare fastidiosi slittamenti ruota-rotaia.\nTecnicamente, sui motori del primo asse di ogni carrello senso marcia viene tenuto inserito un livello in pi\u00f9 di indebolimento di campo (shunt), che diminuisce la coppia erogata, e di conseguenza il rischio che l'asse vada in fuga.\nFrequenti slittamenti, oltre a comportare una riduzione del comfort dei passeggeri, tendono a usurare le rotaie e le ruote della locomotiva che avranno prematuramente necessit\u00e0 di un intervento di \"ribordatura\" o sostituzione; inoltre, uno slittamento eccessivamente prolungato, pu\u00f2 danneggiare i motori per bloccaggio."}
{"id": "323168", "revid": "125098631", "url": "https://it.wikipedia.org/wiki?curid=323168", "title": "Utz (romanzo)", "text": "Utz \u00e8 un romanzo breve di Bruce Chatwin, il suo ultimo, scritto nel 1988. \"Utz\" \u00e8 stato scritto un anno prima della morte dello scrittore inglese, quando questi era gi\u00e0 molto malato.\nIl romanzo \u00e8 stato tra i finalisti del Booker Prize del 1988, e da esso \u00e8 stato tratto un film omonimo nel 1992.\nTrama.\nIl libro si apre con i funerali del protagonista Kaspar Utz il 10 marzo 1974, in una Praga \u201cnormalizzata\u201d pochi anni dopo l'invasione sovietica. La storia viene poi raccontata a ritroso: la voce narrante, che si potrebbe identificare con quella dello stesso autore, racconta la vita di Utz a partire dall'esperienza dell'incontro personale fra i due nell'estate 1967, poco prima della Primavera di Praga.\nIl narratore arriv\u00f2 nella capitale della Cecoslovacchia per un articolo sull'Imperatore Rodolfo II d'Asburgo, e venne subito indirizzato a Kaspar Utz, conosciuto come grande collezionista di porcellana di Meissen. La vita di un collezionista era un incubo in un paese che aveva abolito la propriet\u00e0 privata, dato che il confine tra questa e il possesso personale era piuttosto labile.\nEsponente della piccola nobilt\u00e0 di lingua tedesca, Utz era riuscito a attraversare indenne con la propria collezione l'occupazione nazista, anche se era stato arrestato e interrogato dalla Gestapo. Dopo la guerra il nuovo governo comunista gli aveva proposto un compromesso: la possibilit\u00e0 di tenere la sua preziosa collezione in cambio della catalogazione e dell'assicurazione che alla sua morte il prezioso materiale sarebbe finito al museo statale.\nOgni anno Utz riusciva a recarsi all'estero per un ciclo di bagni termali a Vichy, e tornava sempre a casa tra lo stupore degli occidentali, che non potevano comprendere perch\u00e9 non ne approfittasse per emigrare. \nIn bilico tra fastidio per il regime comunista e disgusto per il materialismo occidentale, il protagonista rimane tutta la vita in patria. Il narratore viene introdotto alla sua preziosissima collezione, tramite il racconto della relazione tra reinvenzione della porcellana a Dresda (in precedenza era una formula cinese) e pratica alchemica.\nIl narratore viene a sapere della morte di Utz tramite il biglietto di un amico del collezionista, Orl\u00edk. Solo una quindicina di anni pi\u00f9 tardi riesce a tornare a Praga, si mette in contatto con Orl\u00edk e da lui ottiene tutti gli elementi per comprendere finalmente la storia di Utz nella giusta prospettiva.\nNel 1952 aveva sposato la propria domestica Martha per evitare di essere sfrattato verso un appartamento pi\u00f9 piccolo che non poteva ospitare la collezione; aveva continuato ad avere rapporti occasionali con donne soprattutto del mondo dello spettacolo finch\u00e9 l'et\u00e0 e la costanza di Martha, vissuta sempre come sua governante, non l'avevano avuta vinta. Inoltre, durante gli annuali viaggi in Francia lavorava probabilmente come intermediario del regime per vendere preziose collezioni di porcellana e procurare valuta forte.\nMa ci\u00f2 che stuzzica la fantasia del narratore \u00e8 il fatto che la collezione \u00e8 scomparsa nel nulla alla sua morte. All'iniziale sospetto che Utz l'abbia distrutta sentendosi vicino alla morte per evitare che cadesse nelle grigie mani dei burocrati di regime, s'insinua la prospettiva di una scelta condivisa con Marta, col comune intento di una vita coniugale finalmente piena e libera da tali distrazioni materiali. Ad ogni modo, questa curiosit\u00e0 porter\u00e0 l'uomo a seguire le tracce degli ultimi giorni di Utz e di sua moglie a Praga e poi anche in campagna.\nCritica.\nIn \"Utz\" troviamo analisi psicologica, erudizione, malinconia, ma anche una profonda riflessione sulla storia, uno scavo nell'animo umano e una malinconia quasi compassionevole e ancor pi\u00f9 toccante se si tiene presente che viene dalla penna di un Chatwin molto malato che a 48 anni era gi\u00e0 vicino alla morte.\n\"\"Si tratta di un uomo che si \u00e8 rovinato la vita aggrappandosi alla sua meravigliosa collezione di statuine di Meissen tra gli orrori della seconda guerra mondiale e i primi anni dello stalinismo\", riassumeva Chatwin a un amico, mentre stava ancora scrivendo il romanzo. \"\u00c8 rimasto intrappolato perch\u00e9 non pu\u00f2 mai lasciare la collezione che gli ha rovinato la vita\".\"\nLa mania del collezionismo, l'attaccamento morboso alle lucide statuette, che si associano nella mente di Utz ad un mondo ormai irreversibilmente perduto, gli permettono tuttavia di rivivere, quantomeno nella sua immaginazione, nello splendore di una corte neo-classica (ad imitazione del suo modello, incarnato da Augusto II il Forte), ergendosi contro la barbarie culturale di due regimi, quello nazista e quello sovietico, a cui il vero Utz deve sopravvivere e a cui \u00e8 miseramente sottoposto.\nE la sorte delle statuette \u00e8 un giallo risolto in un epilogo (\"Ja! Ich bin die Baronin von Utz\") malinconico e inatteso che aggiunge un'altra nota agrodolce all'atmosfera del romanzo, sapientemente soffusa e costruita pagina dopo pagina.\nSecondo la scrittrice Susannah Clapp, l'ispirazione sarebbe venuta a Chatwin dalla conoscenza di un vero collezionista cecoslovacco di porcellana Meissen, del quale l'autore aveva avuto notizia da Kate Foster della casa d'aste Sotheby's, e che era di conseguenza andato a incontrare a Praga. Le caratteristiche della biografia di quest'uomo sarebbero state interamente trasferite su Utz: i problemi con le autorit\u00e0, la collezione scomparsa, il matrimonio con la donna di servizio.\nNel 1967 Bruce Chatwin, in veste di esperto di Sotheby's, si rec\u00f2 infatti a Praga per incontrare un grande collezionista di nome Rudolph Just. L'incontro dur\u00f2 solo una giornata e i due non si videro mai pi\u00f9. Just mor\u00ec a met\u00e0 degli anni settanta. "}
{"id": "323170", "revid": "729019", "url": "https://it.wikipedia.org/wiki?curid=323170", "title": "SU-100", "text": "Il SU-100 era un cacciacarri usato nell'ultimo anno della seconda guerra mondiale dall'Armata Rossa. Era capace di distruggere qualsiasi mezzo tedesco allora in servizio (perfino di danneggiare seriamente i rari Panzer VI Tiger II) e per questo fu soprannominato \"Pizdets vsemu\" cio\u00e8 \"Fotto tutto\". Venne utilizzato per molto tempo dopo la fine del conflitto sia dall'Unione Sovietica che presso i suoi alleati.\nStoria.\nCon l'introduzione in massa del T-34/85 gli ingegneri sovietici vennero messi alla prova per trovare un nuovo utilizzo per lo scafo del precedente SU-85. Si decise per l'installazione sul nuovo mezzo di un cannone medio di origine navale da 100 millimetri di calibro.\nAnche questo mezzo venne prodotto dalla Uralma\u0161 negli stabilimenti di Sverdlovsk. La progettazione avvenne sotto la supervisione di L.I. Gorlitsky, capo progettista di tutti i semoventi medi realizzati dai russi durante il conflitto mondiale. I lavori presero il via nel febbraio 1944 e il primo prototipo, allora denominato \"Oggetto 138\", venne consegnato il mese successivo.\nDopo una serie intensiva di prove con differenti modelli di cannone da 100\u00a0mm i progettisti scelsero la versione D-10S per la produzione di massa del mezzo. Questa arma, progettata dal \"Bureau di costruzioni n\u00b09\" guidato da F.F. Petrov, dopo la fine della seconda guerra mondiale verr\u00e0 installata anche sui carri T-54 e T-55, oltre che sui mezzi da questi derivati, rimanendo in servizio per oltre 40 anni.\nLo scafo del SU-100 presentava molti miglioramenti rispetto a quello del SU-85. Lo spessore della corazza frontale fu portata a 75\u00a0mm dai precedenti 45. Venne aggiunta una piccola protuberanza allo scafo, allargando cos\u00ec lo spazio a disposizione del comandante. Insieme ad una nuova cupola questa modifica increment\u00f2 l'efficacia del lavoro del comandante. Per migliorare la ventilazione interna vennero portate a due le unit\u00e0 di ventilazione rispetto a quella singola del SU-85. La produzione inizi\u00f2 nel settembre del 1944.\nIl SU-100 venne impiegato nell'ultimo anno di guerra. Venne usato in massa in Ungheria nel 1945 quando le forze sovietiche sconfissero quelle tedesche nell'offensiva del Lago Balaton. Nel luglio del 1945 erano 2.335 i SU-100 costruiti.\nDopo la fine del conflitto il mezzo rest\u00f2 in servizio presso l'Armata Rossa e la sua produzione termin\u00f2, in U.R.S.S., solo nel 1947 mentre si prolung\u00f2 fino al 1950 in Cecoslovacchia. Nell'Armata Rossa venne ritirato dal servizio attivo nel 1957. Molti di questi mezzi furono posti in riserva.\nMolti paesi del Patto di Varsavia usarono il SU-100 come alcuni alleati dell'Unione Sovietica quali Cuba, Egitto e Angola.\nVenne nuovamente utilizzato in combattimento durante la crisi del canale di Suez dove le forze egiziane lo impiegarono contro gli Sherman e i Centurion dell'esercito israeliano. Vennero poi impiegati nella Guerra dei sei giorni del 1967 e durante il conflitto dello \"Yom Kippur\" del 1973. In questo teatro operativo venne leggermente modificato per adeguarlo alle condizioni desertiche che si incontravano nel Medio Oriente. I mezzi cos\u00ec modificati furono denominati \"SU-100M\".\nCapacit\u00e0 del cannone da 100mm D-10S.\nI dati delle penetrazioni sono su una piastra inclinata di 30\u00b0."}
{"id": "323190", "revid": "536103", "url": "https://it.wikipedia.org/wiki?curid=323190", "title": "Per quelli come noi", "text": "Per quelli come noi \u00e8 l'album di esordio del complesso musicale italiano dei Pooh, pubblicato nel 1966 dalla casa discografica \"Vedette\".\nIl disco.\nL'album \u00e8 caratterizzato, date le difficolt\u00e0 tipiche dei complessi appena formati, da elementi antologici: vengono infatti inclusi nel disco i brani di diversi 45 giri precedenti (che per\u00f2 vengono riregistrati dalla nuova formazione), ed alcune canzoni nuove o cover di brani inglesi tradotti in italiano.\nNonostante le varie atmosfere che caratterizzano l'album, lo stile musicale dominante pu\u00f2 esser senz'altro considerato come musica beat; il disco viene registrato negli Studi Regson (in via Ludovico il Moro, a Milano) su un registratore Telefunken a sei piste (il tecnico del suono \u00e8 Severino Pecchenini).\nLa copertina raffigura i cinque Pooh appoggiati ad un muro; sul retro vi sono le foto dei singoli componenti e le informazioni concernenti i musicisti e la registrazione del disco.\nTra i brani si ricorda \"Brennero 66\", ispirata ad un giovane soldato italiano ucciso da terroristi altoatesini (il brano fu temporaneamente censurato e presentato col titolo \"Le campane del silenzio\"); nel brano omonimo \"Per quelli come noi\", inoltre, emergono l'insoddisfazione e la protesta giovanile tipiche dell'epoca, mentre altri brani, soprattutto le cover tradotte dall'inglese, lasciano trasparire un'atmosfera molto pi\u00f9 equilibrata e serena.\nDai vari sforzi del complesso deriva cos\u00ec un album interessante, ma eterogeneo (se non frammentario), che testimonia la volont\u00e0 dei componenti del complesso di emanciparsi dalla tradizione anglofona, alla quale devono per\u00f2 molto della loro prima ispirazione artistica.\nNell'insieme, le versioni cover avranno maggior fortuna: tra i brani che in seguito sarebbero stati eseguiti come tappe storiche del complesso si ricordano, oltre a \"Brennero 66\", \"Nel buio\", \"Vieni fuori\" e \"Quello che non sai\"; nel 1966, in ogni caso, il gruppo era ancora molto lontana dalle produzioni che pi\u00f9 tardi la avrebbero vista protagonista di tanti e vari episodi di successo.\nIl vinile originale Vedette VRM 36033 ha Label nera e grigio/verde con la V di Vedette bianca. La seconda stampa (del 1967 e con stesso numero di catalogo) ha label nera.\nNel 1994 la (Raro! Records SR 5) ne ha stampata una copia in vinile picture. \nNel 2006 a marchio Vedette \u00e8 stato ristampato in vinile e con stesso numero di catalogo dell'originale. Per errore di Per quelli come noi e di Nessuno potr\u00e0 ridere di lei sono state pubblicate due edizioni inedite.\nTracce.\nLATO A\nLATO B\nNota: non essendo Negrini e Facchinetti iscritti alla Siae, le canzoni sono firmate per lo pi\u00f9 dal produttore Francesco Anselmo e da Armando Sciascia (che usa lo pseudonimo \"Pantros\"), tranne alcune firmate da altri autori (Maurizio Vandelli); solo nella ristampa in cd (dopo una causa vinta dai due musicisti) le canzoni verranno accreditate agli autori originali."}
{"id": "323192", "revid": "266224", "url": "https://it.wikipedia.org/wiki?curid=323192", "title": "La canzone del Sole", "text": ""}
{"id": "323198", "revid": "1087849", "url": "https://it.wikipedia.org/wiki?curid=323198", "title": "Cimon della Pala", "text": "Il Cimon della Pala (\"el Zimon\" in dialetto primierotto) \u00e8 la cima pi\u00f9 nota delle Pale di San Martino. Pur non essendo la vetta pi\u00f9 alta del gruppo (la Vezzana risulta pi\u00f9 alta di pochi metri), il suo spigolo slanciato domina il panorama visibile da Passo Rolle e da San Martino di Castrozza. \u00c8 soprannominato \"il Cervino delle Dolomiti\", per la sua somiglianza con la celebre cima delle Alpi Pennine.\nI viaggiatori ed escursionisti inglesi Josiah Gilbert e George Cheetham Churchill videro nel 1862 un quadro raffigurante la montagna in una locanda e, restandone affascinati, vollero vederlo di persona. Nei successivi anni vi fu un afflusso di numerosi turisti, inizialmente per lo pi\u00f9 stranieri, che si interessarono a tutta la catena delle Pale.\nFu conquistato per la prima volta nel 1870, salendo dal versante nord, dagli alpinisti inglesi Francis Fox Tuckett ed Edward Robson Whitwell, accompagnati dall'austriaco Santo Siorpaes (guida alpina di Cortina d'Ampezzo) e dallo svizzero Christian Lauener (guida alpina di Lauterbrunnen).\nCollocazione geografica.\nIl Cimon della Pala si trova nel comune di Primiero San Martino di Castrozza e fa da spartiacque tra la valle del Cism\u00f3n e la valle del Travignolo.\n\u00c8 affiancato a Nord dalla Cima Vezzana, la pi\u00f9 alta del gruppo. Tra le alte pareti verticali delle due cime, rivolto a nord, c'\u00e8 il ripido ghiacciaio del Travignolo, da dove ha origine l'omonimo torrente, affluente dell'Avisio.\nAlpinismo.\nFu conquistata per la prima volta nel 1870, salendo dal versante nord, dagli alpinisti inglesi Francis Fox Tuckett ed Edward Robson Whitwell, accompagnati dall'austriaco Santo Siorpaes (guida alpina di Cortina d'Ampezzo) e dallo svizzero Christian Lauener (guida alpina di Lauterbrunnen).\nL'attuale via normale fu aperta da Ludwig Darmstadter accompagnato da Luigi Bernard e Johann Niederwieser nel 1889 dopo due tentativi falliti da parte sia di Paul Grohmann che di F. F. Tuckett ed \u00e8 tutt'oggi una classica ascensione delle Pale di San Martino.\nNel 1893 fu la volta del lungo spigolo nord-ovest del Cim\u00f2n scalato da Gilberto Melzi e Giuseppe Zecchini, che aggirarono i vari tratti strapiombanti sul lato nord e si ricollegarono alla via dei primi salitori mediante delle traversate su cenge. Anche questo itinerario \u00e8 divenuto classico negli anni successivi.\nIl 1905 fu teatro di uno straordinario exploit, ancora oggi poco conosciuto: Georg Leuchs super\u00f2 la grande parete sud-ovest del Cim\u00f2n da solo, trovando tutti i punti deboli della muraglia con grande intuito e superando difficolt\u00e0 continue di IV e IV+.\nDopo la Prima Guerra Mondiale, nel 1934, la parete sud-ovest fu salita dal forte alpinista bellunese Alvise Andrich accompagnato da Mary Varale e Furio Bianchet. Essi aprirono una via assai impegnativa di VI grado per delle fessure a sinistra della via Leuchs; Alvise Andrich fu proposto per la medaglia d'oro al valore atletico, che per\u00f2 gli fu negata. A questo fatto Mary Varale rispose al presidente del CONI con un'aspra lettera in cui critic\u00f2 il criterio di assegnazione delle medaglie. L'anno successivo Joseph Bertl e Ludwig Kleisl aprirono una nuova difficile via di VI grado al centro della parete.\nDopo la Seconda Guerra Mondiale il Cim\u00f2n della Pala fu teatro di alcune altre nuove aperture, tra cui una \"diretta\" di Gabriele Franceschini a destra della via Leuchs (1950), due vie direttissime ad opera di elementi della Guardia di Finanza (Renato Reali, Danilo Bus\u00ecn, Silvano Vinco e altri tra il 1963 e il 1968) ed una variante diretta allo spigolo nord-ovest che supera direttamente il \"becco del Cimone\" (Zeni, Rizzi e Gross nel 1957). Ma \u00e8 nel 1995 che viene compiuta la pi\u00f9 difficile ed importante realizzazione sulle pareti del Cim\u00f2n: Maurizio Zanolla detto \"Manolo\" apre la via \"El Marubio\" sul settore sinistro della parete, trovando difficolt\u00e0 continue di IX+ (7c).\nSentieri e vie d'accesso.\nLa cima \u00e8 raggiungibile tramite un facile percorso di arrampicata, che richiede comunque una buona esperienza, chiamato \"variante per la vetta\". Questo parte dal bivacco Fiamme Gialle (3005 m s.l.m.), che \u00e8 raggiungibile tramite la via ferrata Bolver-Lugli, tecnicamente non impegnativa, ma piuttosto faticosa, oppure da un facile sentiero dal Rifugio Rosetta attraverso il Passo Bettega.\nLa via attrezzata Bolver-Lugli venne realizzata dal gruppo di Guide alpine di San Martino di Castrozza (note nel mondo alpinistico come le \"Aquile di San Martino\") per celebrare il centenario della conquista della vetta (1870-1970)\nNonostante la fama della montagna, le vie del Cim\u00f2n della Pala non sono mai divenute molto famose ed oltre alla via normale le pi\u00f9 frequentate sono:\nAraldica.\nIl Cimon della Pala \u00e8 rappresentato nello stemma araldico della Guardia di Finanza, della quale \u00e8 simbolo.\nFonti.\nLucio de Franceschi, \"Pale di San Martino ovest\", Cai-Tci."}
{"id": "323199", "revid": "848247", "url": "https://it.wikipedia.org/wiki?curid=323199", "title": "Operazione Entebbe", "text": "L'Operazione Entebbe delle Forze armate israeliane ebbe luogo nella notte tra il 3 luglio ed il 4 luglio 1976, nell'aeroporto dell'omonima citt\u00e0 ugandese.\nI militari che la pianificarono e la condussero le diedero il nome di \"Mivtsa\u2018 Kadur Ha-ra\u2018am\", cio\u00e8 \"Operazione Fulmine\" (\"Thunderbolt\" in inglese). In onore del tenente colonnello Yonatan Netanyahu, comandante del gruppo d'assalto durante il raid ed unico militare israeliano a perdere la vita nell'azione, venne in seguito denominata anche \"Mivtsa\u2018 Yonatan\" (\"Operazione Yonatan\").\nIl dirottamento.\nAlle 12.30 del 27 giugno 1976, il volo 139 dell'Air France, un aereo Airbus A300 proveniente da Tel Aviv, decoll\u00f2 dall'aeroporto di Atene diretto a Parigi, con a bordo 248 passeggeri e 12 membri dell'equipaggio. Poco dopo la partenza, il volo venne dirottato da quattro terroristi. I dirottatori, due palestinesi appartenenti al Fronte Popolare per la Liberazione della Palestina (FPLP) e due tedeschi aderenti alle Revolution\u00e4re Zellen, ordinarono al pilota di far rotta su Bengasi, in Libia. Qui l'aereo rimase a terra per sette ore, durante le quali fu effettuato il rifornimento; una donna, poich\u00e9 finse di aver avuto un aborto spontaneo, venne liberata e lasciata tornare in Inghilterra.\nIn seguito l'Airbus venne fatto decollare dalla citt\u00e0 libica per dirigersi verso Entebbe, in Uganda, dove atterr\u00f2 alle 03:15 del 28 giugno. Il commando, infatti, fu appoggiato dal governo del dittatore ugandese Idi Amin che simpatizzava per i terroristi palestinesi, sebbene originariamente fosse stato sostenuto da molti Governi occidentali, Israele compreso. Le sue relazioni diplomatiche successivamente peggiorarono ed il Governo di Israele rifiut\u00f2 ad Amin la vendita di velivoli di combattimento che sarebbero serviti per attaccare la Tanzania.\nFu il governo francese a sollecitare Idi Amin Dada, ad accettare di ricevere l'aereo sequestrato per impedire ai dirottatori di cercare rifugio in un paese pi\u00f9 lontano con scarsi appoggi diplomatici. Il dittatore ugandese fu avvertito solo quando l'aereo stava gi\u00e0 sorvolando Entebbe.\nAi dirottatori si aggiunsero dunque altri quattro terroristi. Il gruppo, guidato da Wilfred B\u00f6se (e non da Ilich Ram\u00edrez S\u00e1nchez, alias \"Carlos lo Sciacallo\", come talvolta si sostiene), chiese 5 milioni di dollari e la liberazione di 40 palestinesi detenuti in Israele, oltre a quella di altri 13 che si trovavano nelle prigioni di Kenya, Francia, Svizzera e Germania in cambio della restituzione degli ostaggi; i terroristi dichiararono inoltre che l'ultimatum sarebbe scaduto il 1\u00ba luglio alle 14:00: se le loro richieste non fossero state eseguite per tempo, avrebbero iniziato a uccidere gli ostaggi.\nIl giorno seguente, 29 giugno 1976, i dirottatori liberarono circa 140 tra i passeggeri dell'Airbus, trattenendo almeno 105 cittadini israeliani ed ebrei. Il comandante del volo, Michel Bacos, decise che, dal momento che tutti i passeggeri erano sotto la sua responsabilit\u00e0, non ne avrebbe abbandonato alcuno e sarebbe rimasto con gli ostaggi; tutto l'equipaggio fu solidale con il comandante, rifiutando di partire con un altro aereo dell'Air France, giunto ad Entebbe per portare via gli ostaggi liberati. Anche una suora francese rifiut\u00f2 di partire, insistendo che il suo posto doveva essere preso da un altro ostaggio, ma fu spinta a forza sull'aereo che attendeva i passeggeri liberati dai militari ugandesi. Gli ostaggi rimasti furono rinchiusi nel vecchio terminal dell'aeroporto.\nIl raid.\nIl governo di Israele inizi\u00f2 le trattative per il rilascio degli ostaggi, studiando al contempo anche altre possibili soluzioni come l'intervento armato. Una volta ottenuti 3 giorni di proroga rispetto all'ultimatum imposto, le alte sfere israeliane riuscirono ad organizzare una missione di salvataggio degli ostaggi che dava buone possibilit\u00e0 di successo e che venne affidata ai militari.\nDopo alcuni giorni dedicati alla raccolta di informazioni ed alla preparazione, il 4 luglio quattro aerei da trasporto C-130 Hercules del Heyl Ha'Avir, l'Aeronautica militare israeliana, atterrarono di notte all'aeroporto di Entebbe, ovviamente senza l'aiuto della torre di controllo. L'avvicinamento degli aerei fu fatto sfruttando le capacit\u00e0 di volo a bassa quota unite alle capacit\u00e0 di atterraggio su brevi piste. L'avvicinamento avvenne a fari di navigazione spenti e sfiorando la superficie del lago Victoria.\nUn altro aereo militare israeliano, un Boeing 707 jet attrezzato per il pronto soccorso medico, atterrava nel frattempo all'aeroporto di Nairobi, in Kenya, mentre un altro aereo Boeing 707 attrezzato da centro di comando volante dirigeva l'operazione. Il governo keniota, avvisato da Israele e contrario al regime ugandese, aveva infatti dato il suo appoggio all'operazione. Erano impegnati nell'operazione oltre cento soldati delle IDF (in gran parte elementi del reparto speciale Sayeret Matkal) e, probabilmente, diversi agenti del Mossad.\nGli israeliani atterrarono alle 23.00 circa, con i portelli di carico gi\u00e0 abbassati. Fu fatta scendere una Mercedes nera, con due Land Rover al seguito. L'automobile e le Land Rover dovevano simulare la visita dello stesso Amin, per distrarre l'attenzione degli ugandesi e dei terroristi dai militari che si stavano avvicinando al terminal. La Mercedes, originariamente di colore bianco, apparteneva ad un civile israeliano ed era stata riverniciata di nero per il raid, con il presupposto che sarebbe stata restituita al legittimo proprietario, ignaro dell'uso al quale era destinata, con il colore originale. Mentre il convoglio si avvicinava, due sentinelle, che sapevano che Amin aveva cambiato la sua Mercedes nera con una bianca, ordinarono alle auto di fermarsi e furono immediatamente uccise dagli israeliani.\nGli ugandesi furono ingannati dal diversivo israeliano e lasciarono che il finto corteo presidenziale si avvicinasse fino al terminal in cui erano rinchiusi i passeggeri e l'equipaggio del volo 139. Gli israeliani scesero dai mezzi ed irruppero nell'edificio, urlando agli ostaggi di stare gi\u00f9. L'avvertimento fu fatto in ebraico ed uno dei passeggeri, Jean Jacques Maimoni (19 anni), che forse non aveva compreso, si alz\u00f2, dirigendosi verso i militari appena entrati. Questi ultimi, pensando si trattasse di un terrorista, lo uccisero. La stessa sorte tocc\u00f2 ai tre dirottatori che, trovandosi nel salone, cercarono di resistere.\nUn soldato, sempre in ebraico, chiese ai passeggeri dove fossero gli altri terroristi. Gli ostaggi indicarono una porta, che gli israeliani sfondarono, lanciando varie granate flash bang e lacrimogeni. Entrati nella stanza, i militari uccisero altri tre dirottatori, seduti attorno a un tavolo e ancora tramortiti dalle esplosioni. Gli israeliani tornarono quindi agli aerei su cui iniziarono a imbarcare gli ostaggi liberati.\nNel frattempo, diversi militari ugandesi, appostati nella vecchia torre di controllo adiacente al terminal, presero a sparare contro gli israeliani e gli ex ostaggi, in procinto di salire sui C-130. Gli israeliani interruppero l'imbarco e risposero immediatamente al fuoco con lanciarazzi, riuscendo quasi subito a neutralizzare le forze ugandesi. Nel corso di quest'ultima sparatoria, due ostaggi (Pasco Cohen, 52 anni, e Ida Borochowitz, 56) furono colpiti a morte, cos\u00ec come Yonatan Netanyahu, comandante israeliano sul campo e fratello del futuro leader del Likud e primo ministro Benjamin Netanyahu. Prima di decollare, un altro gruppo di incursori distrusse con esplosivo i caccia ugandesi MiG-17 che si trovavano sulla pista, per impedire ogni tentativo di inseguire gli Hercules, i quali, dopo una sosta tecnica a Nairobi, proseguirono il volo verso l'aeroporto di Tel Aviv.\nL'incursione dur\u00f2 solo una trentina di minuti, durante i quali sei dirottatori vennero uccisi. Dei 103 ostaggi, morirono in tre, il primo ucciso per errore dagli israeliani, gli altri due colpiti dagli ugandesi durante lo scontro a fuoco prima dell'imbarco. Il tenente colonnello Netanyahu fu l'unico morto israeliano, mentre altri cinque soldati rimasero feriti, uno dei quali, Sorin Hershko, rimase invalido per le ferite riportate. Il numero delle perdite ugandesi non \u00e8 certo e varia secondo le fonti, da una dozzina fino a 45 circa. Si \u00e8 sostenuto che gli israeliani durante l'operazione abbiano catturato alcuni terroristi, ma la notizia non ha ricevuto conferme.\nUna passeggera settantacinquenne, Dora Bloch, durante il dirottamento si era sentita male e, al momento dell'attacco, si trovava ricoverata all'ospedale di Kampala. Nei giorni successivi il suo letto fu trovato vuoto e nessuno seppe pi\u00f9 nulla di lei fino al 1979, quando, caduto il regime di Amin a seguito della guerra contro la Tanzania, vennero ritrovati i suoi resti. Nell'aprile del 1987, Henry Kyemba, all'epoca ministro della sanit\u00e0 ugandese, dichiar\u00f2 alla Commissione dei Diritti Umani dell'Uganda che la Bloch era stata prelevata dal suo letto ed in seguito assassinata da due ufficiali dell'esercito che agirono per ordine di Amin.\nAnalisi.\nUno dei fatti determinanti per il successo dell'incursione fu che il terminal in cui vennero rinchiusi gli ostaggi era stato costruito anni prima da un'impresa israeliana. Questa aveva conservato i progetti e li forn\u00ec sollecitamente ai militari, i quali, con l'aiuto di alcuni tecnici che avevano diretto i lavori, costruirono una replica esatta dell'edificio aeroportuale.\nDecisamente d'aiuto alla pianificazione del raid furono anche i ricordi degli ostaggi liberati il 29 giugno, interrogati a Parigi dai servizi d'informazione israeliani, che fornirono importanti dettagli in merito, per esempio, all'interno dell'edificio, al numero ed all'organizzazione dei dirottatori, al coinvolgimento delle truppe ugandesi. I preparativi israeliani vennero condotti nella pi\u00f9 stretta riservatezza. Ad esempio, gli operai civili che realizzarono la replica del terminal assieme ai militari, \u201crimasero ospiti\u201d di questi ultimi fino ad operazione conclusa.\nPrima di ordinare l'attacco, il governo israeliano effettu\u00f2 diversi tentativi diplomatici per portare a casa gli ostaggi, per evitare di giungere ad una soluzione di forza. Molte fonti indicano che gli israeliani sarebbero stati disposti anche a rilasciare i prigionieri, nel caso l'opzione militare si fosse rivelata impraticabile. Un generale in pensione delle IDF, Chaim Bar-Lev, che conosceva personalmente il dittatore ugandese, ebbe con lui diverse conversazioni telefoniche, senza raggiungere alcun risultato.\nUlteriori sviluppi.\nIl governo dell'Uganda chiese che fosse convocato il Consiglio di Sicurezza delle Nazioni Unite, per condannare il raid israeliano, in quanto violazione della sovranit\u00e0 ugandese. Il Consiglio di Sicurezza non approv\u00f2 alcuna risoluzione.\nPer essersi rifiutato di abbandonare i passeggeri rimasti in ostaggio, il capitano Bacos ricevette una nota di biasimo dai suoi superiori e fu sospeso dal servizio per un periodo. Tuttavia, egli ricevette nello stesso anno la Legion d'onore dal Presidente Val\u00e9ry Giscard d'Estaing e in seguito un'onorificenza da parte dell'Organizzazione ebraica B'nai B'rith. Tutti i membri dell'equipaggio dell'aeromobile ricevettero inoltre un'onorificenza da parte dello Stato di Israele.\nFilmografia.\nI fatti di Entebbe diventarono materia d'ispirazione per quattro film, di cui due statunitensi ed uno israeliano:\nL'episodio \u00e8 anche presente ne \"L'ultimo re di Scozia\" (2006)."}
{"id": "323200", "revid": "3115", "url": "https://it.wikipedia.org/wiki?curid=323200", "title": "Gibson Flying V", "text": "La Gibson Flying V \u00e8 una linea di chitarre elettriche solid body prodotte dalla Gibson a partire dalla fine degli anni cinquanta.\nOrigini.\nGibson produsse i primi prototipi della chitarra nel 1957, iniziandone la produzione in serie l'anno successivo. Le Flying V del 1958 avevano il corpo in Korina (legno africano altrimenti conosciuto come Limba), con propriet\u00e0 sonore assimilabili a quelle del mogano ma pi\u00f9 leggero e di colore pi\u00f9 chiaro. La Flying V, insieme alla Futura (oggi Explorer) e alla Moderne, andava a formare una linea di chitarre dalla linea futuristica che riprendeva la linea dei primi aerei a reazione che negli anni cinquanta si contraddistinguevano per le ali a freccia (F89, F86 ecc.), disegnate dall'allora presidente di Gibson Ted McCarty nell'intenzione di rinnovare l'immagine del marchio. Si tratt\u00f2 tuttavia di un clamoroso insuccesso di vendite, che port\u00f2 nel 1959 alla cessazione della produzione.\nNel 1963 furono immessi sul mercato alcuni esemplari assemblati con le rimanenze della produzione, caratterizzati dall'hardware nickelato anzich\u00e9 dorato. Queste chitarre presentavano alcune differenze significative rispetto alle V del 1958: per il corpo l'essenza prescelta fu il mogano, come per la grande maggioranza delle solidbody Gibson, mentre venne modificato e arrotondato il profilo posteriore dello strumento per garantire un maggior comfort.\nI celebri chitarristi blues Lonnie Mack (che fece installare sulla sua V un voluminoso vibrato Bigsby) e Albert King cominciarono immediatamente a esibirsi imbracciando le nuove Flying V. Qualche anno pi\u00f9 tardi, nella seconda met\u00e0 degli anni '60, chitarristi come Dave Davies e soprattutto Jimi Hendrix, in cerca di un modello dal look originale e distintivo, cominciarono a usare alcune Flying V. Questo rinnovato interesse gener\u00f2 una domanda crescente da parte del pubblico, che port\u00f2 Gibson a rimettere in catalogo questa linea di chitarre.\nGibson reintrodusse nel 1967 la Flying V sul mercato, dotandola di un battipenna molto pi\u00f9 ampio e adottando la tradizionale stopbar per il ponte al posto di quella originale, che prevedeva l'inserimento delle corde dal retro della chitarra. Alcuni modelli, fra i quali praticamente tutti quelli utilizzati sul palco da Jimi Hendrix, furono equipaggiati col sistema tremolo a leva corta Vibrola Maestro. Il modello del '67 \u00e8 divenuto poi lo standard delle Flying V (dette anche \"V-Factor\" dalla casa madre), prodotte ancora oggi in questa configurazione estetica ed esclusivamente col ponte fisso.\nSull'esempio di Hendrix, che si modell\u00f2 una Flying V con vernici psichedeliche, anche chitarristi come Carlos Santana, Eddie Van Halen, Pete Townshend, Paul Stanley, K.K. Downing, Kai Hansen, James Hetfield, Kirk Hammett e Keith Richards personalizzarono le loro chitarre.\nAltri chitarristi come Randy Rhoads (chitarrista di Ozzy Osbourne), Dave Mustaine e Kerry King si ispirarono chiaramente alla Flying V per creare i propri modelli personali (ma si rivolsero sempre ad altre case produttrici di strumenti musicali, concorrenti della Gibson). Emblematico ne fu l'uso perpetrato dal chitarrista Michael Schenker che ne fece la propria bandiera ed icona, integrandola nel \"logo\" dei suoi gruppi e suonandola perennemente con una coda inserita tra le gambe."}
{"id": "323203", "revid": "11497", "url": "https://it.wikipedia.org/wiki?curid=323203", "title": "Mysql", "text": ""}
{"id": "323205", "revid": "1082210", "url": "https://it.wikipedia.org/wiki?curid=323205", "title": "Allucinogeno", "text": "Allucinogeni (dal verbo lat. \"alucin\u00e0ri\", \"allucin\u00e0ri\": ingannarsi, derivante dalla radice gr. \"al\u00f9o\", \"al\u00f9sso\": vaneggiare, esser fuori di s\u00e9, o dal lat. \"lux\": luce) \u00e8 un termine-ombrello che racchiude vari gruppi eterogenei di sostanze capaci di modificare per alcune ore le percezioni, i pensieri e le sensazioni in modo pi\u00f9 o meno netto in base alla sostanza e al dosaggio.\n\u00c8 considerata allucinogena una sostanza (naturale o di sintesi) che, agendo sui recettori del sistema nervoso centrale (SNC), provoca delle modifiche psico-sensoriali nelle percezioni, principalmente a carico della sfera visiva, tattile e uditiva, nei processi del pensiero, nella sfera emotiva, nello stato di coscienza, nella connessione con gli altri e con l'ambiente naturale. La durata e l'intensit\u00e0 \u00e8 variabile a seconda del tipo, della quantit\u00e0 e della modalit\u00e0 d'assunzione della sostanza, oltre che da fattori esterni come \"set\" e \"setting\". Non tutti gli allucinogeni, specie non ad alti dosaggi, procurano delle vere e proprie allucinazioni.\nI criteri stabiliti da Hollister (1968) per stabilire se una sostanza \u00e8 allucinogena sono:\nA differenza di altre sostanze psicoattive, come oppiacei e stimolanti, questi farmaci non si limitano ad eccitare o sedare lo stato mentale, inducono invece esperienze che sono qualitativamente diverse da quelle della coscienza ordinaria. Queste esperienze sono spesso paragonate a stati di coscienza non-ordinari, come la trance, la meditazione, i sogni, l'estasi e la deprivazione sensoriale.\nSi considerano allucinogeni vari gruppi eterogenei di sostanze presenti in natura o create sinteticamente capaci di modificare per alcune ore le percezioni, i pensieri, le sensazioni in modo pi\u00f9 o meno netto in base alla sostanza, al dosaggio e ad altri fattori. Possono indurre cospicui cambiamenti nello stato di coscienza, dello scorrere del tempo, del s\u00e9, dell'ambiente circostante, esperienze mistiche, spirituali, di espansione della coscienza (effetto enteogeno) e di amplificazione emotiva (effetto empatogeno). Queste esperienze possiedono tratti comuni ad altri stati di coscienza quali la trance, la meditazione, il sogno, l'estasi e la deprivazione sensoriale.\nSotto il termine-ombrello di allucinogeni generalmente vengono racchiusi gli psichedelici veri e propri come l'LSD, la mescalina, la DMT la psilocibina o la 2C-B, i composti dissociativi come la ketamina, l'ibogaina la PCP, il gas esilarante e il destrometorfan, ed i composti delirogeni come lo stramonio comune, l'atropa belladonna o il hyoscyamus niger dove la dose ricreativa efficace non \u00e8 molto distante dalla dose mortale, essendo generalmente altamente tossici.\nTipologia della sostanza.\nSi tratta, spesso, di sostanze alcaloidi che agiscono sul rilascio di diversi neurotrasmettitori. Possono avere dei livelli di tossicit\u00e0 pi\u00f9 o meno gravi per l'assuntore: gli allucinogeni indolici come l'LSD hanno, generalmente, una tossicit\u00e0 irrilevante, mentre le fenetilammine hanno una tossicit\u00e0 pi\u00f9 elevata. Allucinogeni come la scopolamina, che bloccano i recettori dell'acetilcolina, sono invece molto tossici e potenzialmente fatali. Sebbene l'assunzione ripetuta di allucinogeni tenda a sviluppare tolleranza, quasi la totalit\u00e0 di queste molecole non innescano meccanismi di dipendenza fisica, e anche il rischio di dipendenza psichica \u00e8 piuttosto basso.\nLe principali e pi\u00f9 conosciute sostanze allucinogene sono di origine vegetale, ma con l'evoluzione, sono state prodotte, per via semi-sintetica o sintetica, diverse sostanze chimiche caratterizzate da effetti allucinogeni.\nStoria.\nAlcuni allucinogeni, e in particolare gli psichedelici, rappresentano uno dei pi\u00f9 antichi tipi di sostanze stupefacenti e vengono utilizzati da millenni presso diverse civilt\u00e0. Storicamente gli allucinogeni sono stati utilizzati in riti religiosi e sciamanici. In questo contesto sono denominati enteogeni, e sono utilizzati per facilitare la guarigione, la divinazione, la riflessione e la comunicazione con gli spiriti. Esistono prove dell'uso di allucinogeni in epoca preistorica, come pure in numerosissime culture antiche, tra cui Egizi, Micenei, Greci, Maya, Inca e Aztechi. L'Amazzonia ospita tuttora trib\u00f9 che usano regolarmente l'ayahuasca.\nUsi religiosi e spirituali.\nIn particolare fuori dall'Occidente e fra i popoli indigeni con tradizioni sciamaniche numerose popolazioni hanno sistemi e tradizioni religiose che danno importanza spirituale alle sostanze psicoattive presenti in natura, per lo pi\u00f9 allucinogeni -psichedelici, dissociativi o deliranti- che considerano enteogeni. Etimologicamente enteogeno \u00e8 ci\u00f2 che \"genera il divino dentro\", per queste societ\u00e0 si tratta di un mezzo importante di incontro con il proprio mondo spirituale, di connessione con gli altri, soprattutto per pratiche terapeutiche di cura, per entrare in relazione con i propri dei e raggiungere l'estasi religiosa. Molti sciamani delle societ\u00e0 del bacino amazzonico usano per questo scopo l'ayahuasca (yag\u00e9), un decotto allucinogeno. Gli sciamani Mazatechi hanno una lunga e continua tradizione di uso religioso di Salvia divinorum, una pianta psicoattiva, la cui funzione \u00e8 di facilitare gli stati di coscienza visionari durante le sessioni di guarigione. Il peyote, un piccolo cactus privo di spine a rischio di estinzione, contiene mescalina e altri alcaloidi psicoattivi, per le sue propriet\u00e0 \u00e8 usato da popoli nativi americani come i Wirrarika e i Raramuri, nell'America Latina se ne attestano usi archeologici antichi di cinquemila anni. Altre piante contenenti mescalina sono utilizzate da 8000 anni per fini religioso-spirituali, si tratta del cactus colonnare San Pedro e la torcia peruviana, diffusi nelle Ande fra i 2000 e i 3000 metri, fanno parte di varie tradizioni di cura dei popoli andini. Anche la cannabis (ganja) possiede una tradizione d'uso religioso e spirituale molto antico. In alcune tradizioni sadhu e sikh indiane e nel rastafarianesimo la si usa come enteogeno -sacramento- nelle pratiche e nelle cerimonie religiose. I funghi psichedelici (funghi psilocybe), comunemente chiamati funghi magici, furono usati come enteogeni in numerose societ\u00e0 del mondo come popoli preistorici, Maya dai quali veniva chiamato letteralmente \"carne degli Dei\", i Mixtechi, Aztechi, Zapotechi e ancora oggi in alcune tradizioni religiose di popoli indigeni.\nAllucinogeni naturali.\nAlcune specie di piante o animali sono provviste di sostanze tossiche (spesso a scopo \"difensivo\") che nell'uomo (ma a volte anche in altri animali) provocano delle reazioni allucinatorie o sensazioni bizzarre dovute all'azione di queste sostanze sul SNC.\nPsichedelici sintetizzati da sostanze naturali.\nNel tempo sono state prodotte delle sostanze allucinogene, il pi\u00f9 delle volte per realizzare dei farmaci utilizzati in psichiatria, in ambito psicoterapeutico e per lo studio dello psicosi; negli anni '60 negli Stati Uniti e in Inghilterra esistevano numerose cliniche specializzate in terapia psichedelica. Tuttavia la proibizione dell'LSD, avvenuta nel 1966, segn\u00f2 la fine delle ricerche, ritenute promettenti da varie fonti (recentemente, la rivista medica Lancet ha rilanciato l'idea di utilizzare gli psichedelici in terapia). Negli anni '50 l'LSD \u00e8 stato sperimentato senza successo da diversi servizi segreti, nel tentativo di trovargli un uso militare. Nel 2007 la Svizzera ha riaperto alla ricerca medica sull'uso di LSD in terapia con un progetto pilota.\nEffetti generali.\nEsistono alcune differenze fra le varie sostanze allucinogene, anche se gli effetti comuni o pi\u00f9 frequenti sono facilmente isolabili.\nPer quanto riguarda la sotto-categoria dei composti psichedelici al 2018 la letteratura scientifica non conferma l'ipotesi che producano danni fisici, \"bruciando i neuroni\". Negli ultimi anni inoltre \u00e8 stato scientificamente dimostrato che potrebbero avere propriet\u00e0 neuro-protettive e neuro-generative (favorendo la formazione di nuovi neuroni).\nSebbene gli allucinogeni siano fisiologicamente relativamente sicuri e non siano considerati sostanze da dipendenza, la loro assunzione comporta rischi psicologici unici. Il rischio pi\u00f9 probabile \u00e8 uno stato di forte stress durante l'azione della sostanza (il cosiddetto \"brutto viaggio\"), che potrebbe portare a comportamenti potenzialmente pericolosi. Meno comuni sono le psicosi prolungate innescate da allucinogeni.\nSono stati segnalati cambiamenti di personalit\u00e0 in chi ha fatto un consumo a lungo termine di alcuni allucinogeni.\nMeccanismo di influenza sulla percezione della realt\u00e0.\nI fattori principali, determinati dall'effetto di sostanze allucinogene, che portano allo sviluppo di nuove concezioni di realt\u00e0 sono:\nTali fattori portano l'assuntore a seguire differenti percorsi logici all'interno dei processi di pensiero, contribuendo allo sviluppo di nuovi punti di vista relativamente alla realt\u00e0 circostante, alla realt\u00e0 interna, all'esistenza, sia a livello fisico che spirituale.\nQuesti differenti processi concettuali e di analisi, tendenzialmente, non vengono percorsi durante la usuale condizione mentale di identificazione (psicologica o sociale), che viene comunemente associata allo stato di lucidit\u00e0. Tale lucidit\u00e0 infatti non \u00e8 un elemento oggettivo; per quanto sia categorizzabile culturalmente nella forma di conformazione agli schemi sociali, scientificamente non \u00e8 ancora dimostrabile o quantificabile.\nGli schemi e i punti di vista sulla realt\u00e0, elaborati negli stati di coscienza provocati dall'effetto di sostanze allucinogene, non sono identificabili come irreali, quanto piuttosto come i risultati di processi cognitivi differenti rispetto al normale stato di funzionamento psico-chimico del cervello umano, nel quale invece i processi cognitivi conducono solitamente verso uno schema di visione della realt\u00e0 preponderante pi\u00f9 consistente, consolidato e di derivazione sociale (tendenza dettata principalmente dalla necessit\u00e0 alla coesistenza nella societ\u00e0 circostante, reiterando gli schemi sociali assimilati nella fase di educazione, anzich\u00e9 procedendo ad un'analisi dissociata).\nLe sostanze allucinogene non influenzano, se non minimamente, le capacit\u00e0 intellettive. Possono quindi portare a nuove concezioni, idee, punti di vista sulla realt\u00e0 circostante. Tuttavia sono riscontrabili difficolt\u00e0 relazionali, conseguenza di una visione pi\u00f9 ampia e dissociata nell'analisi degli schemi sociali, oltre che ad un alterato funzionamento del sistema percettivo.\nMeccanismo d'azione.\nIl meccanismo d'azione degli allucinogeni si basa sulla loro interazione con \"mediatori chimici\" cio\u00e8 quelle sostanze chimiche (acetilcolina, adrenalina, istamina e serotonina ) attraverso le quali si propagano gli impulsi sensoriali fra le cellule nervose nel nostro sistema nervoso centrale."}
{"id": "323206", "revid": "86599", "url": "https://it.wikipedia.org/wiki?curid=323206", "title": "Cratere Backlund", "text": "Backlund \u00e8 un vasto cratere lunare intitolato all'astronomo russo-svedese Oskar Backlund. Il cratere \u00e8 situato nel lato oscuro della Luna dietro il confine est. Confina con il bordo sud-occidentale del cratere Pasteur e con quello occidentale del cratere Hilbert. Il bordo settentrionale di questo cratere \u00e8 pesantemente eroso mentre l'interno dello stesso appare relativamente liscio, ad esclusione dei piccoli segni di impatti successivi.\nCrateri correlati.\nAlcuni crateri minori situati in prossimit\u00e0 di Backlund sono convenzionalmente identificati, sulle mappe lunari, attraverso una lettera associata al nome."}
{"id": "323207", "revid": "977683", "url": "https://it.wikipedia.org/wiki?curid=323207", "title": "Utahraptor ostrommaysorum", "text": "Utahraptor ostrommaysorum \u00e8 una specie estinta di dinosauro teropode dromaeosauride vissuto nel Cretaceo inferiore, circa 139\u2013134,6 milioni di anni fa (Berriasiano-Valanginiano), nello Utah, Stati Uniti d'America. \u00c8 l'unico esponente del genere Utahraptor e rappresenta il membro pi\u00f9 grande della famiglia Dromaeosauridae.\nNel 2018, fu proposto di nominare \"Utahraptor\" il dinosauro di Stato dello Utah, un atto che fu approvato dal Senato. Inizialmente \"Utahraptor\" avrebbe dovuto sostituire un altro dinosauro, \"Allosaurus\", come fossile ufficiale dello Stato, ma in seguito fu deciso di affiancare i due dinosauri come simboli ufficiali dello Stato.\nDescrizione.\nL'olotipo di \"Utahraptor\", l'esemplare CEU 184v.86 costituito dall'ungueale (osso che sostiene l'artiglio) del secondo dito del piede, con altri elementi ossei potenzialmente assegnabili ad altri esemplari: un altro ungueale del piede CEU 184v.294, una tibia CEU 184v.260 e una premascella CEU 184v.400. Questi elementi hanno proporzioni enormi rispetto ad altri dromaeosauridi, suggerendo un animale che avesse circa il doppio della lunghezza di \"Deinonychus\" o, addirittura superarla. Come altri dromaeosauridi, \"Utahraptor\" possedeva dei grandi artigli a falce sul secondo dito del piede. L'ungueale del secondo dito conservato nell'olotipo, sebbene frammentario, \u00e8 lungo 22 centimetri (8,7 pollici), e si stima che completo raggiungesse i 24 centimetri (9,4 pollici). In vita, l'artiglio, ricoperto di cheratina, doveva essere ancora pi\u00f9 lungo.\nSi stima che il pi\u00f9 grande esemplare descritto di \"U. ostrommaysi\" (l'esemplare BYUVP 15465, assegnato da Erickson \"et al.\", 2009) avesse raggiunto una lunghezza di 7 metri (23 piedi), per un peso appena inferiore ai 500 kg (1 100 libbre), un peso comparabile a quello di un orso polare. Nel 2012, il paleontologo Thomas R. Holtz Jr. ha stimato il peso dell'esemplare tra i 227 e i 454 kg (da 500,4 a 1 000,9 libbre), un peso paragonabile a un orso grizzly. Tuttavia, la scoperta di Kirkland del 2001 indica che questo animale potesse raggiungere un peso superiore a quello precedentemente stimato. Nel 2016, Rub\u00e9n Molina-P\u00e9rez e Asier Larramendi stimarono l'esemplare pi\u00f9 grande (BYU 15465) con 4,65 metri (15,3 piedi) di lunghezza, 1,5 metri (4,9 piedi) di altezza ai fianchi, e un peso di 280 kg (620 libbre).\nSi crede che alcuni elementi fossili siano stati erroneamente riferiti al genere; l'osso lacrimale dell'esemplare CEU 184v.83 si \u00e8 rivelato essere un postorbitale dell'ankylosauro \"Gastonia\". Britt \"et al.\" hanno anche suggerito che gli ungueali delle mani precedentemente identificati degli esemplari CEU 184v.294, BYU 9438 e BYU 13068 siano in realt\u00e0 ungueali dei piedi. Questa ipotesi \u00e8 stata supportata da Senter nel 2007.\nSecondo Kirkland \"et al.\", lo \"Utahraptor\" pu\u00f2 essere distinto dalle seguenti autapomorfie: gli artigli delle mani sono pi\u00f9 specializzati nel taglio rispetto agli altri dromaeosauridi; l'osso lacrimale ha lati mesiali ed esterni distintamente paralleli, dandogli un aspetto subrangolare allungato in vista dorsale. La premascella presenta la base dell'apertura nasale parallela alla fila dei denti premascellari. Nella diagnosi rivista condotta da Turner \"et al.\" (2012), \"Utahraptor\" differisce dagli altri dromaeosauridi per: un processo nasale allungato della premascella; l'estremit\u00e0 distale del metatarso III liscia; il processo posteriore dell'osso quadratojugale a forma di L; una tacca ben sviluppato presente tra il trocantere minore e trocantere maggiore; e vertebre dorsali prive di pleurocele.\nSebbene non siano mai state ritrovate impronte di piume in associazione con gli esemplari di \"Utahraptor\", vi sono forti prove filogenetiche che suggeriscono che tutti i dromaeosauridi avessero un piumaggio evoluto, molto simile a quello degli uccelli. Il genere \"Microraptor\" \u00e8 uno dei pi\u00f9 antichi dromaeosauridi noti ed \u00e8 filogeneticamente pi\u00f9 primitivo di \"Utahraptor\". Dato che \"Microraptor\" e altri dromaeosauridi possedevano piume, \u00e8 ragionevole supporre che questo tratto fosse presente in tutti i Dromaeosauridae. \u00c8 molto improbabile che le piume si siano evolute pi\u00f9 di una volta nella stessa famiglia, quindi supponendo che qualsiasi dato dromaeosauride, come \"Utahraptor\", fosse privo di piumaggio richiederebbe prove dirette della loro assenza. Finora non c'\u00e8 nulla che suggerisca che le piume siano state perse in specie di dromaeosauri pi\u00f9 grandi e/o pi\u00f9 derivate. La presenza di papille ulnari in generi sia di piccole dimensioni, come \"Velociraptor\" o \"Dineobellator\", sia di grandi dimensioni, come \"Dakotaraptor\", evidenzia che tutti i dromaeosauridi, anche quelli pi\u00f9 grandi possedevano anche penne complesse sulle braccia e piumaggio distribuito su tutto il corpo.\nClassificazione.\n\"Utahraptor\" \u00e8 un membro della famiglia Dromaeosauridae, un clade di dinosauri teropodi comunemente noti come \"raptor\". \"Utahraptor\" \u00e8 il genere pi\u00f9 grande della famiglia e appartiene allo stesso clade di alcuni famosi dinosauri come \"Velociraptor\", \"Deinonychus\" e \"Dromaeosaurus\". \"Utahraptor\" \u00e8 classificato nella sottofamiglia Dromaeosaurinae, che si trova nel clade Eudromaeosauria.\nNel 2015, \"Utahraptor\" \u00e8 risultato essere strettamente correlato al pi\u00f9 piccolo \"Dromaeosaurus\" e ai giganteschi generi mongoli e nordamericani \"Achillobator\" e \"Dakotaraptor\":\nDi seguito \u00e8 riportata un'analisi cladistica condotta da Cau \"et al.\" (2017):\nStoria della scoperta.\nI primi esemplari di \"Utahraptor\" furono ritrovati nel 1975 da Jim Jensen nella cava di Dalton Wells nello Utah centro-orientale, vicino alla citt\u00e0 di Moab, sebbene inizialmente non ricevettero molta attenzione. Dopo la scoperta di un grosso artiglio da parte di Carl Limoni nell'ottobre 1991, James Kirkland, Robert Gaston e Donald Burge scoprirono altri resti di \"Utahraptor\" nel 1991 nella cava di Gaston a Grand County, nello Utah, all'interno di Yellow Cat e Poison Strip, membri della Formazione Cedar Mountain. La datazione radiometrica ha dimostrato che queste parti della Formazione Cedar Mountain si sono depositate circa 124 milioni di anni fa. L'esemplare tipo, CEU 184v.86, \u00e8 attualmente ospitato presso il College of Eastern Utah Prehistoric Museum, sebbene la Brigham Young University, il depositario dei reperti di Jensen, attualmente ospita la pi\u00f9 grande collezione di fossili di \"Utahraptor\".\nLa specie tipo (e unica specie attualmente nota di \"Utahraptor\"), \"Utahraptor ostrommaysorum\", \u00e8 stata nominata da Kirkland, Gaston e Burge nel giugno 1993, in onore del paleontologo americano John Ostrom del Peabody Museum of Natural History della Yale University e Chris Mays di Dinamation International. In origine, nel nome specifico, venne utilizzato il genitivo singolare \"ostrommaysi\", ma, nel 2000, questo \u00e8 stato emendato da George Olshevsky al plurale. In precedenza, si pensava di nominare la specie \"Utahraptor spielbergi\", in onore del regista Steven Spielberg, in cambio del finanziamento alla ricerca paleontologica, ma non \u00e8 stato possibile raggiungere un accordo sull'ammontare dell'assistenza finanziaria.\nResti aggiuntivi.\nNel 2001, Kirkland \"et al.\", seguirono la scoperta di uno studente laureato che aveva scoperto un osso sporgente da un blocco fossile di 9 tonnellate di arenaria nello Utah orientale. Il blocco conteneva le ossa di almeno sette individui, tra cui un adulto di circa 4,8 metri (16 piedi), quattro giovani e un cucciolo di circa 1 metri (3,3 piedi) di lunghezza. Fossilizzati insieme con i predatori vi sono i resti di almeno un genere di un erbivoro iguanodonte.\nKirkland ipotizz\u00f2 che gli \"Utahraptor\" avessero tentato di raggiungere la carcassa o di attaccare la preda indifesa rimanendo a loro volta impantanati nelle sabbie mobili. Siti simili, come la Cleveland-Lloyd Quarry e la californiana La Brea Tar Pits mostrano un simile grande assemblaggio di carnivori. L'esame dei fossili \u00e8 in corso dopo un decennio di scavi, ma se Kirkland avesse ragione, potrebbe essere una delle trappole per predatori meglio conservate mai scoperte. I fossili possono ulteriormente rivelare aspetti sul comportamento di \"Utahraptor\", come se quest'ultimi cacciassero effettivamente in gruppo, come si credeva per \"Deinonychus\", o se gli individui rimasti impantanati morirono insieme simultaneamente o vennero attratti a uno a uno dalle carcasse che si formavano. Tuttavia, ci\u00f2 non \u00e8 ancora chiaro, poich\u00e9 il lavoro \u00e8 attualmente rallentato sui campioni. Risposte pi\u00f9 concrete possono ancora venire alla luce una volta completati gli sforzi di crowdfunding dell'Utahraptor Project di Scott Madsen, il cui ricavato verr\u00e0 utilizzato per l'impiego di escavatori professionisti.\nPaleobiologia.\nSecondo gli autori della sua descrizione, \"Utahraptor\" aveva un ruolo ecologico molto importante all'interno del suo ambiente, come maggiore carnivoro di quello che oggi \u00e8 il Parco nazionale degli Arches nel Cretaceo inferiore, potendo cacciare e abbattere prede pi\u00f9 grandi di lui. Gruppi di caccia composti da esemplari di 3,5 metri e pesanti 70 kg, se provati, avrebbero potuto uccidere anche prede di 8 metri di lunghezza e pesanti 1-2 tonnellate.\nSecondo il paleontologo Gregory S. Paul, \"Utahraptor\" non era particolarmente veloce e sarebbe stato un cacciatore d'agguati che cacciava grandi dinosauri come iguanodonti e therizinosauroidi suoi contemporanei. La sua robusta corporatura e l'ampio artiglio a falce indica che era adatto alla caccia di tali prede, ma non all'inseguimento e probabilmente non era molto agile, pertanto \u00e8 pi\u00f9 probabile che cogliesse le sue prede d'agguato per poi saltargli addosso e usare i suoi artigli per rimanere aggrappato alla preda mentre infliggeva ferite profonde con le fauci, tenendosi in equilibrio grazie alle braccia piumate, finch\u00e9 la preda non si accasciava al suolo morta dissanguata. Questo stile di caccia \u00e8 chiamata Raptor Prey Restraint (RPR), utilizzato dai moderni rapaci e ipotizzato come comportamento di caccia anche per i dromeosauridi. Come i dromaeosauridi della sottofamiglia Dromaeosaurinae, potrebbe anche aver fatto molto affidamento sulle sue mascelle per infliggere ferite profonde alla preda, molto di pi\u00f9 rispetto ad altri tipi di dromaeosauridi, come i velociraptorinae, dalla mascella pi\u00f9 fine e delicata. In uno studio del 2001 condotto da Bruce Rothschild e da altri paleontologi, due esemplari composti da piede riferiti a \"Utahraptor\" sono stati esaminati in cerca di segni di frattura da stress, ma in nessuno dei due esemplari sono stati ritrovati tali segni.\nPaleoecologia.\n\"Utahraptor\" visse nella parte inferiore della Formazione Cedar Mountain, in un sito noto come Yellow Cat Member. Secondo gli autori della sua descrizione, \"Utahraptor\" aveva un importante ruolo ecologico in quanto unico grande carnivoro noto della paleofauna dell'attuale regione degli Arches durante il Cretaceo inferiore, e, probabilmente, avrebbe potuto attaccare anche prede pi\u00f9 grandi di lui. Se fosse confermato che \"Utahraptor\" cacciava, anche occasionalmente, in gruppo significa che un solo gruppo di individui di almeno 3,5 metri (11 piedi) di lunghezza e dal peso di 70 kg (150 libbre), avrebbero potuto facilmente uccidere una preda di 8 metri (26 piedi) e pesante 1-2 tonnellate (2 204,6 - 4 409,2 libbre). Inoltre, i sauropodi con una lunghezza entro i 20 metri (66 piedi) potrebbero essere stati una parte importante della sua dieta. Il paleontologo Thomas R. Holtz stim\u00f2 che \"Utahraptor\" visse circa 130-125 milioni di anni fa. In diverse occasioni, il Yellow Cat Member \u00e8 stato datato all'et\u00e0 Barremiano-Aptiano. Sames &amp; Schudack (2010) hanno proposto una riassegnazione dell'et\u00e0 stimata, compromettendo un'et\u00e0 Berriasiano-Valanginiano, tuttavia questa interpretazione non venne approvata dalla maggior parte degli autori. Utilizzando metodi avanzati di datazione radiometrica e palinologica, Joeckel \"et al.\" (2019) conclusero che il Yellow Cat Member \u00e8 effettivamente pi\u00f9 antico delle stime precedenti. Il sito si deposit\u00f2 tra i 139-134,6 milioni di anni fa, tra il tardo Berriasiano e i primi del Valanginiano. Sulla base della presenza della nuova palinoflora, \u00e8 stata assegnata provvisoriamente un'et\u00e0 Berriasiano medio-primo Hauteriviano.\nPaleoflora.\n\"Utahraptor\" \u00e8 stato rinvenuto nel sito di Yellow Cat Member, che durante il periodo Berriasiano fino al tardo Valanginiano era un'area semiarida con praterie, pianure alluvionali, foreste fluviali e boschi aperti predominati da conifere (Pinophyta), felci (Polypodiopsida), antocerote (Anthocerotophyta) e altre piante tracheobionte. Durante la descrizione di \"Mierasaurus\", venne interpretata anche la presenza di una zona umida ricca d'acqua. Si ritiene sia stata una breve stagione delle piogge. Ci\u00f2 \u00e8 supportato dalla presenza di spore carbonizzate e altri detriti di piante carbonizzate che indicano il verificarsi di numerosi e antichi incendi verificatisi durante la stagione secca.\nPaleofauna.\n\"Utahraptor\" condivideva il paleoambiente della Yellow Cat Member con vari dinosauri, tra cui gli iguanodonti \"Hippodraco\" e \"Cedrorestes\", i teropodi \"Martharaptor\" e \"Nedcolbertia\", il nodosauride \"Gastonia\", e i sauropodi \"Cedarosaurus\" e \"Moabosaurus\". L'unico mammifero conosciuto da questo sito \u00e8 l'hahnodontide \"Cifelliodon\".\nLa zona non era abitata solo da dinosauri, ma anche da piccoli animali, come i pesci \"Ceratodus\" e \"Semionotus\", le tartarughe \"Glyptops\" e \"Trinitichelys\", Aquatilavipes (impronte fossili di uccelli), il rhynchocephalo \"Toxolophosaurus\", e i resti indeterminati di squali hybodontidi e polyacrodontidi.\nSono stati recuperate, inoltre, ulteriori resti della paleofauna dell'epoca, la maggior parte delle quali non sono ancora nominate e/o indeterminate, incluso un cranio di mesoeucrocodyliano isolato che misura 20 centimetri di lunghezza. Un Neochoristodere rappresentato da un femore parziale sinistro, mostra che la paleofauna acquatica era presente e diversificata durante il Cretaceo inferiore della Formazione Cedar Mountain. Tra i dinosauri non ancora descritti abbiamo un grande iguanodonte dotato di una vela dorsale, rappresentato da alcune grandi vertebre e resti frammentari, e un eudromaeosauro indeterminato noto per alcune vertebre caudali, e una coda frammentaria (UMNH VP 20209).\nNella cultura di massa.\n\"Utahraptor\" rappresenta uno dei dromaeosauri, o raptor, meglio conosciuti e pi\u00f9 noti al pubblico per via del suo aspetto caratteristico e per le sue dimensioni. Sebbene i suoi resti vennero descritti solo nel 1993, casualmente, poco tempo prima Steven Spielberg produsse \"Jurassic Park\", nel quale uno dei dinosauri principali, pur venendo chiamato \"Velociraptor\", era straordinariamente simile alla nuova specie scoperta, sebbene ispirato al gi\u00e0 conosciuto \"Deinonychus\".\n\"Raptor Red\" \u00e8 stato pubblicato nel 1995, e presenta la storia romanzata di una femmina di \"Utahraptor\". Scritto dal paleontologo Robert T. Bakker, \u00e8 stato valutato positivamente dalla critica, sebbene gli aggiornamenti alla scienza abbiano reso alcuni dei fatti della linea narrativa obsoleti e la comunit\u00e0 paleontologica critic\u00f2 il libro per le sue imprecisioni sul record fossile. Bakker ha ricevuto molte lodi per l'antropomorfismo dei dinosauri."}
{"id": "323216", "revid": "125105588", "url": "https://it.wikipedia.org/wiki?curid=323216", "title": "Gloria Gaynor", "text": "Esponente di spicco della Disco music, \u00e8 nota particolarmente per la famosa \"I Will Survive,\" che ricevette il Grammy Award per la Miglior Canzone Disco nel 1980 ed \u00e8 stata inserita alla posizione 489 nella lista dei 500 migliori brani musicali secondo Rolling Stone.\nBiografia.\nGloria Gaynor inizi\u00f2 a cantare nei Soul Satisfiers (una band jazz e pop degli anni sessanta). Il suo primo singolo fu \"She'll Be Sorry / Let Me Go Baby\" (1965). Con la cover di \"Never Can Say Goodbye\", pubblicata nel 1974 e poi inclusa nell'omonimo album del 1975, Gloria Gaynor ottenne un primo grande successo, entrando nella top ten statunitense: la canzone fu tra le prime ad avviare il fenomeno della disco music, che sarebbe esploso in tutto il mondo a partire dal 1977. Alcune canzoni meno famose in Italia sono \"Honey Bee\" (1974) e \"Casanova Brown\" (1975), mentre molto nota \u00e8 la cover di \"Reach Out I'll Be There\", dei The Four Tops.\nNel 1978 usc\u00ec l'album \"Love Tracks\", da cui fu estratto il singolo che l'avrebbe resa celebre in tutto il mondo: \"I Will Survive\". La canzone parla di una donna, lasciata di recente, che dichiara al suo ex di non averne pi\u00f9 bisogno e che se la caver\u00e0 benissimo da sola. La canzone conobbe un successo strepitoso ed \u00e8 tuttora considerata un \"evergreen\". Al tempo divenne simbolo dell'emancipazione femminile, diventando in seguito un inno della comunit\u00e0 LGBT. La casa discografica aveva pubblicato il 45 giri con la canzone sul lato B, a favore della semisconosciuta \"Substitute\", considerata \"pi\u00f9 orecchiabile\" sul lato A. I DJ tuttavia capirono il potenziale della canzone e l'etichetta la reincise a lati invertiti. Il singolo raggiunse la vetta della classifica Billboard gi\u00e0 dalla prima settimana.\nIl declino della disco music segn\u00f2 la carriera della Gaynor che spar\u00ec poco a poco, se si esclude il picco del 1983 con \"I Am What I Am\".\nA met\u00e0 degli anni novanta la cantante decise di dedicarsi alla recitazione e comparve nelle fiction \"The Wayans Bros.\", \"That '70s Show\", e \"Ally McBeal\" prima di esordire in uno spettacolo di Broadway chiamato \"Smokey Joe's Cafe\". Si \u00e8 poi riavvicinata agli studi di registrazione e nel 2002 pubblic\u00f2 un suo disco dopo oltre vent'anni \"I Wish You Love\". Entrambi i singoli estratti dall'album, \"Just Keep Thinking About You\" e \"I Never Knew\", hanno scalato le classifiche dance fino al primo posto. Il 19 settembre 2005 fu ammessa nella \"Dance Music Hall of Fame\", sia come cantante che per il singolo \"I Will Survive\"."}
{"id": "323218", "revid": "709406", "url": "https://it.wikipedia.org/wiki?curid=323218", "title": "Generatore ideale", "text": "I componenti in cui si sviluppano \"forze elettriche specifiche generatrici\" sono detti generatori elettrici. Essi sono sede delle interazioni tra fenomeni elettrici e fenomeni di altra natura (es. la batteria di accumulatori delle autovetture trasforma energia chimica in energia elettrica), che realizzano la generazione di energia elettrica attraverso la conversione da altre forme di energia.\nSono dei bipoli attivi, sono dotati di \"terminali ( o morsetti)\" che consentono la connessione con altri componenti elettrici e si dividono in due categorie:\nGeneratore ideale di tensione.\nIl generatore ideale di tensione \u00e8 un dispositivo capace di mantenere, in modo costante nel tempo, una tensione tra i suoi morsetti pari alla sua f.e.m., sempre identica nonostante le variazioni di corrente (e quindi del carico alimentato).\nGeneratore ideale di corrente.\nAllo stesso modo, il generatore ideale di corrente fornisce ai morsetti una corrente sempre identica, indipendentemente dalla variazione di tensione o del carico (resistenza).\nPropriet\u00e0.\nI generatori ideali si definiscono tali perch\u00e9 hanno resistenza interna nulla.\nI generatori ideali, ovviamente, non esistono: sarebbero infatti in grado di erogare una potenza arbitrariamente grande (se necessario infinita, ad esempio in cortocircuito). Infatti, dato un generatore ideale di tensione, essendo la corrente non vincolata, la potenza erogata ai suoi morsetti pu\u00f2 assumere qualsiasi valore tra pi\u00f9 e meno infinito (stesso dicasi per i generatori ideali di corrente). Un generatore ideale \u00e8 quindi in grado di erogare o assorbire una potenza arbitraria, il che \u00e8 fisicamente impossibile.\nMalgrado questo fatto, i generatori ideali sono essenziali nello studio delle reti elettriche. Infatti:\nIn particolare, dal secondo punto deriva la necessit\u00e0 di \"adattare il carico\" al generatore (cfr. Bipolo)"}
{"id": "323219", "revid": "709565", "url": "https://it.wikipedia.org/wiki?curid=323219", "title": "William Albert Ward", "text": "Biografia.\nCollabor\u00f2 per l'animazione negli anni venti del secolo scorso. Il 15 maggio del 1937, nel settimanale inglese \"Mickey Mouse Weekly\", Ward, con un personalissimo stile, d\u00e0 il via ad una serie in \"continuity\" dal titolo \"Donald and Donna\". Donna Duck \u00e8 la prima amica di Paperino, comparsa per la prima volta in un cortometraggio dello stesso anno. Tra i loro principali nemici si annovera Eli Squick, personaggio di Floyd Gottfredson.\nAi due paperi si affiancher\u00e0 il marinaio scozzese Mac the Sailor. Le avventure del terzetto continueranno fino al 4 maggio del 1940. Erano storie avventurose in luoghi magici e straordinari: da ambienti stile \"Mille e una notte\" alla Luna, dal Far-West agli abissi del mare. Tra le varie apparizioni di personaggi della Banda Disney, anche Pippo e Gambadilegno.\nOpere.\nL'intero corpus disneyano delle storie di William Ward \u00e8 stato tradotto in italiano e ristampato nel 2013 nel volume - edito dall'Anafi - \"Paperino - Le inedite follie inglesi\", a cura di Massimo Bonura, Federico Provenzano, Luciano Tamagnini e Alberto Becattini. Il volume contiene anche molte informazioni sulla carriera artistica di Ward."}
{"id": "323220", "revid": "6923", "url": "https://it.wikipedia.org/wiki?curid=323220", "title": "Contrasto (album)", "text": "Contrasto \u00e8 il secondo album dei Pooh pubblicato nel 1968.\nIl disco.\n \"Contrasto\" \u00e8 stato pubblicato in un migliaio di copie numerate nel luglio del 1968; artefice dell'operazione, la casa discografica Vedette, che, con i Pooh in concerto, decide di sfruttare la popolarit\u00e0 del gruppo, raggiunta con il 45 giri di \"In silenzio/Piccola Katy\", raggruppando alcuni provini realizzati per il nuovo album (di cui molti incompleti), pi\u00f9 due canzoni, \"Il tempio dell'amore\" ed \"E dopo questa notte\", che verranno riutilizzate come retro di \"Buonanotte Penny\" oltre alle due canzoni del 45 giri \"In silenzio\" e \"Piccola Katy\".\nI Pooh sono totalmente all'oscuro dell'operazione e, quando ne vengono a conoscenza, chiedono e ottengono il ritiro dal commercio del 33 giri e tornano nuovamente in studio per registrare l'album \"Memorie\": da questo momento, nascono le prime insanabili divergenze con la Vedette, che porteranno il gruppo a sciogliere il contratto nel 1970, quando in cantiere era previsto un quarto album con l'etichetta di Armando Sciascia.\n\"Contrasto\", per le caratteristiche di realizzazione, risulta essere un disco non omogeneo, non voluto e difatti mai riconosciuto dal gruppo (che per lungo tempo non lo ha inserito nelle discografie ufficiali), pur avendo al suo interno due dei maggiori successi dei Pooh anni sessanta: \"Piccola Katy\", destinata a diventare tormentone estivo e con gli anni cavallo di battaglia del gruppo, nonostante la casa discografica l'avesse declassata a lato B del 45 giri, ed \"In silenzio\", un brano che si rif\u00e0 alla melodia tradizionale italiana, riproposta pi\u00f9 volte dai Pooh dal vivo e re-incisa successivamente anche da Riccardo Fogli in una versione rallentata () nel suo album del 1976 intitolato \"Riccardo Fogli\".\nSempre in questo disco, ristampato su CD in diverse versioni (e per la prima volta nel 1998 dalla On Sale Music di Italo Gnocchi, 52-OSM-028), trovano spazio canzoni come \"Il cane d'oro\", prima versione di \"Buonanotte Penny\" (singolo del 1968, con l'esordio vocale di un Dodi Battaglia appena diciassettenne), qui proposta con un testo e un arrangiamento molto diverso, \"La leggenda della luna\", versione demo di quella che diventer\u00e0 \"La fata della luna\" nel disco successivo, \"Mr. Jack\", un brano proposto in versione anni trenta, che riarrangiato e con un testo molto diverso verr\u00e0 anch'esso registrato per \"Memorie\" con il titolo \"Waterloo '70\" e con arrangiamento in stampo inglese, e \"Resto con lei\", cover di \"Baby Let's Wait\" dei Young Rascals.\nChiude il disco una canzone strumentale, \"Contrasto\", con musica attestata ad \"H. Tical\" (in realt\u00e0 lo stesso Armando Sciascia, essendo Facchinetti ancora non iscritto alla Siae), \nNel 2006 \u00e8 stato ristampato in vinile, mantenendo lo stesso numero di catalogo.\nTracce.\nLATO A\nLATO B\nNota: non essendo Negrini e Facchinetti iscritti alla Siae, le canzoni sono firmate per lo pi\u00f9 dal produttore e arrangiatore Francesco Anselmo (che a volte usa lo pseudonimo \"Selmoco\") e da Armando Sciascia (che usa gli pseudonimi \"Pantros\" e \"H. Tical\"); fanno eccezione solo \"Piccola Katy\" e \"In silenzio\" e \"La leggenda della luna\" (che potrebbero essere evidentemente depositate dopo l'iscrizione, anche se nel 45 giri \"Piccola Katy\" e \"In silenzio\" sono firmate da Pantros e Selmoco); nella ristampa in cd della On Sale vengono riportate queste firme, e soltanto nelle successive le canzoni verranno accreditate agli autori originali. Inoltre nell'etichetta il cognome di Pamela Sawyer e riportato erroneamente come \"Savier\".\nNella ristampa in cd pubblicata dalla On Sale Music sono state aggiunte come \"bonus tracks\" le seguenti canzoni (inedite su album in queste registrazioni):"}
{"id": "323222", "revid": "436907", "url": "https://it.wikipedia.org/wiki?curid=323222", "title": "Buona fortuna (album Pooh)", "text": "Buona fortuna \u00e8 un album del gruppo italiano dei Pooh, pubblicato il 20 giugno 1981. Risulta essere uno dei dischi pi\u00f9 venduti del gruppo, piazzandosi al 5\u00ba posto della Hit parade annuale. \u00c8 rimasto in testa alle classifiche per 9 settimane consecutive.\nDescrizione.\nL'album dei quindici anni di attivit\u00e0 del gruppo segna anche qualche importante novit\u00e0 dal punto di vista sonoro. Infatti, come ingegnere del suono viene chiamato Brian Humphries che in precedenza aveva lavorato con i Pink Floyd. Il suo apporto si far\u00e0 sentire fino ad un certo punto.\nLa copertina riporta i simboli della fortuna, coccinella e quadrifoglio, su sfondo bianco.\nDue canzoni di Stefano vengono utilizzate per un singolo (\"Buona fortuna/Lascia che sia\"). Con il brano omonimo, che apre la prima facciata, i Pooh tornano a cantare un brano a quattro voci alternate, su richiesta di D'Orazio, e da questo album diventer\u00e0 un punto fisso nei loro album. Con \"Banda nel vento\" il gruppo celebra il quindicennale della fondazione. In \"Gente della sera\" Negrini descrive la varia umanit\u00e0 che si pu\u00f2 incontrare in una notte feriale alla stazione di Milano Centrale. Il lato B si apre con \"Fuori stagione\", brano rock con una ritmica sincopata che d\u00e0 il \"la\" alla malinconica \"Dove sto domani\", caratterizzata dal basso fretless di Canzian: in questo brano si narra la continuazione amichevole del rapporto tra una donna ed un uomo anche dopo la fine dell'amore. Segue il brano \"Replay\", su una musica di Canzian, per il quale Negrini scrive un testo pregno di sensazioni della sua giovent\u00f9 e di quella del bassista. Il brano pi\u00f9 noto \u00e8 \"Chi fermer\u00e0 la musica\", utilizzato come singolo principale del 1981.\nNel complesso questo LP mostra, insieme a \"...Stop\", il volto pi\u00f9 rock del complesso."}
{"id": "323223", "revid": "4506", "url": "https://it.wikipedia.org/wiki?curid=323223", "title": "Crosstalk", "text": ""}
{"id": "323226", "revid": "729019", "url": "https://it.wikipedia.org/wiki?curid=323226", "title": "Stepan Osipovi\u010d Makarov", "text": "Biografia.\nCarriera militare.\nNato l'8 gennaio 1849 (secondo il calendario gregoriano) a Kiev, si arruol\u00f2 da giovane, divenendo ufficiale nel 1872. Nel periodo 1872 - 1876 comp\u00ec numerosi viaggi via mare.\nRitornato in Russia nel 1877 partecip\u00f2 come comandante di una piccola nave nel Mar Nero alla Guerra russo-turca (1877-1878); in quell'occasione diede prova del suo ingegno elaborando nuove tattiche (studiate peraltro dal suo futuro acerrimo nemico, l'ammiraglio giapponese T\u014dg\u014d Heihachir\u014d) ed usando piccole imbarcazioni a mo' di lanciasiluri. Proprio al comando di una di queste (la piccola \"Vellviy Knyaz Konstantin\") il 14 gennaio 1878 Makarov si mise in luce affondando un'unit\u00e0 navale ottomana in porto utilizzando un siluro navale; era la prima volta che una torpedine a motore colpiva ed affondava un bersaglio in situazione di guerra e non in esercitazione.\nLe sue capacit\u00e0 gli consentirono di far rapida carriera e gi\u00e0 nel 1894 divenne ispettore dell'artiglieria navale, sviluppando il cappuccio balistico che aumentava la capacit\u00e0 di penetrazione dei proietti delle artiglierie navali, e, infine, prefetto marittimo. Durante questo periodo ide\u00f2 per primo la nave rompighiaccio, redigendo il progetto per il \"Krassin\".\nGuerra russo-giapponese e morte.\nL'inizio del 1904 port\u00f2 ad una situazione di guerra aperta tra la Russia ed il Giappone (guerra russo-giapponese), quest'ultimo ansioso di conquistare nuovi territori e scacciare l'impero zarista dalla sua nuova sfera d'influenza.\nIl porto di Port Arthur divenne un punto focale dello scontro: il suo possesso permetteva il controllo delle linee di rifornimento giapponesi. Assediato per mare dalla flotta dell'ammiraglio T\u014dg\u014d Heihachir\u014d e per terra dalla 3\u00aa Armata del generale Nogi Maresuke, il comando russo decise di inviare Makarov ad assumere il comando della flotta locale per spezzare l'assedio. Assunto il comando l'8 marzo 1904 Makarov assunse subito atteggiamento difensivo molto attivo, sfidando pi\u00f9 volte Togo in battaglia e creandogli forti difficolt\u00e0.\nIl 13 aprile di ritorno da una sortita contro i giapponesi, mentre stava rientrando in porto, la sua nave ammiraglia, la corazzata \"Petropavlovsk\", salt\u00f2 su una mina giapponese e affond\u00f2 facendolo perire assieme a gran parte dell'equipaggio.\nDopo la sua morte la guerra prosegu\u00ec ma i russi non trovarono pi\u00f9 un comandante alla sua altezza e prima Port Arthur (2 gennaio 1905) e poi la guerra (5 settembre 1905) furono perdute. Era considerato in URSS un eroe nazionale e molte navi sovietiche sono state nominate negli anni \"Ammiraglio Makarov\" in suo onore.\nOnorificenze.\nGli \u00e8 intitolata l'Universit\u00e0 nazionale navale ammiraglio Makarov di Mykola\u00efv in Ucraina."}
{"id": "323227", "revid": "111087423", "url": "https://it.wikipedia.org/wiki?curid=323227", "title": "Koblenz (Svizzera)", "text": "Koblenz (toponimo tedesco) \u00e8 un comune svizzero di 1\u00a0655 abitanti del Canton Argovia, nel distretto di Zurzach.\nGeografia fisica.\nKoblenz \u00e8 situato alla confluenza dell'Aar nel Reno al confine con la Germania.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRilevante nodo ferroviario, Koblenz \u00e8 servito dall'omonima stazione sulle ferrovie Turgi-Koblenz-Waldshut, Winterthur-Koblenz e Koblenz-Stein-S\u00e4ckingen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "323233", "revid": "110157", "url": "https://it.wikipedia.org/wiki?curid=323233", "title": "Unterendingen", "text": "Unterendingen (toponimo tedesco) \u00e8 una frazione di 371 abitanti del comune svizzero di Endingen, nel Canton Argovia (distretto di Zurzach).\nStoria.\nGi\u00e0 comune autonomo, 2014 \u00e8 stato accorpato al comune di Endingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "323234", "revid": "339392", "url": "https://it.wikipedia.org/wiki?curid=323234", "title": "Forze Israeliane di Difesa", "text": ""}
{"id": "323236", "revid": "30610", "url": "https://it.wikipedia.org/wiki?curid=323236", "title": "Sandro Scascitelli", "text": "Dopo aver frequentato l'Istituto statale d'arte e, a Roma, l'Istituto di Stato per la Cinematografia e Televisione, ha iniziato ad operare nel campo del cartone animato collaborando, come animatore, a opere televisive e cinematografiche.\nNel 1974 inizia a disegnare fumetti per il Cartoonstudio di Roma (\"Intrepido\", \"Albo dell'Intrepido\", \"Lanciostory\", \"Skorpio\") e dal 1976 al 1978 partecipa, con Vittorio Cossio alla realizzazione a fumetti della \"Storia di Roma e delle antiche civilt\u00e0 mediterranee\". Dal 1979 al 1987 disegna racconti per le testate \"Lanciostory\" e \"Skorpio\"; nel 1986 completa, testi e disegni, il volume \"Veggio in Alagna...\" che descrive il famoso episodio dell'oltraggio a papa Bonifacio VIII.\nDal 1988 per la Comic Art realizza, testi e disegni, la serie \"Briganti\", pubblicata sulla prestigiosa rivista \"L'Eternauta\".\nPer la Arnoldo Mondadori Editore-De Agostini ha disegnato, nella serie ideata da Luciano De Crescenzo, due episodi dei \"Grandi miti greci\" (\"Apollo e Dafne\" e \"Il cavallo di Troia\").\nCon le Edizioni Iter ha realizzato diverse pubblicazioni tra cui \"Briganti, il brigantaggio nel primo ottocento in Ciociaria\".\nNumerose le sue opere come illustratore e pi\u00f9 di recente anche incisore. Dal 2011 lavora per la Sergio Bonelli Editore nella serie \"Tex\"."}
{"id": "323237", "revid": "1590006", "url": "https://it.wikipedia.org/wiki?curid=323237", "title": "Giornata internazionale della donna", "text": "La Giornata internazionale dei diritti della donna ricorre l'8 marzo di ogni anno per ricordare sia le conquiste sociali, economiche e politiche, sia le discriminazioni e le violenze di cui le donne sono state e sono ancora oggetto in ogni parte del mondo. Viene associata alla Giornata internazionale per l'eliminazione della violenza contro le donne istituita il 17 dicembre 1999 e che cade ogni anno il 25 novembre.\nQuesta celebrazione si tiene negli Stati Uniti d'America a partire dal 1909. In alcuni paesi europei dal 1911 e in Italia dal 1922. Specialmente in passato e ancora oggi dall'Unione donne italiane e nell'accezione comune viene chiamata Festa della donna anche se \u00e8 pi\u00f9 corretto \"Giornata internazionale della donna\", poich\u00e9 la motivazione non \u00e8 la festa ma la riflessione.\nFonti ONU invitano a operare affinch\u00e9 nel mondo si possa raggiungere una effettiva parit\u00e0 di genere entro il 2030.\nStoria.\nOrigini.\nIl VII Congresso della II Internazionale socialista si tenne a Stoccarda dal 18 al 24 agosto 1907 e vi parteciparono 884 delegati di 25 nazioni. Tra questi vi furono le pi\u00f9 importanti personalit\u00e0 marxiste del tempo come i tedeschi Rosa Luxemburg, Clara Zetkin e August Bebel, i russi Lenin e Martov, il francese Jean Jaur\u00e8s. In quella sede vennero trattati, oltre al problema dell'atteggiamento da tenere in caso di una guerra europea e al tema del colonialismo, anche la questione femminile e la rivendicazione del voto alle donne.\nSu quest'ultimo argomento il Congresso vot\u00f2 una risoluzione nella quale si impegnavano i partiti socialisti a \"lottare energicamente per l'introduzione del suffragio universale delle donne\", senza \"allearsi con le femministe borghesi che reclamavano il diritto di suffragio, ma con i partiti socialisti che lottano per il suffragio delle donne\". Due giorni dopo, dal 26 al 27 agosto, fu tenuta una Conferenza internazionale delle donne socialiste, alla presenza di 58 delegate di 13 paesi, nella quale si decise la creazione di un Ufficio di informazione delle donne socialiste: Clara Zetkin fu eletta segretaria e la rivista da lei redatta, \"Die Gleichheit\" (L'uguaglianza), divenne l'organo dell'Internazionale delle donne socialiste.\nIl \u00abWoman's Day\u00bb negli Stati Uniti (1908-1909).\nNon tutti condivisero la decisione di escludere ogni alleanza con le \u00abfemministe borghesi\u00bb: negli Stati Uniti, la socialista Corinne Brown scrisse, nel febbraio del 1908 sulla rivista \"The Socialist Woman\", che il Congresso non avrebbe avuto \u00abalcun diritto di dettare alle donne socialiste come e con chi lavorare per la propria liberazione\u00bb. Fu la stessa Corinne Brown a presiedere, il 3 maggio 1908, causa l'assenza dell'oratore ufficiale designato, la conferenza tenuta ogni domenica dal Partito socialista di Chicago nel Garrick Theater: quella conferenza, a cui tutte le donne erano invitate, fu chiamata \u00abWoman's Day\u00bb, il giorno della donna. Si discusse infatti dello sfruttamento operato dai datori di lavoro ai danni delle operaie in termini di basso salario e di orario di lavoro, delle discriminazioni sessuali e del diritto di voto alle donne.\nQuell'iniziativa non ebbe un seguito immediato, ma alla fine dell'anno il Partito socialista americano raccomand\u00f2 a tutte le sezioni locali di riservare l'ultima domenica di febbraio 1909 all'organizzazione di una manifestazione in favore del diritto di voto femminile. Fu cos\u00ec che negli Stati Uniti la prima e ufficiale \"giornata della donna\" fu celebrata il 23 febbraio 1909. Verso la fine dell'anno, il 22 novembre, a New York incominci\u00f2 un grande sciopero di ventimila camiciaie, che dur\u00f2 fino al 15 febbraio 1910. La successiva domenica 27 febbraio, alla Carnegie Hall, tremila donne celebrarono ancora il \"Woman's Day.\" \nLa Conferenza di Copenaghen (1910).\nLe delegate socialiste americane, forti dell'ormai consolidata manifestazione della giornata della donna, proposero alla seconda Conferenza internazionale delle donne socialiste, tenutasi nella \"Folkets Hus\" (Casa del popolo) di Copenaghen dal 26 al 27 agosto 1910 - due giorni prima dell'apertura dell'VIII Congresso dell'Internazionale socialista - di istituire una comune giornata dedicata alla rivendicazione dei diritti delle donne.\nNegli ordini del giorno dei lavori e nelle risoluzioni approvate in quella Conferenza non risulta che le 100 donne presenti in rappresentanza di 17 paesi abbiano istituito una giornata dedicata ai diritti delle donne: risulta per\u00f2 nel \"Die Gleichheit\", redatto da Clara Zetkin, che una mozione per l'istituzione della \"Giornata internazionale della donna\" fosse \u00abstata assunta come risoluzione\u00bb.\nMentre negli Stati Uniti continu\u00f2 a tenersi l'ultima domenica di febbraio, in alcuni paesi europei - Germania, Austria, Svizzera e Danimarca - la giornata della donna si tenne per la prima volta domenica 19 marzo 1911 su scelta del Segretariato internazionale delle donne socialiste. Secondo la testimonianza di Aleksandra Kollontaj, quella data fu scelta perch\u00e9, in Germania, \u00abil 19 marzo 1848, durante la rivoluzione, il re di Prussia dovette per la prima volta riconoscere la potenza di un popolo armato e cedere davanti alla minaccia di una rivolta proletaria. Tra le molte promesse che fece allora e che in seguito dimentic\u00f2, figurava il riconoscimento del diritto di voto alle donne\u00bb. In Francia la manifestazione si tenne il 18 marzo 1911, data in cui cadeva il quarantennale della Comune di Parigi, cos\u00ec come a Vienna, dove alcune manifestanti portarono con s\u00e9 delle bandiere rosse (simbolo della Comune) per commemorare i caduti di quell'insurrezione. In Svezia si svolse il 1\u00ba maggio 1911, in concomitanza con le manifestazioni per la Giornata del lavoro.\nLa manifestazione non fu ripetuta tutti gli anni, n\u00e9 celebrata in tutti i paesi: in Russia si tenne per la prima volta a San Pietroburgo solo nel 1913, il 3 marzo, su iniziativa del Partito bolscevico, con una manifestazione nella Borsa Kala\u0161aikovskij, e fu interrotta dalla polizia zarista che oper\u00f2 numerosi arresti; l'anno seguente gli organizzatori vennero arrestati, impedendo di fatto l'organizzazione dell'evento. In Germania, dopo la celebrazione del 1911, fu ripetuta per la prima volta domenica 8 marzo 1914, giorno d'inizio di una \u00absettimana rossa\u00bb di agitazioni proclamata dai socialisti tedeschi. Lo stesso giorno vi furono degli scontri a Londra, dove era prevista una marcia di protesta: la giornalista socialista Sylvia Pankhurst, che aveva da poco fondato la East London Federation of Suffragettes, venne arrestata a Charing Cross, mentre si stava dirigendo verso Trafalgar Square, dove avrebbe dovuto tenere un comizio. Sempre nel 1914, in Francia, si tenne con una manifestazione organizzata dal Partito socialista a Parigi il 9 marzo.\nL'8 marzo 1917.\nLe celebrazioni furono interrotte in tutti i paesi belligeranti negli anni seguenti allo scoppio della prima guerra mondiale, avvenuto nel luglio 1914, cos\u00ec come venne cancellato il congresso della Seconda Internazionale previsto a Vienna tra il 23 e il 29 agosto di quell'anno, in concomitanza del quale si sarebbe dovuta svolgere anche la terza Conferenza internazionale delle donne socialiste. A San Pietroburgo, l'8 marzo 1917 (il 23 febbraio secondo il calendario giuliano allora in vigore in Russia) le donne della capitale guidarono una grande manifestazione che rivendicava la fine della guerra: la fiacca reazione dei cosacchi inviati a reprimere la protesta incoraggi\u00f2 successive manifestazioni che portarono al crollo dello zarismo ormai completamente screditato e privo anche dell'appoggio delle forze armate, cos\u00ec che l'8 marzo 1917 \u00e8 rimasto nella storia a indicare l'inizio della \"Rivoluzione russa di febbraio\". Per questo motivo, e in modo da fissare un giorno comune a tutti i Paesi, il 14 giugno 1921 la Seconda conferenza internazionale delle donne comuniste, tenuta a Mosca una settimana prima dell'apertura del III congresso dell'Internazionale comunista, fiss\u00f2 all'8 marzo la \u00abGiornata internazionale dell'operaia\u00bb.\nIn Italia la \"Giornata internazionale della donna\" fu tenuta per la prima volta soltanto nel 1922, per iniziativa del Partito comunista d'Italia, che la celebr\u00f2 il 12 marzo, prima domenica successiva all'ormai fatidico 8 marzo. In quei giorni fu fondato il periodico quindicinale \"Compagna\", che il 1\u00ba marzo 1925 riport\u00f2 un articolo di Lenin, scomparso l'anno precedente, che ricordava l'otto marzo come Giornata internazionale della donna, la quale aveva avuto una parte attiva nelle lotte sociali e nel rovesciamento dello zarismo.\nLa confusione sulle origini della ricorrenza e l'ufficializzazione dell'ONU.\nLa connotazione fortemente politica della Giornata della donna nelle sue prime manifestazioni, le vicende della seconda guerra mondiale e infine il successivo isolamento politico della Russia e del movimento comunista nel mondo occidentale, contribuirono alla perdita della memoria storica delle reali origini della manifestazione.\nCos\u00ec, nel secondo dopoguerra, cominciarono a circolare fantasiose versioni, secondo le quali l'8 marzo avrebbe ricordato la morte di centinaia di operaie nel rogo di una inesistente fabbrica di camicie \"Cotton\" o \"Cottons\" avvenuto nel 1908 a New York, facendo probabilmente confusione con una tragedia realmente verificatasi in quella citt\u00e0 il 25 marzo 1911, l'incendio della fabbrica Triangle, nella quale morirono 146 lavoratori (123 donne e 23 uomini, in gran parte giovani immigrate di origine italiana ed ebraica).\nAltre versioni citavano la violenta repressione poliziesca di una presunta manifestazione sindacale di operaie tessili tenutasi a New York nel 1857, mentre altre ancora riferivano di scioperi o incidenti avvenuti a Chicago, a Boston o a New York.\nNonostante le ricerche effettuate da diverse femministe tra la fine degli anni settanta e gli ottanta del XX secolo abbiano dimostrato l'erroneit\u00e0 di queste ricostruzioni, le stesse sono ancora diffuse sia tra i mass media sia nella propaganda delle organizzazioni sindacali nei primi decenni del XXI secolo.\nCon la risoluzione 3010 (XXVII) del 18 dicembre 1972, ricordando i 25 anni trascorsi dalla prima sessione della Commissione sulla condizione delle Donne (svolta a Lake Success, nella Contea di Nassau, tra il 10 e il 24 febbraio 1947), l'ONU proclam\u00f2 il 1975 \"\"Anno Internazionale delle Donne\".\nQuesto venne seguito, il 15 dicembre 1975, dalla proclamazione del \"Decennio delle Nazioni Unite per le donne: equit\u00e0, sviluppo e pace\" (\"United Nations Decade for Women: Equality, Development and Peace\", 1976-1985), tramite la risoluzione 3520 (XXX).\nIl 16 dicembre 1977, con la risoluzione 32/142 l'Assemblea generale delle Nazioni Unite propose a ogni paese, nel rispetto delle tradizioni storiche e dei costumi locali, di dichiarare un giorno all'anno \"Giornata delle Nazioni Unite per i diritti delle Donne e per la pace internazionale\" (\"United Nations Day for Women's Rights and International Peace\"\") e di comunicare la decisione presa al Segretario generale. Adottando questa risoluzione, l'Assemblea riconobbe il ruolo della donna negli sforzi di pace e riconobbe l'urgenza di porre fine a ogni discriminazione e di aumentare gli appoggi a una piena e paritaria partecipazione delle donne alla vita civile e sociale del loro paese. \nL'8 marzo, che gi\u00e0 veniva festeggiato in diversi paesi, fu scelta come la data ufficiale da molte nazioni.\nIn Italia.\nLa mimosa.\nNel settembre del 1944, si cre\u00f2 a Roma l'UDI, Unione Donne in Italia, per iniziativa di donne appartenenti al PCI, al PSI, al Partito d'Azione, alla Sinistra Cristiana e alla Democrazia del Lavoro e fu l'UDI a prendere l'iniziativa di celebrare, l'8 marzo 1945, la prima giornata della donna nelle zone dell'Italia libera, mentre a Londra veniva approvata e inviata all'ONU una \"Carta della donna\" contenente richieste di parit\u00e0 di diritti e di lavoro. Con la fine della guerra, l'8 marzo 1946 fu celebrato in tutta l'Italia e vide la prima comparsa del suo simbolo, la mimosa, che fiorisce tra febbraio e marzo, secondo un'idea di Teresa Noce, di Rita Montagnana e di Teresa Mattei.\nNei primi anni cinquanta, anni di guerra fredda e periodo in cui al Viminale c'era Mario Scelba, distribuire in quel giorno la mimosa o diffondere \"Noi donne\", il mensile dell'Unione Donne Italiane (UDI), divenne un gesto \u00abatto a turbare l'ordine pubblico\u00bb, mentre tenere un banchetto per strada diveniva \u00aboccupazione abusiva di suolo pubblico\u00bb. Nel 1959 le senatrici Luisa Balboni, comunista, Giuseppina Palumbo e Giuliana Nenni, socialiste, presentarono una proposta di legge per rendere la giornata della donna una festa nazionale, ma l'iniziativa cadde nel vuoto.\nIl clima politico miglior\u00f2 nel decennio successivo, ma la ricorrenza continu\u00f2 a non ottenere udienza nell'opinione pubblica finch\u00e9, con gli anni settanta, in Italia apparve un fenomeno nuovo: il movimento femminista.\nIl femminismo.\nL'8 marzo 1972 la giornata della donna a Roma si tenne in piazza Campo de' Fiori: vi partecip\u00f2 anche l'attrice statunitense Jane Fonda, che pronunci\u00f2 un breve discorso di adesione, mentre un folto reparto di polizia era schierato intorno alla piazza nella quale poche decine di donne manifestavano con cartelli chiedendo la legalizzazione dell'aborto e la liberazione omosessuale. Il matrimonio venne definito prostituzione legalizzata e circol\u00f2 un volantino che chiedeva che non fossero lo Stato e la Chiesa ma la donna ad avere il diritto di amministrare l'intero processo della maternit\u00e0. Quelle scritte furono giudicate intollerabili e la polizia caric\u00f2 e disperse le manifestanti. In molte citt\u00e0 d'Italia sono stati intitolati all'8 marzo strade e giardini."}
{"id": "323239", "revid": "287204", "url": "https://it.wikipedia.org/wiki?curid=323239", "title": "Gruffydd ap Cynan", "text": "Ebbe una vita lunga e piena di eventi e nel corso di essa Gruffydd divenne una delle figure chiave della resistenza gallese contro i Normanni tanto che viene ricordato come il re di tutto il Galles. In quanto discendente di Rhodri Mawr ap Merfyn Gruffydd faceva parte della Casa di Aberffraw, mentre per parte di madre poteva vantare legami con i Norvegesi che si erano stabiliti nei dintorni di Dublino. Nel corso della vita egli user\u00e0 spesso l'Irlanda come rifugio e come serbatoio di uomini, per tre volte Gruffydd aspir\u00f2 ed ottenne il trono del Gwynedd e per altrettante lo perse fino a che nel 1099 non lo conquist\u00f2 definitivamente mantenendo il potere fino alla morte avvenuta nel 1137\nLa fonte.\nCosa strana per i re o principi gallesi \u00e8 arrivata sino a noi una cronaca chiamata \"The history of Gruffudd ap Cynan\" scritta pi\u00f9 o meno nel periodo in cui Gruffydd visse e molto di ci\u00f2 che si sa su di lui proviene da quel testo quantunque si debba riconoscere che essa appare essere stata scritta con lo scopo di una propaganda dinastica per i suoi discendenti. Secondo gli storici la cronaca venne scritta verso la fine del XII secolo durante il regno di Owain Gwynedd, figlio di Gruffydd, anche se \u00e8 stato anche ipotizzato che essa sia successiva e la si colloca attorno al 1200 quando regnava Llywelyn il Grande che di Gruffydd era il nipote. L'autore di questa cronaca \u00e8 ignoto ed essa \u00e8 scritta in gallese anche se sembra che sia stata in realt\u00e0 tradotta dal latino, la versione originale \u00e8 probabilmente andata perduta.\nIl padre e la madre.\nLa potenza del Regno di Gwynedd era andata in frantumi nel 1063 quando il nobile sassone Harold (il futuro Aroldo II d'Inghilterra) guid\u00f2 la sua armata nel Galles del nord, sconfiggendo in battaglia Gruffydd ap Llywelyn, l'ultimo grande sovrano gallese, che venne poi ucciso dai suoi nemici. A quel tempo Gruffydd ap Cynan (1081 - 1137) era ancora un ragazzo che viveva in Irlanda con la madre, che apparteneva alla dinastia norvegese regnante a Dublino. Secondo la tradizione Gruffydd era nato nei pressi di Dublino e crebbe a Swords non lontano dalla capitale irlandese. Suo padre era il principe Cynan ap Iago, pretendente al trono del Gwynedd che mor\u00ec attorno 1063. Cynan non regn\u00f2 mai sul Gwynedd nonostante fosse il figlio di re Iago ab Idwal ap Meurig che rimase sul trono fino alla morte avvenuta nel 1039. Quando Gruffydd appare sulla scena gli annali si riferiscono a lui pi\u00f9 come al \"nipote di Iago\" che al \"figlio di Cynan\" e questo potrebbe significare che suo padre era relativamente poco conosciuto nel paese. La madre di Gruffydd era Ragnhild di Dublino, figlia di Amla\u00edb mac Sitriuc, nipote di Sigtrygg Barba di Seta e membro della casa vichingo-gaelica di U\u00ed \u00cdmair. Attraverso la madre, che nel Libro di Leinster \u00e8 citata come una delle pi\u00f9 nobili donne d'Irlanda, Gruffydd aveva rapporti con i pi\u00f9 importanti clan dell'isola, d'altronde dal lato materno egli era il bis-bis nipote di Brian Boru e del Re di Dublino e Northumbria Amla\u00edb Cuar\u00e1n e di sua moglie Gormflaith ingen Murchada (960circa-1030circa). Durante i suoi tentativi di conquista del trono del Gwynedd Gruffydd ricevette sempre aiuto dagl'irlandesi e il re Muircheartach Ua Briain fu suo fedele alleato.\nI tentativi di conquista del regno.\nA seguito alla morte di Gruffydd ap Llywelyn, dalle loro basi nel Chester i Normanni avanzarono in profondit\u00e0 nel nord del Galles e il trono del Gwynedd era finito nelle mani di Bleddyn ap Cynfyn che aveva preso la corona nel 1063 per volere di Aroldo. Quando questi mor\u00ec nel 1075 Gruffydd fece il primo tentativo di prendere la corona che era stata presa dal cugino di Bleddyn Trahaearn ap Caradog che bench\u00e9 fosse riuscito a sottomettere il regno non ne aveva ancora il pieno controllo. Gruffydd approd\u00f2 ad Anglesey dall'Irlanda con un contingente irlandese e, insieme all'assistenza egli uomini fornitigli dal nobile normanno Robert di Rhuddlan (morto 3 luglio 1093), sconfisse e uccise Cynwrig ap Rhiwallon, un alleato di Trahaearn che deteneva il controllo di Ll\u0177n, e quindi sconfisse lo stesso Trahaearn in una battaglia che si tenne nel Regno di Meirionydd. Una volta ottenuto il trono del Gwynedd Gruffydd si diresse verso est per prendersi quei territori che erano stati presi dai normanni, l\u00ec, a dispetto dell'assistenza fornitagli in precedenza, bruci\u00f2 il castello di Rhuddlan. Ben presto tuttavia sorsero tensioni fra le truppe irlandesi e i locali gallesi fino a che non scoppi\u00f2 una rivolta a Ll\u0177n e Trahaearn, cogliendo l'occasione, pass\u00f2 al contrattacco e sconfisse Gruffydd in una battaglia nei pressi del villaggio di Clynnog Fawr.\nEntro la fine del 1075 Gruffydd fu costretto di nuovo a riparare in Irlanda e nel 1081, a seguito dell'alleanza con Rhys ap Tewdwr torn\u00f2 nuovamente alla carica. Rhys era stato attaccato da Caradog ap Gruffydd, re del Gwent e del Glamorgan, ed era stato costretto a riparare presso la Cattedrale di St David's. Gruffydd part\u00ec nuovamente con uomini danesi e irlandesi e dopo essere salpato da Waterford approd\u00f2 nei pressi di St David's, probabilmente previi accordi con Rhys. Qui venne raggiunto dallo stesso Rhys e dai sostenitori che ancora aveva nel Gwynedd e insieme marciarono verso nord per trovare Caradog e Trahaearn che dopo essersi alleati fra loro avevano aggiunto alle loro file anche Meilyr ap Rhiwallon del Regno di Powys. I due schieramenti si scontrarono alla battaglia di Mynydd Carn, Rhys e Gruffydd ne uscirono vittoriosi, Caradog, Trahaearn e Meilyr vennero sconfitti e uccisi.\nAncora una volta Gruffydd si era impadronito del trono, ma presto dovette di nuovo fronteggiare i Normanni che cercarono d'impadronirsi del suo regno, non era passato molto tempo da che era diventato re quando venne chiamato per un incontro da Ugo d'Avranches e Hugh di Montgomery, II conte di Shrewsbury (morto 1098). L'incontro, che avrebbe dovuto tenersi presso Corwen era una trappola e Gruffydd venne preso e imprigionato presso il Chester Castle dove rimase per diversi anni e mentre lui era prigioniero Ugo d'Avranches e Robert di Rhuddlan presero il Gwynedd e vi costruirono diversi castelli.\nCome detto Gruffydd rimase imprigionato per parecchi anni e l'effettiva durata della sua prigionia \u00e8 oggetto di dibattito. Secondo l\"History\" Gruffydd si trovava ai ceppi nella piazza del mercato di Chester quando uno dei suoi sostenitori a nome Cynwrig l'Alto vide la possibilit\u00e0 di liberarlo quando la piazza si svuot\u00f2 per il pranzo. Senza perdere tempo lo sollev\u00f2 con i ceppi e tutto il resto e lo port\u00f2 a braccia fuori dalla citt\u00e0, se questo \u00e8 l'evento tutt'altra cosa \u00e8 il collocarlo nel tempo giusto. Orderico Vitale, suo contemporaneo, cita tale \"Grifidus\" che avrebbe attaccato i normanni nel 1088, tuttavia l\"'History\" afferma in un punto che egli rimase in catene per dodici anni, quindi fino al 1093 e in un altro per sedici, dunque fino al 1097. Alcuni storici sostengono che la sua liberazione avvenne nel 1093 giacch\u00e9 un uomo col suo nome risulta coinvolto nella rivolta contro i normanni che scoppi\u00f2 l'anno seguente. Altri invece collocano la data della sua fuga al 1097 sostenendo che non vi sono evidenze certe della sua presenza negli annali dell'epoca fino al 1098, ipotesi che altri storici tendono a scartare sostenendo che il posticipare la sua liberazione solo in base all'anno in cui ricompare negli annali non si possa considerare corretto.\nUna volta fuggito Gruffydd scapp\u00f2 ancora in Irlanda e non \u00e8 certa la sua presenza durante la rivolta del 1094, la ribellione una volta scoppiata si diffuse un po' ovunque ed entro il 1095 aveva pervaso tutto il Galles tanto da indurre Guglielmo II d'Inghilterra a invaderlo per riassoggettarlo. Il suo tentativo fu piuttosto infruttuoso e anche quello del 1097 non fu coronato da grande successo. L\"'History\" non menziona esplicitamente Gruffydd fra color che capeggiarono la rivolta che pare essere stata nelle mani di Cadwgan ap Bleddyn (1051-1111), un nobile del Powys.\nNell'estate del 1098 Ugo d'Avranches e il conte di Shrewsbury entrarono nel Gwynedd nel tentativo di riprendere i territori che avevano perso, \u00e8 qui che Gruffydd ricompare mentre, insieme a Cadwgan, si ritira ad Anglesey per poi riparare in Irlanda su uno schifo poich\u00e9 i danesi che egli aveva assunto avevano avuto un'offerta migliore dai normanni ed avevano cambiato bandiera.\nIl lungo regno.\nLe sorti di Gruffydd cambiarono con l'arrivo dei norvegesi che, sotto la guida di Magnus III di Norvegia, attaccarono i normanni partendo dalla parte orientale dello Stretto di Menai. Il conte di Shrewsbury venne ucciso negli scontri e i normanni furono costretti a lasciare Anglesey lasciando campo libero a Gruffydd che, l'anno seguente, nel 1099, torn\u00f2 per riprendere il potere dopo aver raggiunto un apparente accordo con Ugo d'Avranches. Questi nel 1101 mor\u00ec lasciando a Gruffydd la possibilit\u00e0 di consolidare definitivamente la propria posizione sia con la diplomazia che con la forza.\nA seguito di un incontro con Enrico I d'Inghilterra gli vennero garantite le signorie di Ll\u0177n, Eifionydd, Ardudwy ed Arllechwedd estendendo notevolmente i confini del proprio regno, tale espansione indusse Enrico, nel 1114, a lanciare un attacco a tridente sul Gwynedd con una guarnigione guidata da Alessandro I di Scozia. Di fronte a tale superiorit\u00e0 numerica Gruffydd fu costretto non solo a rendere omaggio al sovrano inglese, ma anche a pagare una pesante ammenda, tuttavia i suoi territori non vennero toccati. Dal 1118 in poi Gruffydd non combatt\u00e9 pi\u00f9 in prima persona, l'et\u00e0 era ormai avanzata e il compito di guerreggiare per spingere i confini del Gwynedd ad espandersi verso est e verso sud ricadde sui tre figli che aveva avuto dalla moglie Angharad figlia di Owain ab Edwin of Tegeingl (morto 1105): Cadwallon, Owain e Cadwaladr. Le regioni di Rhos e Rhufoniog furono annesse nel 1118, il Regno di Meirionydd venne rubato al Powys nel 1123 e la zona di Dyffryn Clwyd nel 1124. Nel 1121 Enrico invase ancora il Gwynedd ma la spedizione fu un fallimento, tanto che egli si pieg\u00f2 alla richiesta di Gruffydd secondo la quale il regno non doveva pi\u00f9 essere attaccato finch\u00e9 egli viveva. Il figlio maggiore Cadwallon mor\u00ec in battaglia presso Llangollen nel 1132 e questo segn\u00f2 la fine dei tentativi di espansione di Gruffydd.\nLa sua potenza ormai era tale che nel 1120 s'assicur\u00f2 che il suo candidato David lo Scozzese (morto 1138 circa) divenisse Vescovo di Bangor ridando un vescovo alla diocesi dopo che Hervey il bretone era stato costretto a fuggire circa vent'anni prima. David ricostru\u00ec in buona parte la Cattedrale di Bangor grazie agli ingenti finanziamenti di Gruffydd.\nNel 1136 i figli superstiti Owain e Cadwaladr strinsero alleanza con Gruffydd ap Rhys, principe del Deheubarth, riuscendo a infliggere una pesante sconfitta ai normanni alla battaglia di Crug Mawr che si combatt\u00e9 nell'ottobre di quello stesso anno e a seguito della quale s'impossessarono del Ceredigion.\nGruffydd mor\u00ec, ormai anziano, nel 1137 e venne sepolto sotto l'altar maggiore della cattedrale di Bangor e, come dimostra il Brut y Tywysogion, la sua scomparsa venne ampiamente compianta, al trono gli successe il figlio Owain. Il regno di Gruffydd ap Llywelyn, specie i due primi decenni, \u00e8 considerato da alcuni studiosi come una specie di \u201cEt\u00e0 dell'Oro\u201d.\nDal suo matrimonio con Angharad nacquero:"}
{"id": "323240", "revid": "118511878", "url": "https://it.wikipedia.org/wiki?curid=323240", "title": "Gibson Explorer", "text": "La Gibson Explorer \u00e8 una chitarra elettrica prodotta dalla Gibson.\nStoria.\nIl primo modello fu costruito nel 1958, dopo il prototipo Futura. Il suo design \u00e8 l'evoluzione della gibson Futura, e fa parte di un gruppo di 3 design che furono registrati da Gibson che comprendono la Flying V (modello che venne realizzato per primo), la succitata Futura (di cui la Explorer \u00e8 la versione definitiva) e un modello che all'epoca non vide la luce, successivamente divenuto noto come Modern. Tale trittico di chitarre detto \"modernist desgin\", volto e ideato dall'allora neo presidente di Gibson Ted McCarty, \u00e8 anche nota come \"Korina series\" perch\u00e9 originariamente realizzato utilizzando il legno di frak\u00e9 (in inglese white limba) che era commercializzato negli stati uniti con il marchio registrato \"Korina wood\",\nDagli anni '80 la sua forma fu il tratto distintivo di Matthias Jabs degli Scorpions, James Hetfield dei Metallica e dell'heavy metal in generale. Inoltre, la Explorer venne suonata da Allen Collins dei Lynyrd Skynyrd che pass\u00f2 dalla leggendaria Firebird alla Explorer, tra i primissimi ad usarla con una certa regolarit\u00e0.\nA seconda del variare delle mode, il modello fu messo e tolto dalla produzione a pi\u00f9 riprese, anche se alcune aziende ne producevano un'imitazione, alcune volte a un prezzo pi\u00f9 accessibile, o con caratteristiche diverse da quelle della Gibson originale.\nTra queste aziende ci sono la Epiphone e la Hamer, che fece un tributo a questo modello chiamandolo \"Standard\".\nLa Jackson Guitars, ispirandosi alla Gibson Explorer, disegn\u00f2 la Jackson Kelly, chitarra molto popolare nell'ambiente dei chitarristi heavy metal, che fu disegnata da Bradford Kelly, chitarrista degli Heaven.\nPrendendo d'esempio la Jackson, anche la ESP Guitars e la Dean iniziarono a fare copie o versioni di questa chitarra.\nIl modello di Explorer pi\u00f9 comune (quindi pi\u00f9 commercializzato) \u00e8 la \"Reissue '76 \". Si presenta in tre colorazioni (Classic White, Ebony, Natural). La tastiera \u00e8 in palissandro (tranne che per la Classic White che dispone di quella pi\u00f9 pregiata in ebano). Il corpo \u00e8 in mogano. Monta due pick-up humbucker prodotti dalla stessa Gibson, nello specifico 496R al manico e 500T al ponte.\nL'Explorer fa parte della Designer Series della Gibson,\nAltre edizioni.\nEsistono varie edizioni della Gibson Explorer. La pi\u00f9 prestigiosa \u00e8 sicuramente la Korina del 1958, chitarra che fu prodotta in serie limitata nel 1958 appunto e di cui gli esemplari, col passare degli anni, hanno raggiunto prezzi esorbitanti, al punto da convincere la Gibson a riproporre saltuariamente il modello (un esempio \u00e8 la Korina del 1991, limitata a 1000 pezzi) comunque a prezzi molto elevati (14.000 dollari).\nAltre due edizioni degne di nota sono la Gothic e la Voodoo, di cui il modello Explorer faceva parte insieme a Les Paul Studio, Sg Standard e Flying V.\nMatthias Jabs ha leggermente modificato con ponte tremolo e fasce nere, soprannominando il modello \"Explorer 90\".\nNel 2011 la Gibson ha introdotto un nuovo modello chiamato \"Vampire Blood Moon\", che monta pick-up attivi EMG, tremolo Schaller e ha una finitura particolare (Juju) nera con venature rosse. Sulla tastiera sono intarsiate goccioline di sangue invece dei soliti pallini in madreperla."}
{"id": "323243", "revid": "110157", "url": "https://it.wikipedia.org/wiki?curid=323243", "title": "Endingen", "text": "Endingen (toponimo tedesco; fino al 1945 Oberendingen) \u00e8 un comune svizzero di 2\u00a0571 abitanti del Canton Argovia, nel distretto di Zurzach.\nStoria.\nDal 1776 fino alle riforme costituzionali del 1866 e del 1874 Endingen e la vicina Lengnau furono le uniche localit\u00e0 della Confederazione dove potevano stabilirsi ebrei, risultando cos\u00ec per due secoli i centri principali dell'ebraismo in Svizzera.\n 2014 Endingen ha inglobato il comune soppresso di Unterendingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nReligione.\nLa comunit\u00e0 ebraica di Endingen, che contava circa 500 membri nel 1799 e circa 1\u00a0000 nel 1850, si \u00e8 progressivamente ridotta tra la fine del XIX e l'inizio del XX secolo; da allora il comune \u00e8 prevalentemente cristiano, a maggioranza cattolica.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. I comuni patriziali di Endingen, cristiano, e di Neu-Endingen, ebraico (fondato nel 1879), furono unificati nel 1983."}
{"id": "323245", "revid": "2039921", "url": "https://it.wikipedia.org/wiki?curid=323245", "title": "Legge d'attualizzazione", "text": "Se una legge di \"capitalizzazione\" serve a determinare il valore futuro di un capitale disponibile oggi, una legge di attualizzazione mira a determinare il valore \"anticipato\" di un capitale che si suppone disponibile ad una data futura.\nSe quindi per una capitalizzazione si pu\u00f2 parlare di \"differimento\", per la attualizzazione si deve parlare di \"anticipazione\".\nChiaramente questa anticipazione ha un costo, che si collega al concetto di interesse \"passivo\", o \"sconto\". Esso deve essere tale per cui, capitalizzando il valore attuale che la legge di attualizzazione prescelta ci propone, si arrivi a determinare un montante il cui valore coincide con il capitale futuro da cui siamo partiti.\nLa legge di capitalizzazione e il tasso di interesse assunti allo scopo sono univocamente determinati dalla regole di corrispondenza enunciata e si dice per tale motivo che sono tra essi \"coniugati\".\nQuesta sorta di specularit\u00e0 consente, attraverso le leggi di capitalizzazione, di dedurre le principali caratteristiche delle leggi di attualizzazione ad esse coniugate. E \u00e8 proprio dei \"regimi finanziari di attualizzazione\" associati ai \"regimi finanziari di capitalizzazione\" noti che ci occuperemo.\nVediamo anzitutto la parte assiomatica.\nUna generica legge di attualizzazione \u00e8 espressa dalla relazione: \nformula_1\ndove formula_2 \u00e8 il valore attuale del capitale formula_3 disponibile al tempo futuro formula_4. \nPer essa devono valere le seguenti propriet\u00e0:\n1) formula_5 definita per formula_6 e per formula_4 : formula_8\n2) formula_9 per ogni valore di formula_4\n3) formula_11\n4) Se formula_12, allora formula_13\n5) Per ogni formula_14, formula_15 ; la funzione \u00e8 quindi monotona non crescente\n6) formula_16 , per ogni formula_4\nSi noti che la propriet\u00e0 \"2\" poteva essere omessa, poich\u00e9 deducibile dalla \"6\".\nTuttavia, va detto che la propriet\u00e0 \"6\" non sempre \u00e8 soddisfatta nella pratica, da qui la necessit\u00e0 di specificare la propriet\u00e0 \"2\" in modo indipendente.\nLa propriet\u00e0 \"6\" \u00e8 comunque assunta come vera nella assiomatizzazione matematica perch\u00e9 semplifica, e rende in un certo senso armonico, lo studio di una determinata legge finanziaria.\nIsolando il capitale futuro formula_18 dal resto della funzione, infatti, possiamo studiare un'unica legge G(1,t), nella quale si assume un capitale unitario, applicando poi ad essa il fattore formula_18, come coefficiente di proporzionalit\u00e0, ottenendo in tal modo l'andamento della legge per quel determinato capitale.\n\u00c8 consuetudine in tal senso porre\nformula_20\ne formalizzare la legge di capitalizzazione nella forma\nformula_21\nAlla funzione formula_22 viene dato il nome di \"fattore di sconto\".\nIn base ai postulati enunciati, si evincono per la funzione \"fattore di sconto\" le seguenti propriet\u00e0:\n1) formula_22 definita per formula_4: formula_25\n2) formula_26\n3) non crescente, quindi, se derivabile, formula_27\nUna legge di attualizzazione si associa usualmente ad un \"regime finanziario di attualizzazione\", intendendo appunto con il termine regime finanziario di attualizzazione una legge finanziaria che applica un determinato fattore di sconto.\nLe tre famiglie di funzioni che vogliamo prendere in considerazione sono in pratica le forme coniugate delle tre famiglie viste per il \"fattore di montante\" viste nella sezione \"Legge di capitalizzazione\".\nEsse prendono la forma:\nIn analogia con le leggi di capitalizzazione, formula_34\u00e8 legato al \"tasso di sconto\" unitario. Rimandiamo alla sezione legge di capitalizzazione per una adeguata presentazione dei tassi unitari di interesse e di sconto.\nVediamo ora, sinteticamente, i tre regimi finanziari menzionati.\n\u00c8 il coniugato del regime finanziario di capitalizzazione a interesse semplice.\nPonendo:\nformula_35 = valore attuale o somma scontata\nformula_36 = capitale futuro (disponibile in formula_4\nformula_38 = sconto\nformula_39 = tasso di interesse della legge di capitalizzazione coniugata \notteniamo:\nformula_40 da cui\nformula_41\nSe valutiamo la prima relazione con formula_42, cio\u00e8 con capitale futuro unitario, essa diventa \nformula_43\nAbbiamo cos\u00ec il fattore di sconto razionale formula_22\nformula_45\n\u00c8 il coniugato del regime finanziario di capitalizzazione a interesse composto.\nUsando le definizioni date al punto precedente, partiamo dalla relazione generale:\nformula_46\nindividuata la appropriata funzione di capitalizzazione coniugata: formula_47,\npartendo dalla relazione:\nformula_48 otteniamo\nformula_49 da cui\nformula_50\nda qui ricaviamo anche lo sconto:\nformula_51\nSe valutiamo la prima relazione con formula_42, cio\u00e8 con capitale futuro unitario, essa diventa \nformula_53\nAbbiamo cos\u00ec il fattore di sconto razionale formula_22\nformula_45\nche si pu\u00f2 anche esprimere attraverso la forza di interesse formula_56:\nformula_57\ncon formula_58\n\u00c8 il coniugato del regime finanziario di capitalizzazione a interesse anticipato.\nSapendo che \nformula_59\ndove formula_60 \u00e8 il \"tasso unitario di sconto\"\nformula_61 (*)"}
{"id": "323246", "revid": "2912", "url": "https://it.wikipedia.org/wiki?curid=323246", "title": "Laguna Blu", "text": ""}
{"id": "323263", "revid": "2912", "url": "https://it.wikipedia.org/wiki?curid=323263", "title": "Ritorno alla Laguna Blu", "text": ""}
{"id": "323265", "revid": "228587", "url": "https://it.wikipedia.org/wiki?curid=323265", "title": "Full", "text": ""}
{"id": "323267", "revid": "270833", "url": "https://it.wikipedia.org/wiki?curid=323267", "title": "Tour de France 2002", "text": "Il Tour de France 2002, ottantanovesima edizione della corsa, prese il via il 6 luglio dalla citt\u00e0 di Lussemburgo e si concluse il 28 luglio con la classica passerella sugli Champs-\u00c9lys\u00e9es, a Parigi.\nSi tratta della quarta di sette edizioni consecutive del Tour senza vincitore, a causa della squalifica, sancita successivamente nel tempo una volta emerso lo scandalo doping che lo coinvolse, dello statunitense Lance Armstrong.\nIl 23 agosto 2005, una inchiesta del giornale sportivo \"L'\u00c9quipe\", accompagnata dall'analisi di un campione di urina, ha dimostrato che Lance Armstrong risult\u00f2 positivo all'eritropoietina (EPO) durante il Tour del 1999.\nIl 22 ottobre 2012 l'UCI riconobbe la sanzione imposta dall'USADA a Lance Armstrong, accusato di aver utilizzato sostanze dopanti durante la sua permanenza alla US Postal Service, e conferm\u00f2 di fatto la cancellazione delle sue sette vittorie al Tour de France. Il 26 ottobre la stessa UCI ufficializz\u00f2 la decisione di non attribuire ad altri corridori le vittorie ottenute dallo statunitense e di non modificare i piazzamenti degli altri ciclisti.\nTale decisione, seppure tardiva, simboleggi\u00f2 una sorta di ripudio da parte del Tour a quel difficile periodo.\nLance Armstrong aveva a lungo negato il sistematico utilizzo di pratiche dopanti nei suoi team; ma poi, messo con le spalle al muro anche dalle confessioni (spontanee presso la Usada, in interviste agli organi di stampa o in autobiografie) di alcuni dei suoi vecchi compagni di squadra, soltanto il 17 gennaio 2013, durante un'intervista con Oprah Winfrey, egli ammise per la prima volta di aver alterato illegalmente le proprie prestazioni sportive, sia durante il periodo in cui vinse i suoi sette Tour de France, sia durante il periodo precedente al cancro.\nAl secondo posto della graduatoria generale del Tour de France 2002 si piazz\u00f2 il passista-scalatore spagnolo Joseba Beloki (al terzo consecutivo, nonch\u00e9 ultimo, podio della carriera nei Campi Elisi, dopo i due terzi posti delle due precedenti edizioni).\nAl terzo posto della graduatoria generale si classific\u00f2 lo scalatore lituano Raimondas Rum\u0161as (al primo ed unico podio della carriera alla Grande Boucle, peraltro conseguito nella sua unica partecipazione alla corsa a tappe transalpina).\nUn altro ciclista coinvolto nell'inchiesta della USADA fu il passista-cronoman statunitense Levi Leipheimer, il quale confess\u00f2 di aver fatto uso di sostanze dopanti nel corso del Tour 2002. Al ciclista venne quindi revocato l'ottavo posto in classifica generale.\nResoconto degli eventi.\nI corridori partecipanti al Tour del 2002 furono 189: 153 di loro arrivarono al traguardo finale di Parigi. Dopo le esclusioni retroattive di Lance Armstrong e di Levi Leipheimer ne rimangono classificati 151. Le squadre partecipanti erano 6 francesi, 5 italiane, 4 spagnole, 2 belghe, 1 olandese, 1 danese, 1 tedesca, 1 statunitense. I corridori partecipanti erano 41 francesi, 38 spagnoli, 28 italiani, 14 belgi, 9 statunitensi, 8 olandesi, 8 tedeschi, 5 russi, 4 australiani, 3 svizzeri, 3 danesi, 3 cechi, 2 ucraini, 2 austriaci, 2 kazaki, 2 sloveni, 2 colombiani, 2 polacchi, 2 lettoni, 1 britannico, 1 moldavo, 1 portoghese, 1 norvegese, 1 estone, 1 sudafricano, 1 ungherese, 1 lituano, 1 brasiliano, 1 lussemburghese, 1 venezuelano.\nLe tappe furono 20, precedute da un cronoprologo iniziale, per una distanza totale di 3\u00a0282\u00a0km. La corsa effettiva vide la quarta vittoria consecutiva dello statunitense Lance Armstrong. In assenza di Jan Ullrich, sospeso per problemi di doping, Armstrong domin\u00f2 la \"Grande Boucle\", correndo con una velocit\u00e0 media di 39,88\u00a0km/h, praticamente senza trovare rivali e vincendo tre tappe pi\u00f9 il prologo; secondo fu Joseba Beloki mentre terzo Raimondas Rum\u0161as.\nIl colombiano Santiago Botero, quarto in classifica generale, conquist\u00f2 due tappe, cos\u00ec come l'australiano Robbie McEwen, vincitore della classifica a punti. Il francese Laurent Jalabert conquist\u00f2 la maglia a pois di miglior scalatore grazie a tre fughe in salita sui Pirenei, mentre l'italiano Ivan Basso, undicesimo in classifica generale e primo degli italiani, fece sua la maglia bianca come miglior giovane.\nDopodich\u00e9, dal 2005 al 2012, si succedettero nella maniera sopra citata le decisioni che corressero la classifica di questa edizione del Tour de France."}
{"id": "323268", "revid": "919135", "url": "https://it.wikipedia.org/wiki?curid=323268", "title": "Congettura di Keplero", "text": "In matematica la congettura di Keplero \u00e8 una congettura riguardante l'impacchettamento di sfere nello spazio euclideo tridimensionale. Essa afferma che non esiste alcun modo di sistemare delle sfere nello spazio con densit\u00e0 media superiore a quella dell'impacchettamento cubico a facce centrate o a quella dell'impacchettamento esagonale. La densit\u00e0 di questi due modi di sistemare le sfere \u00e8 leggermente maggiore del 74%.\nNel 1998 Thomas Hales, attualmente professore all'universit\u00e0 di Pittsburgh, annunci\u00f2 di possedere una dimostrazione della congettura di Keplero. La sua dimostrazione \u00e8 fatta per esaustione e prevede di controllare molti casi singoli mediante complessi calcoli al computer. I \"referee\", dopo aver letto l'articolo, annunciarono di essere certi \"al 99%\" della correttezza della dimostrazione di Hales. La dimostrazione formale della congettura di Keplero \u00e8 stata completata e verificata nel 2014.\nIl problema.\nSi immagini di riempire un contenitore con piccole sfere, tutte della stessa dimensione. La densit\u00e0 dell'impacchettamento \u00e8 la percentuale di volume del contenitore che viene occupata dalle sfere. Per massimizzare il numero di sfere nel contenitore \u00e8 necessario trovare un modo di sistemare le sfere che possieda la densit\u00e0 massima, in modo tale che le sfere vengano impacchettate il pi\u00f9 vicino possibile una all'altra.\nMediante prove sperimentali si \u00e8 visto che, se si fanno cadere le sfere casualmente all'interno del contenitore, si ottiene una densit\u00e0 intorno al 65%. Si pu\u00f2 per\u00f2 ottenere una densit\u00e0 maggiore cercando di sistemare le sfere accuratamente nel modo seguente. Si inizia con uno strato di sfere disposte secondo una griglia esagonale, poi si mette un nuovo strato di sfere nei punti pi\u00f9 bassi che si possono trovare sopra al primo strato, e cos\u00ec via. Questo metodo naturale di impilare le sfere crea uno dei due impacchettamenti simili chiamati impacchettamento cubico e impacchettamento esagonale. Questi due metodi hanno entrambi una densit\u00e0 media uguale a\nLa congettura di Keplero afferma che non si pu\u00f2 fare di meglio: nessun altro impacchettamento di sfere pu\u00f2 avere una densit\u00e0 superiore.\nOrigini.\nLa congettura prende il suo nome da Giovanni Keplero, che la enunci\u00f2 nel 1611 in \"Strena seu de nive sexangula\" (\"Sul fiocco di neve a sei angoli\"). Keplero inizi\u00f2 a studiare le sistemazioni di sfere in seguito a uno scambio di corrispondenza con il matematico e astronomo inglese Thomas Harriot nel 1606. Harriot fu amico e assistente di Walter Raleigh, che assegn\u00f2 proprio ad Harriot il problema di determinare il modo migliore per sistemare le palle di cannone sui ponti delle sue navi. Harriot pubblic\u00f2 uno studio di diversi metodi di impacchettamento nel 1591, e in seguito prosegu\u00ec i suoi studi cercando di sviluppare una delle prime teorie atomiche.\nDiciannovesimo secolo.\nKeplero non possedeva una dimostrazione della congettura, e il passo successivo sulla via della dimostrazione fu fatto dal matematico tedesco Carl Friedrich Gauss, che pubblic\u00f2 una soluzione parziale nel 1831. Gauss dimostr\u00f2 che la congettura di Keplero \u00e8 vera se le sfere devono essere sistemate secondo una griglia regolare. Ci\u00f2 significava che qualunque configurazione di sfere che fornisse un controesempio alla congettura di Keplero avrebbe dovuto essere irregolare. Ma l'eliminazione di tutti i possibili impacchettamenti irregolari \u00e8 molto difficile, e questo \u00e8 il motivo per cui la congettura \u00e8 cos\u00ec difficile da dimostrare.\nIn effetti, esistono impacchettamenti irregolari che sono pi\u00f9 densi di quello cubico in un volume sufficientemente piccolo, ma ogni tentativo di estenderli a volumi maggiori riduce sempre la loro densit\u00e0. Dopo Gauss, nel diciannovesimo secolo non furono fatti ulteriori progressi nella dimostrazione della congettura di Keplero. Nel 1900 David Hilbert la incluse nella sua lista di ventitr\u00e9 problemi non risolti della matematica, nota come problemi di Hilbert: essa forma parte del diciottesimo problema.\nVentesimo secolo.\nIl passo successivo verso una soluzione fu fatto dal matematico ungherese L\u00e1szl\u00f3 Fejes T\u00f3th. Nel 1953 Fejes T\u00f3th mostr\u00f2 che il problema di determinare la massima densit\u00e0 di tutte le disposizioni di sfere, regolari ed irregolari, poteva essere ridotto a un numero finito, anche se molto grande, di calcoli. Questo significava che era possibile, almeno in linea di principio, trovare una dimostrazione per esaustione. Un computer sufficientemente potente avrebbe potuto fornire un approccio pratico alla risoluzione del problema. Nel frattempo vennero fatti tentativi per trovare un estremo superiore per la massima densit\u00e0 di un qualunque impacchettamento di sfere. Il matematico inglese Claude Ambrose Rogers stabil\u00ec un limite superiore di circa 78% nel 1958, e tentativi successivi fatti da altri matematici ridussero leggermente questo valore, che era comunque di molto superiore alla densit\u00e0 dell'impacchettamento cubico, cio\u00e8 74%.\nFurono anche prodotte dimostrazioni errate. L'architetto e geometra statunitense Richard Buckminster Fuller afferm\u00f2 di essere in possesso di una dimostrazione nel 1975, ma si scopr\u00ec poco dopo che non era corretta. Nel 1993 Wu-Yi-Hsiang, all'Universit\u00e0 della California, Berkeley pubblic\u00f2 un articolo in cui affermava di aver dimostrato la congettura di Keplero usando metodi geometrici. Alcuni esperti affermarono di non aver trovato motivazioni sufficienti per alcune delle sue affermazioni. Sebbene non si fosse trovato alcunch\u00e9 di scorretto nel lavoro di Hsiang, la maggioranza dei matematici si trov\u00f2 d'accordo nell'affermare che la dimostrazione di Hsiang era incompleta. Uno dei critici pi\u00f9 attivi fu Thomas Hales, che all'epoca stava lavorando a una sua dimostrazione.\nLa dimostrazione di Hales.\nSeguendo l'approccio suggerito da L\u00e1szl\u00f3 Fejes T\u00f3th, Thomas Callister Hales, all'epoca all'Universit\u00e0 del Michigan, determin\u00f2 che la massima densit\u00e0 di tutti gli impacchettamenti poteva essere trovata minimizzando una funzione di 150 variabili. Nel 1992, assistito dal suo studente di dottorato Samuel Ferguson, diede inizio a un programma di ricerca per applicare sistematicamente i metodi della programmazione lineare alla ricerca di un limite inferiore per il valore di questa funzione relativo a un insieme di pi\u00f9 di 5000 differenti configurazioni di sfere. Se, per ognuna di queste configurazioni, fosse riuscito a trovare un limite inferiore che fosse maggiore del valore relativo all'impacchettamento cubico, allora la congettura di Keplero sarebbe stata dimostrata. La ricerca di tutte queste limitazioni inferiori avrebbe richiesto la soluzioni di circa 100000 problemi di programmazione lineare.\nQuando present\u00f2 i progressi del suo progetto nel 1996, Hales afferm\u00f2 di essere in vista della fine, ma che avrebbe avuto ancora bisogno di \"un anno o due\". Nell'agosto del 1998 Hales annunci\u00f2 che la dimostrazione era completa. A quell'epoca consisteva di 250 pagine di annotazioni e 3 gigabyte di programmi per computer, dati e risultati. Nonostante la natura inusuale della dimostrazione, gli editori degli \"Annals of Mathematics\" acconsentirono a pubblicarla, purch\u00e9 fosse accettata da una commissione di dodici \"referee\". Nel 2003, dopo quattro anni di lavoro, il capo della commissione, G\u00e1bor Fejes T\u00f3th (figlio di L\u00e1szl\u00f3 Fejes T\u00f3th), annunci\u00f2 che la commissione era \"certa al 99%\" della correttezza della dimostrazione proposta da Hales, ma che non poteva garantire la correttezza di tutti i calcoli fatti al computer.\nNel febbraio del 2003 Hales pubblic\u00f2 un articolo di cento pagine che descriveva nel dettaglio la parte non svolta al computer della sua dimostrazione. La rivista \"Annals of Mathematics\" sta continuando a pubblicare la parte teorica della dimostrazione di Hales. La parte computazionale verr\u00e0 pubblicata in una diversa rivista, \"Discrete and Computational Geometry\".\nUna dimostrazione formale.\nNel gennaio del 2003 Hales ha annunciato l'inizio di un progetto di collaborazione avente lo scopo di produrre una dimostrazione formale completa della congettura di Keplero. Lo scopo \u00e8 quello di rimuovere qualsiasi incertezza residua sulla validit\u00e0 della dimostrazione creando una dimostrazione formale che pu\u00f2 essere verificata da programmi di controllo automatico di dimostrazioni come HOL theorem prover. Questo progetto \u00e8 chiamato \"Project FlysPecK\", dove le lettere F, P e K sono le iniziali delle parole che compongono la frase \"Formal Proof of Kepler\" (dimostrazione formale di Keplero). Hales inizialmente stim\u00f2 che sarebbero serviti circa 20 anni di lavoro per produrre una dimostrazione formale completa, mentre invece il progetto Flyspeck \u00e8 terminato ufficialmente nell'agosto 2014."}
{"id": "323269", "revid": "110157", "url": "https://it.wikipedia.org/wiki?curid=323269", "title": "Full-Reuenthal", "text": "Full-Reuenthal (toponimo tedesco) \u00e8 un comune svizzero di 875 abitanti del Canton Argovia, nel distretto di Zurzach.\nStoria.\nIl comune di Full-Reuenthal \u00e8 stato istituito nel 1832 per scorporo da quello di Oberleibstadt; nel 1902 la localit\u00e0 di J\u00fcppen, fino ad allora frazione di Leuggern, \u00e8 stata assegnata a Full-Reuenthal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "323272", "revid": "1305772", "url": "https://it.wikipedia.org/wiki?curid=323272", "title": "Reuenthal", "text": ""}
{"id": "323273", "revid": "1632387", "url": "https://it.wikipedia.org/wiki?curid=323273", "title": "Comparatore", "text": "Il comparatore \u00e8 uno strumento di misura utilizzato per misure di spostamento lineare.\nBasa il suo funzionamento sulla lettura dello spostamento di un'asta cilindrica mobile che scorre all'interno di una guida tubolare. L'estremit\u00e0 dell'asta (chiamata tastatore o palpatore) \u00e8 a contatto con la superficie dell'oggetto sottoposto a misura. L\u2019asta del tastatore pu\u00f2 portare una filettatura o una cremagliera; i suoi spostamenti vengono amplificati da un cinematismo di ruote dentate ingrananti con la vite micrometrica. Sull\u2019asta del tastatore \u00e8 calettato un perno scorrevole sull\u2019involucro del comparatore che ne impedisce la rotazione. La pressione di misura, stabilita in 140 grammi, \u00e8 data da una molla elicoidale fissata con una estremit\u00e0 all\u2019asta del tastatore e con l\u2019altra estremit\u00e0 all\u2019involucro. Per mantenere costante la pressione di misura, al variare della tensione della molla sono stati studiati vari dispositivi. L\u2019estremit\u00e0 del tastatore \u00e8 di solito arrotondata, ma pu\u00f2 essere sostituita con altre di forma diversa (conica, piatta, ecc.) \nI comparatori normalmente vengono realizzati con corse utili comprese tra 1 e 100\u00a0mm, mentre la risoluzione \u00e8 normalmente centesimale (0,01\u00a0mm), anche se vengono realizzati comparatori di precisione bimillesimali (risoluzione 0,002\u00a0mm).\nDescrizione.\nClassificazione per tipologia di lettura.\nA seconda del sistema di lettura, il comparatore pu\u00f2 essere classificato:\nComparatore a quadrante.\nMinimi spostamenti assiali dell'asta si traducono in grandi movimenti rotazionali dell'indice.\nI comparatori vengono normalmente realizzati in modo che un giro completo di indice equivale ad uno spostamento assiale di 1\u00a0mm, ma nei comparatori di precisione pu\u00f2 corrispondere ad uno spostamento di soli 0,2\u00a0mm.\nSulla circonferenza del quadrante viene stampata una scala opportunamente graduata. Il quadrante \u00e8 mobile: pu\u00f2 essere ruotato per regolare la scala ad un valore arbitrario rispetto all'indice. Spesso \u00e8 presente una vite di bloccaggio che impedisce di ruotarlo accidentalmente dopo la regolazione iniziale.\nIn alcuni comparatori, nella cornice del quadrante, vengono inseriti degli indici mobili destinati a indicare minimi e massimi di una tolleranza prestabilita.\nQuasi sempre il comparatore ha una corsa utile molto pi\u00f9 grande di quella leggibile in un giro completo dell'indice, pertanto \u00e8 presente un secondo quadrante (pi\u00f9 piccolo, all'interno del quadrante principale) destinato a contare i giri di indice.\nNei comuni comparatori, un piccolo quadrante \u00e8 destinato a contare i millimetri di spostamento, mentre nel quadrante pi\u00f9 grosso si possono apprezzare i centesimi di mm.\nI comparatori a quadrante vengono realizzati con diversi accorgimenti per migliorare precisione e durata:\nComparatore digitale.\nIl comparatore digitale funziona sullo stesso principio del comparatore a quadrante, con la differenza che gli ingranaggi movimentano un piccolo encoder collegato ad un contatore elettronico.\nMinimi spostamenti dell'asta si traducono cos\u00ec in impulsi elettrici conteggiabili da un indicatore elettronico.\nL'evoluzione dell'elettronica ha permesso la realizzazione di indicatori miniaturizzati e dal consumo molto basso, tanto da poter essere facilmente alimentati da una comune batteria a bottone.\nI display dei comparatori sono normalmente realizzati con una risoluzione di 0,01\u00a0mm.\nGli indicatori possono disporre di numerose funzioni:\nTastatori.\nIl tastatore \u00e8 costituito da una testina che viene fissata all'estremit\u00e0 dell'asta tramite un accoppiamento filettato; questo per una rapida sostituzione quando risulta rovinato.\nSulla punta della testina una piccola sfera d'acciaio temprato rotola all'interno di una sede speculare. Quando il comparatore viene usato per la verifica di profili e della planarit\u00e0, e dunque fatto scorrere sulle superfici, questo accorgimento permette:\nNei comparatori di precisione la sfera \u00e8 spesso realizzata in rubino sintetico, la cui elevata durezza ne riduce fortemente l'usura.\nComparatore universale.\nSpesso necessita fare misure su superfici interne, difficilmente accessibili da un'asta diritta. In questi casi viene usato un tipo particolare di comparatore: il tastatore \u00e8 composto da una sfera montata in cima ad una leva che movimenta un eccentrico; quest'ultimo \u00e8 \"palpato\" dall'asta del comparatore.\nLa sfera viene posizionata sulla superficie dell'oggetto da misurare, con la leva disposta parallelamente a quest'ultima. Quando la superficie si muove ortogonalmente alla leva, questa muove l'eccentrico, e conseguentemente l'asta del comparatore.\nUna frizione permette di variare la posizione della leva rispetto all'eccentrico, in modo che la si possa orientare a piacere.\nCon una realizzazione accurata di sfera, leva ed eccentrico, si possono ottenere comparatori precisi (anche bimillesimali), ma comunque hanno il problema che dispongono di una corsa utile molto ridotta (inferiore al millimetro).\nAttualmente tutti i comparatori possiedono l'inversione automatica sulla leva.\nIncidenza della spinta dell'asta.\nLa presenza di una molla che mantiene l'asta in posizione di massima estensione, crea problemi analoghi a quelli riscontrabili nel micrometri: lo strumento esercita una spinta (una forza) sull'oggetto da misurare tale che pu\u00f2 creare delle variazioni delle sue dimensioni, e conseguentemente errori nella misura. Il problema \u00e8 particolarmente evidente nei materiali soffici (plastica, gomma...)\nUna soluzione \u00e8 ridurre al minimo questa forza usando molle che producono forze deboli, anche quando sono molto compresse (quando l'asta \u00e8 completamente premuta).\nI comparatori migliori esercitano forze inferiori a 1\u00a0N, anche quando sono completamente premuti.\nSupporti per comparatori.\nPer un pratico e accurato uso dei comparatori si utilizzano dei supporti snodabili che si agganciano, o alla guida tubolare dell'asta, o ad appositi attacchi a coda di rondine posizionati sul retro o in cima al corpo del comparatore.\nSpesso le basi dei supporti dispongono di un pratico magnete che permette di fissarli sulla struttura metallica dei banchi di lavoro o sulle macchine utensili (basi magnetiche).\nApplicazioni.\nIl comparatore \u00e8 utilizzato per molti scopi:"}
{"id": "323277", "revid": "35804", "url": "https://it.wikipedia.org/wiki?curid=323277", "title": "San Gavino martire", "text": ""}
{"id": "323278", "revid": "1444886", "url": "https://it.wikipedia.org/wiki?curid=323278", "title": "Leibstadt", "text": "Leibstadt (toponimo tedesco) \u00e8 un comune svizzero di 1\u00a0278 abitanti del Canton Argovia, nel distretto di Zurzach.\nStoria.\nIl comune di Leibstadt \u00e8 stato istituito nel 1866 con la fusione dei comuni soppressi di Oberleibstadt e Unterleibstadt.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nNel comune \u00e8 situata la centrale nucleare di Leibstadt, la pi\u00f9 grande centrale nucleare attiva della Svizzera.\nInfrastrutture e trasporti.\nLeibstadt \u00e8 servito dall'omonima stazione sulla ferrovia Koblenz-Stein-S\u00e4ckingen."}
{"id": "323281", "revid": "1702319", "url": "https://it.wikipedia.org/wiki?curid=323281", "title": "Cattedrale di Friburgo in Brisgovia", "text": "La cattedrale di Friburgo in Brisgovia, il cui nome in lingua italiana \u00e8 \"cattedrale di Nostra Signora\" (in tedesco: \"M\u00fcnster unserer lieben Frau\"), \u00e8 una delle poche grandi chiese gotiche tedesche la cui costruzione fu portata a termine ancora in epoca medievale, la parte pi\u00f9 notevole dell'edificio \u00e8 la torre campanaria alta 116 metri.\nLa cattedrale \u00e8 stata edificata in un arco temporale di circa 350 anni, dal 1200 alla met\u00e0 del XVI secolo e nel suo interno si trovano importanti opere di arte medievale.\n\u00c8 sede parrocchiale e dal 1821 sede arcivescovile.\nLe fasi di costruzione.\nIl merito della costruzione della chiesa \u00e8 da attribuire alla dinastia dei Z\u00e4hringer, nel 1091 il duca Bertoldo II fond\u00f2 il \"locus friburg\" ai piedi della collina su cui si trovava la fortezza in cui risiedeva e nel 1120 fu Corrado I di Z\u00e4hringen a fondare il mercato, che fu il presupposto per la prosperit\u00e0 della citt\u00e0.\nA testimonianza dell'importanza del mercato sono visibili ancora oggi, sulla parete della torre occidentale della cattedrale, le misure utilizzate come riferimenti per il commercio di vari prodotti.\nPoco dopo la fondazione della citt\u00e0, nello stesso luogo dove attualmente si trova la cattedrale sorse una chiesa parrocchiale in stile romanico, dagli scavi fatti negli venti, trenta e nel 1969 \u00e8 stato appurato che la chiesa romanica era lunga un terzo circa della cattedrale attuale, aveva tre navate e un coro quadrangolare che terminava in un'abside a semicerchio, le navate laterali terminavano anch'esse con absidi tondeggianti.\nNel 1200, su iniziativa dell'ultimo duca di Z\u00e4hringen, Bertoldo V che vi fu sepolto, inizi\u00f2 la costruzione della \"nuova\" cattedrale. Alla morte di Bertoldo V si estinse la dinastia e la citt\u00e0 pass\u00f2 sotto la signoria dei conti di Urach fino al 1368 quando si affranc\u00f2 dalla signoria degli Urach pagando un'ingente somma, in quell'epoca i lavori subirono un'interruzione. Sempre nel 1368 Friburgo pass\u00f2 sotto il dominio degli Asburgo, del 1457 \u00e8 la fondazione dell'universit\u00e0 che trasform\u00f2 la cittadina in un primario centro culturale dell'Austria occidentale (Vorder\u00f6sterreich), aument\u00f2 il livello di benessere e intorno al 1470 i lavori di costruzione della cattedrale furono ripresi per essere portati a termine nella prima met\u00e0 del XVI secolo.\nDalla fine del XIII secolo la supervisione dei lavori fu affidata al consiglio cittadino, la costruzione era finanziata da donazioni e lasciti della popolazione che ai tempi assommava circa 9.000 persone. Resta un enigma irrisolto il motivo che spinse una citt\u00e0 che all'epoca aveva cos\u00ec pochi abitanti e non era sede vescovile ad edificare una chiesa cos\u00ec monumentale.\nLa costruzione dell'edificio.\nNell'edificio sono facilmente individuabili le diverse fasi costruttive. Della prima fase romanica restano il transetto e la base delle torri laterali del coro, le cosiddette torri dei galli (in ted.: Hahnent\u00fcrme). Nel progetto originario si prese presumibilmente spunto dalla chiesa vescovile di Basilea, con ogni probabilit\u00e0 furono impiegate le stesse maestranze e gli stessi scalpellini (si noti come entrambe le chiese siano costruite in pietra arenaria rossa). Come prevedeva la consuetudine dell'epoca la costruzione inizi\u00f2 dalla parte orientale, dove erano situati il coro e l'altare maggiore.\nIn seguito alla morte di Berthold V, nel 1218, che fu sepolto in un punto imprecisato della chiesa ancora in costruzione, vi fu un'interruzione dei lavori fino al 1230, quando furono ripresi con una revisione del progetto che venne riadattato secondo i canoni del nuovo stile gotico proveniente dalla Francia, prendendo ampiamente ispirazione dal progetto della cattedrale di Strasburgo. A questa fase iniziale risalgono le due campate pi\u00f9 orientali delle tre navate, mentre le successive quattro campate cos\u00ec come la pregevole torre campanaria sono state edificate in una fase gotica pi\u00f9 avanzata. Il piedicroce e la torre vennero gi\u00e0 completati intorno al 1330, e rappresenta l'unica grande torre medievale compiuta della Germania. Successivamente, il \"Consiglio Comunale\" decise di sostituire il coro tardo-romanico con uno pi\u00f9 grande tardogotico, con deambulatorio a cappelle radiali, e lo commissionarono a Johann Parler il Vecchio.\nL'esterno.\nIl lato meridionale.\nCome in numerosi edifici medievali il lato meridionale della cattedrale \u00e8 quello pi\u00f9 ricco sia da un punto di vista architettonico sia come numero di statue di decorazione.\nSu questo lato spicca il contrasto fra il transetto tardoromanico che si insinua fra la navata gotica e il coro tardogotico.\nLe vetrate.\nLa cattedrale di Friburgo \u00e8 una delle poche chiese tedesche ancora in possesso di gran parte del patrimonio originale di vetrate medievali. Le vetrate sono state finanziate tra il XIII e il XVI secolo da privati cittadini, dalle corporazioni degli artigiani della citt\u00e0 e dei minatori della Foresta Nera, dall'universit\u00e0 e dalla dinastia imperiale degli Asburgo.\nLe vetrate sono in gran parte originali, ma rielaborate o completate nel XIX secolo, le vetrate del coro sono copie, gli originali sono conservati in un museo della citt\u00e0. Durante l'ultimo restauro del 1970-1982 al lato esterno delle vetrate della navata, del transetto e della parte superiore del coro sono state apposte delle protezioni per evitare danni da fenomeni atmosferici.\nL'interno.\nIl transetto.\nLe vetrate pi\u00f9 antiche della cattedrale si trovano nella parte meridionale del transetto, nelle tre finestre situate sopra il pontile (Lettner) si trovano delle vetrate (chiamate Wurzel-Jesse-Fenster) composte da gruppi di medaglioni circolari datati fra il 1212 e il 1220 e raffiguranti la genealogia di Cristo, sono uno degli esempi pi\u00f9 pregevoli di pittura su vetro di epoca romanica. I medaglioni, che originariamente formavano un'unica vetrata nel coro della chiesa romanica furono trasferiti dapprima nel coro tardo-gotico, (in questa fase andarono perduti i medaglioni raffiguranti Isaia e Davide) e nel 1927 furono \"scomposti\" per costituire le tre vetrate del transetto. Vi sono raffigurati a sinistra i patriarchi Giacobbe, Isacco e Mos\u00e8, al centro re Salomone, Maria e Cristo e a destra i sovrani Roboamo e Ioram ed il profeta Elia.\nLa navata meridionale.\nSul lato meridionale della navata si incontrano, nell'ordine e procedendo da est:\nLa navata settentrionale.\nSul lato settentrionale della navata si incontrano, nell'ordine e procedendo da est:\nCuriosit\u00e0.\nPer decenni nel descrivere la torre si \u00e8 ricorsi ad una citazione attribuita a Jacob Burckhardt (ma priva di fonte) che avrebbe affermato che la torre campanaria di Friburgo \u00e8 la \"pi\u00f9 bella della cristianit\u00e0\", in epoca recente \u00e8 stata ritrovata nella biografia di Burckhardt redatta dallo svizzero Werner Kaegi (1901 - 1979) la notizia di un ciclo di conferenze tenute dal Burckhardt nel novembre del 1869 a Basilea (e redatte poco prima a Parigi) sul tema \"Chiese gotiche\". Nel corso delle conferenze lod\u00f2 la variet\u00e0 delle chiese francesi e tedesche e, descrivendo in dettaglio tre fra quelle a lui pi\u00f9 note, cio\u00e8 Basilea, Strasburgo e Friburgo, afferm\u00f2 testualmente che: \"Und Freiburg wird wohl der sch\u00f6nste Turm auf Erden bleiben\" (trad: E Friburgo rimarr\u00e0 dunque la pi\u00f9 bella torre sulla terra)."}
{"id": "323282", "revid": "6923", "url": "https://it.wikipedia.org/wiki?curid=323282", "title": "Schwaderloch", "text": "Schwaderloch (toponimo tedesco) \u00e8 un comune svizzero di 662 abitanti del Canton Argovia, nel distretto di Laufenburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSchwaderloch \u00e8 servito dall'omonima stazione sulla ferrovia Stein am Rhein-Koblenz.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "323283", "revid": "29727", "url": "https://it.wikipedia.org/wiki?curid=323283", "title": "Halia\u00ebtus vocifer", "text": ""}
{"id": "323287", "revid": "1632387", "url": "https://it.wikipedia.org/wiki?curid=323287", "title": "Wish (The Cure)", "text": "Wish \u00e8 il nono album in studio del gruppo musicale britannico The Cure, pubblicato il 21 aprile 1992.\n\u00c8 il secondo album dei Cure a raggiungere la top 10 dell'Hit parade ufficiale italiana (7\u00ba posto), collocandosi al 43\u00ba posto fra gli album pi\u00f9 venduti complessivamente nel 1992.\nDescrizione.\nProvenienti dall'affermazione mondiale giunta con \"Disintegration\" e con 4/5 di formazione nel gruppo da 7 anni, i Cure "}
{"id": "323288", "revid": "289247", "url": "https://it.wikipedia.org/wiki?curid=323288", "title": "Ritorno al futuro II", "text": ""}
{"id": "323289", "revid": "289247", "url": "https://it.wikipedia.org/wiki?curid=323289", "title": "Ritorno al futuro III", "text": ""}
{"id": "323291", "revid": "110157", "url": "https://it.wikipedia.org/wiki?curid=323291", "title": "Kaiserstuhl", "text": "Kaiserstuhl (toponimo tedesco) \u00e8 un comune svizzero di 430 abitanti del Canton Argovia, nel distretto di Zurzach; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nKaiserstuhl \u00e8 servito dalla stazione di Weiach-Kaiserstuhl sulla ferrovia Winterthur-Koblenz.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "323292", "revid": "123449059", "url": "https://it.wikipedia.org/wiki?curid=323292", "title": "Joseph Merrick", "text": "La vita di Merrick fu raccontata nel celebre film \"The Elephant Man\" diretto da David Lynch nel 1980, tratto dal romanzo \"The Elephant Man and other Reminiscences\" scritto da sir Frederick Treves. Le prime biografie di Merrick, comprese le opere citate, riportano erroneamente come suo primo nome John.\nBiografia.\nNato a Leicester da Joseph Rockley Merrick e Mary Jane Potterton, ebbe un fratello ed una sorella (William Arthur e Marion Eliza) entrambi pi\u00f9 giovani di lui. Ma i fratelli di Merrick morirono giovani. Wiliam, nato nel gennaio 1866, mor\u00ec di scarlattina il 21 dicembre 1870, all'et\u00e0 di 4 anni, e fu sepolto a Natale dello stesso anno. Marion, nata il 28 settembre 1867, \u00e8 stata disabile sin dalla nascita e si \u00e8 presa cura di sua madre, che aveva anche lei una disabilit\u00e0 fisica e non si prendeva cura delle condizioni del fratello. Marion mor\u00ec di mielite e convulsioni il 19 marzo 1891, all'et\u00e0 di 23 anni. Inizi\u00f2 a mostrare segni di deformit\u00e0 all'et\u00e0 di due anni (o, secondo un servizio della BBC, a cinque anni). Il corpo di Merrick era interamente deformato dalla malattia, esclusi i genitali ed il braccio sinistro. Quando era piccolo sub\u00ec anche una brutta caduta e si ruppe la gamba sinistra: la famiglia, essendo povera, non pot\u00e9 pagare le cure mediche, cos\u00ec Joseph dovette rassegnarsi a vivere con la gamba storpia non solo per effetto della malattia, ma anche per la frattura mai risanatasi. Sua madre, Mary Jane, mor\u00ec quando lui aveva 11 anni e, secondo i ricordi della famiglia, era anche lei zoppa. Joseph, rimasto orfano di madre, fu costretto a vivere con il padre, Joseph, e la matrigna; ma la donna, padrona della casa e con figli propri, non gradiva la presenza del ragazzo deforme e impose al marito una drastica decisione: \"prendi una decisione: o Joseph, o me\".\nCacciato di casa, il ragazzo riusc\u00ec a sopravvivere vendendo lucido da scarpe in strada, dove era costantemente infastidito dai bambini del vicinato che lo seguivano facendosi beffe delle sue malformazioni. Per la maggior parte della giovent\u00f9 fu disoccupato, trov\u00f2 infine lavoro come fenomeno da baraccone. Venne trattato decentemente e riusc\u00ec ad accumulare una piccola somma di denaro. Quando nel 1886 i \"freak show\" furono dichiarati fuori legge nel Regno Unito, si trasfer\u00ec in Belgio in cerca di un'occupazione simile ma, sfortunatamente, venne maltrattato e in seguito abbandonato dal presentatore del suo \"spettacolo\".\nDopo aver fatto ritorno a Londra, fece amicizia con il dottor Frederick Treves, che aveva conosciuto alla stazione ferroviaria mentre era affetto da una grave infezione bronchiale. Treves, medico dell'ospedale di Whitechapel, divenuto in seguito Royal London Hospital, procur\u00f2 a Joseph un letto permanente in ospedale e fu, probabilmente, l'unica persona che il giovane ebbe la fortuna di conoscere, capace di offrirgli un concreto affetto. Merrick, dopo quella sistemazione, visse gli anni pi\u00f9 sereni della sua vita fino a divenire una sorta di celebrit\u00e0 presso l'alta societ\u00e0 vittoriana e addirittura un favorito della regina Vittoria. Il dottor Treves testimoni\u00f2, in seguito, che Joseph desider\u00f2 sempre, anche dopo essersi stabilito nel Royal London Hospital, di trasferirsi in un istituto per ciechi: sperava in questo modo di trovare una donna che non fosse spaventata dal suo aspetto.\nMerrick cerc\u00f2 sollievo nella scrittura, con componimenti sia in prosa che in poesia e venne curato all'ospedale fino alla morte avvenuta l'11 aprile 1890 all'et\u00e0 di 27 anni. Mor\u00ec a causa di un soffocamento, apparentemente accidentale, durante il sonno. Merrick era impossibilitato a dormire orizzontalmente a causa del peso della testa, e quindi era costretto a giacere seduto con la schiena sorretta. La notte del decesso potrebbe aver tentato, intenzionalmente, di dormire disteso cercando di imitare un comportamento normale: riposare nella stessa posizione usata dalle persone care a lui pi\u00f9 vicine. Questa ipotesi \u00e8 stata ripresa anche dal noto film di David Lynch, dove Merrick \u00e8 interpretato da John Hurt.\nLa sua storia divenne la base dell'opera teatrale \"The Elephant Man\", vincitrice nel 1979 di un premio Tony Award e, l'anno seguente, del film di Lynch gi\u00e0 citato.\nLa malattia di Merrick.\nLa patologia di cui soffr\u00ec Merrick \u00e8 estremamente rara. Solo nel 1979 Michael Cohen identific\u00f2 per primo uno stato morboso che, nel 1983, fu chiamato da Rudolf Wiedemann \"sindrome di Proteo\" (che prende il nome dal dio Proteo), patologia che in seguito nel 1986 venne plausibilmente congetturato essere la malattia di cui soffriva Joseph. Tale malattia non colpisce i nervi e sembra essere sporadica piuttosto che ereditaria. Infatti, nel luglio 2003, la dottoressa Charis Eng annunci\u00f2, come risultato di test eseguiti su campioni di DNA prelevati da ossa e capelli di Merrick, che egli soffr\u00ec certamente di tale sindrome. In passato il gene PTEN era considerato responsabile della malattia, ma si \u00e8 scoperto che in realt\u00e0 il gene responsabile di tale sindrome \u00e8 il gene AKT1. Infatti, il gene PTEN di Joseph Merrick parrebbe normale.\nNei media.\nMusica.\nIl compositore del XX secolo Laurent Petitgirard ha composto un'opera lirica ispirata a Joseph, dal titolo \"Joseph Merrick, The Elephant Man\" (il CD \u00e8 edito dalla Naxos, ISBN 8.557608-09).\nIl gruppo post-rock Tides from Nebula, nell'album \"Aura\", ha dedicato la quinta traccia a questo personaggio, intitolando il brano \"Tragedy of Joseph Merrick\".\nIl gruppo metal statunitense dei Mastodon ha inciso tre brani strumentali a lui dedicati: \"Joseph Merrick\", contenuto nell'album \"Leviathan\", \"Elephant Man\", nell'album \"Remission\", e \"Pendulous Skin\" nell'album \"Blood Mountain\".\nIl cantante degli Inguine di Daphne, Dagon Lorai, in un suo lavoro solista ha dedicato alle vicende di John Merrick un'omonima canzone.\nNel 2008 la rock band italiana 200 Bullets dedica a Joseph Merrick la canzone \"Uomo Elefante\". Canzone contenuta nel CD \"200Bullets &amp; Friends\".\nNel 2009 il rapper di Imperia Roggy Luciano fece uscire il suo disco, \"Amarcord\", nel quale venne introdotta una traccia dal titolo \"JOHN MERRIK\", nella quale viene riportato un campionamento della descrizione delle deformit\u00e0 di Merrick.\nNel 2011 un altro gruppo italiano ska, gli NH3, dedicano una canzone a Joseph Merrick.\nNel 2018 i Decibel inseriscono tra le bonus track dell'album L'anticristo il brano Elephant Man il cui testo \u00e8 scritto dal punto di vista di Joseph Merrick"}
{"id": "323296", "revid": "37281", "url": "https://it.wikipedia.org/wiki?curid=323296", "title": "Yu Yu Hakusho", "text": ""}
{"id": "323298", "revid": "767487", "url": "https://it.wikipedia.org/wiki?curid=323298", "title": "Distretto di Moudon", "text": "Il distretto di Moudon \u00e8 stato un distretto del Canton Vaud, in Svizzera. Confinava con i distretti di Oron a sud, di Echallens a ovest, di Yverdon a nord-ovest, di Payerne a nord e con il Canton Friburgo (distretti di Broye a nord e di Gl\u00e2ne a est). Il capoluogo era Moudon.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte dei distretti di Gros-de-Vaud e Broye-Vully.\nAmministrativamente era diviso in 3 circoli e 32 comuni:"}
{"id": "323299", "revid": "1632387", "url": "https://it.wikipedia.org/wiki?curid=323299", "title": "Prong", "text": "I Prong sono una band industrial metal statunitense formatasi a New York nel 1986 e allora composta dal cantante e chitarrista Tommy Victor e del batterista Ted Parsons.\nStoria.\nI Prong sono una band industrial metal statunitense formatasi a New York nel 1986 per volere del cantante e chitarrista Tommy Victor e del batterista Ted Parsons. Una carriera segnata da un non indifferente alternarsi di bassisti non ha impedito al gruppo di conquistare i favori di un pubblico cresciuto con Killing Joke, Swans e Throbbing Gristle, imponendosi di fatto come uno dei fondatori e principali esponenti del genere.\nLa loro discografia imperniata sul personalissimo \"riffing\" chirurgico del frontman \u00e8 stata ispiratrice del sound di molti gruppi di successo al termine degli anni '90, come Machine Head, Static X, Korn, Nine Inch Nails. Tra il 1993 ed il 1996 il gruppo ha collaborato con Paul Raven, e per l'album \"Rude Awakening\" ha lavorato su samples e programming con l'apporto di Charlie Clouser (NIN).\nAll'apice di un momento artistico estremamente interessante, i Prong vennero scaricati nel 1997 dalla propria casa discografica, costringendo Ted Parsons a chiamarsi fuori. Nel 2002 Tommy Victor, dopo un periodo di collaborazioni con Glenn Danzig e parte del gotha techno industrial statunitense (Tape Worm Proje, Rob Zombie) ha riassemblato il progetto lavorando con nuovi musicisti (l'apprezzabilissimo chitarrista Monte Pittman - insegnante e turnista d'eccezione per Madonna) e dopo il ritorno discografico con \"Scorpio Rising\" (2003) si parla di un nuovo album previsto per il prossimo futuro.\nNel 2006 Paul Raven e Tommy Victor hanno costituito l'anima del violento ritorno sulle scene dei Ministry con il disco Rio Grande Blood. Si rumoreggia che il duo sia attualmente al lavoro su un nuovo disco.\nIl 2 ottobre 2007 i Prong rilasciano il disco \"Power of the Damager\", edito poi in versione remix nel 2009 col titolo di \"Power of the Damn Mixxxer\".\nFra il 2007 e inizio 2008 i Prong si imbarcano nei \"Slicing Across America\" e \"Slicing Across Europe\" tours a supporto dell'album \"Power of the Damager\". Si uniscono a Tommy Victor, nell'attuale formazione live, anche Monte Pittman e il batterista Aaron Rossi.\nIl 20 ottobre 2007, Paul Raven muore nel sonno, all'et\u00e0 di 46 anni, a causa di un attacco cardiaco.\nAaron Rossi si unisce ai Ministry come loro nuovo batterista per il \"C U LaTour\" che ha inizio a marzo 2008.\nA febbraio 2008, Headbanger's Ball ha presentato l'anteprima del video \"Power Of The Damager\".\nAlexei Rodriguez e Tony Campos degli Static-X entrano a far parte della lineup insieme a Tommy di supporto ai Soulfly per il \"Blood Fire War Hate\", nell'autunno del 2009.\nLa band supporta i Fear Factory nel tour che termina a giugno 2010. I Prong pubblicano un nuovo album, \"Carved Into Stone\", il 23 aprile del 2012. Poco dopo Tony Campos lascia il gruppo, sostituito da Jason Christopher; Rodriguez lascia la band l'anno successivo, sostituito da Art Cruz.\nNella primavera del 2014 esce l'album \"Ruining Lives\", supportato da un tour mondiale che tocca anche l'Europa con 23 concerti insieme agli italiani Klogr."}
{"id": "323301", "revid": "4320", "url": "https://it.wikipedia.org/wiki?curid=323301", "title": "Leggende metropolitane", "text": ""}
{"id": "323302", "revid": "124573676", "url": "https://it.wikipedia.org/wiki?curid=323302", "title": "Mixed Up", "text": "Mixed Up \u00e8 un album del gruppo musicale britannico The Cure, pubblicato il 20 novembre 1990.\nIl disco.\n\"Mixed Up\" \u00e8 una raccolta di remix dei singoli di successo dei Cure pi\u00f9 un inedito, \"Never Enough\". Inizialmente, Robert Smith progettava di registrare nuovamente i vecchi successi, poi alla fine ha scelto di operare semplici remix. Curiosit\u00e0: per mixare \"A Forest\" e \"The Walk\" \u00e8 stato necessario registrarle nuovamente, in quanto i master originali dei loro album (rispettivamente \"Seventeen Seconds\" e \"Japanese Whispers\") erano andati perduti o rovinati. In particolare, quelli di \"Seventeen Seconds\" pare fossero stati addirittura rubati dalla sede della Fiction. L'album ha raggiunto la posizione 8 in Gran Bretagna e 14 negli Stati Uniti d'America."}
{"id": "323304", "revid": "44627", "url": "https://it.wikipedia.org/wiki?curid=323304", "title": "Mixed up", "text": ""}
{"id": "323306", "revid": "2208092", "url": "https://it.wikipedia.org/wiki?curid=323306", "title": "Guerra d'Algeria", "text": "La guerra d'Algeria (anche guerra d'indipendenza algerina), \u00e8 il conflitto che oppose tra il 1\u00ba novembre 1954 e il 19 marzo 1962 l'esercito francese e gli indipendentisti algerini guidati dal Fronte di Liberazione Nazionale (FLN, \"Front de Lib\u00e9ration Nationale\"), che aveva rapidamente imposto la propria egemonia sulle altre formazioni politiche. Lo scontro si svolse principalmente in Algeria ma, a partire dal 1958, il FLN decise di aprire un secondo fronte in Francia, scatenando una serie di attentati.\nNel corso del conflitto, la minoranza europea d'Algeria\u00a0\u2013 i \"pieds noirs\", installati prevalentemente nelle tre grandi citt\u00e0 di Orano, Algeri e Costantina \u2013 riusc\u00ec a imporre il ritorno di de Gaulle al potere, minacciando un colpo di Stato (maggio 1958). L'inedito successo di un movimento dagli evidenti tratti eversivi determin\u00f2 il crollo della pericolante IV Repubblica e l'avvento della V Repubblica, caratterizzata da una nuova Costituzione che conferiva poteri molto estesi al Presidente. La guerra\u00a0\u2013 un \u00abepisodio chiave della decolonizzazione\u00bb \u2013 fu particolarmente cruenta, con un altissimo numero di vittime, soprattutto tra i civili algerini.\nL'esercito francese, memore della recente sconfitta subita nella guerra d'Indocina, mise a punto una nuova strategia: la \u201cguerra contro-sovversiva\u201d, caratterizzata da inedite tecniche di contro-guerriglia che facevano del controllo della popolazione la posta del conflitto. Dopo sette anni e mezzo di uno scontro senza esclusione di colpi, da una parte come dall'altra (generalizzazione della tortura, attentati, terrorismo, rappresaglie, napalm), gli algerini conquistarono l'indipendenza, che fu proclamata il 5 luglio 1962.\nStoria.\nL'inizio delle ostilit\u00e0 e primi moti del 1954.\nNelle prime ore della mattina del 1\u00ba novembre 1954, guerriglieri del FLN eseguirono molteplici attacchi organizzati in varie parti dell'Algeria contro installazioni militari, posti di polizia, magazzini e mezzi di comunicazione. Dal Cairo, il FLN emise via radio un comunicato in cui esortava il \"popolo algerino\" e i \"militanti della causa nazionale\" ad insorgere per la \"restaurazione dello Stato algerino, sovrano, democratico e sociale, all'interno dei principi dell'Islam, e per il rispetto di tutte le libert\u00e0 fondamentali senza distinzioni di razza e di religione\".\nIl Ministro dell'interno francese, l'allora trentasettenne Fran\u00e7ois Mitterrand, afferm\u00f2 che \"la ribellione algerina pu\u00f2 trovare un'unica forma terminale: la guerra\". Tocc\u00f2 al primo ministro francese Pierre Mend\u00e8s-France, che solo pochi mesi prima aveva portato a termine lo sganciamento della Francia dalle colonie dell'Indocina, stabilire il corso della politica francese per i cinque anni seguenti.\nIl 12 novembre Mend\u00e8s-France prese la parola all'Assemblea Nazionale e dichiar\u00f2 che \"non si pu\u00f2 giungere a compromessi quando si tratta di difendere la pace interna della nazione, l'unit\u00e0 e integrit\u00e0 della Repubblica. I dipartimenti algerini sono parte della Repubblica Francese. Sono francesi da lungo tempo e sono irrevocabilmente francesi (...), tra loro e la Francia metropolitana non \u00e8 concepibile alcuna secessione\".\nL'insurrezione del 20 agosto 1955.\nUn importante spartiacque nella guerra fu l'insurrezione organizzata dal FLN nell'agosto 1955 nel nord-est dell'Algeria, nel quadrilatero compreso tra le citt\u00e0 di Collo, Philippeville, Guelma e Costantina. Se la ragione principale dell'azione era di alleggerire la pressione sulla zona delle Aur\u00e8s (sud-est), dove si concentrava il grosso delle truppe francesi, non meno importante era la sua dimensione politica: l'azione \u00e8 infatti organizzata per il 20 agosto, secondo anniversario della deposizione del sultano del Marocco (Mohammed V) da parte dei francesi. Si trattava insomma di dimostrare alla Francia e alla comunit\u00e0 internazionale il carattere popolare della lotta nazionalista e allo stesso tempo di inscrivere la resistenza algerina nel contesto delle lotte di decolonizzazione che attraversavano l'Africa e il mondo.\nBench\u00e9 gli obiettivi indicati da Zighoud Youcef, comandante FLN della regione di Costantina, fossero militari e politici, in alcuni dei 28 centri abitati toccati dall'insurrezione furono uccisi anche dei civili. Nella localit\u00e0 di El Alia la situazione volse al massacro: i civili assassinati furono 34 (tra cui anziani, donne e bambini). Nel complesso della regione di Costantina, l'insurrezione caus\u00f2 la morte di 123 persone: 71 civili europei, 31 militari e 21 algerini; i feriti, secondo le statistiche del governatore generale, furono 51 tra gli europei e 47 tra gli algerini. Segu\u00ec una repressione brutale e indiscriminata da parte dell'esercito francese. Il governo afferm\u00f2 di aver ucciso 1.273 \"banditi\" (\"hors-la-loi\"), mentre secondo il FLN furono in 12.000 algerini, per la stragrande maggioranza civili, a cadere vittima delle forze armate, della polizia e di gruppi di coloni autorganizzatisi in milizie. Recentemente la storica Claire Mauss-Copeaux ha avanzato la cifra di 7.500 morti.\nDopo l'insurrezione della regione di Costantina, Soustelle proclam\u00f2 misure pi\u00f9 dure e la guerra si fece totale.. Nel 1956 le dimostrazioni dei coloni francesi obbligarono il governo francese ad accantonare ogni idea di riforme. Il successore di Soustelle, il socialista Robert Lacoste, sciolse l'Assemblea Algerina, in quanto quest'ultima, dominata dai \"pieds-noirs\", veniva da lui considerata un ostacolo alla propria amministrazione, che da quel momento avvenne per decreto.\nLacoste favor\u00ec le operazioni militari francesi e garant\u00ec all'esercito poteri di polizia eccezionali - una concessione di dubbia legalit\u00e0 in base alla legge francese - per contrastare la crescente violenza politica. Allo stesso tempo, Lacoste propose una nuova struttura amministrativa che avrebbe dato all'Algeria un certo grado di autonomia e un governo decentrato. Pur rimanendo parte integrante della Francia, l'Algeria sarebbe quindi stata suddivisa in cinque distretti, ciascuno dei quali dotato di un'assemblea territoriale eletta dal popolo. I deputati dei coloni riuscirono per\u00f2 a ritardare fino al 1958 l'approdo della proposta all'Assemblea Nazionale di Francia.\nIl \"Congresso della Soummam\" e l'intervento francese.\nIl 20 agosto del 1956 a Ifri-Ouzellaguen, in una piccola abitazione berbera nella valle della Soummam, nel dipartimento di Bugia (B\u00e9ja\u00efa), si tenne il \"Congresso della Soummam\", dove si discussero e si posero le basi del futuro Stato algerino. Il testo che ne usc\u00ec costituisce la cosiddetta \"Piattaforma della Soummam\", fortemente ispirata dal pensiero politico di Abane Ramdane. Dal punto di vista organizzativo, la leadership interna del FLN decise di istituire un direttorio per sincronizzare le attivit\u00e0 politiche e militari del movimento. La massima autorit\u00e0 del FLN fu eletta all'interno del Consiglio Nazionale della Rivoluzione Algerina (CNRA, \"Conseil National de la R\u00e9volution Alg\u00e9rienne\"), del quale il Comitato di Coordinamento e di Esecuzione (CCE, \"Comit\u00e9 de Coordination et d'Ex\u00e9cution\"), di cinque membri, costituiva l'esecutivo. Gli esterni, tra cui Ben Bella, erano al corrente della conferenza in corso ma non vi parteciparono.\nNell'ottobre 1956 l'aereo della Air Maroc che trasportava da Rabat a Tunisi quattro capi storici del FLN, venne intercettato, dirottato e costretto ad atterrare ad Algeri. Ahmed Ben Bella, Mohammed Boudiaf, Mohamed Khider e Hocine A\u00eft Ahmed vennero arrestati e rimasero prigionieri fino alla fine del conflitto. Quest'azione indusse i leader ribelli rimasti ad un atteggiamento ancora pi\u00f9 duro. La Francia vedeva in modo apertamente ostile l'assistenza materiale e politica prestata dal presidente egiziano Gamal Abd el-Nasser al FLN, fattore che alcuni analisti francesi ritenevano decisivo per il sostentamento dell'attivit\u00e0 degli insorti algerini. Questa fu una delle ragioni che spinsero la Francia a partecipare, nel novembre del 1956, al tentativo britannico di impossessarsi del canale di Suez durante la Crisi di Suez. Per la fine di quell'anno la Francia aveva inviato pi\u00f9 di 400.000 uomini in Algeria. Sebbene le unit\u00e0 aerotrasportate (paras) e la Legione Straniera fossero di gran lunga i reparti pi\u00f9 efficaci e quindi godessero di grande notoriet\u00e0, circa 170.000 uomini delle truppe regolari francesi in Algeria erano costituite da reparti algerini, la maggioranza di essi volontari. La Francia invi\u00f2 anche unit\u00e0 aeree e navali nel teatro degli scontri.\nLa battaglia di Algeri e lo sciopero del 1957.\nIntanto la pi\u00f9 notevole manifestazione della nuova guerriglia urbana fu la battaglia di Algeri, che inizi\u00f2 il 30 settembre 1956 quando tre donne piazzarono delle bombe in tre luoghi diversi della citt\u00e0 frequentati dai coloni francesi, tra cui l'ufficio centrale dell'Air France. Robert Lacoste, ministro residente e governatore generale dell'Algeria, utilizzando i poteri speciali adottati nella Assemblea Nazionale nel marzo 1956 diede ordine al generale Massu di utilizzare ogni mezzo e l'8 gennaio 1957 Massu fece entrare in citt\u00e0 i 7.000 paracadutisti della sua 10\u00aa divisione e proclam\u00f2 la legge marziale. Il vicecomandante Roger Trinquier, con l'aiuto della divisione paracadutisti cre\u00f2 il DPU (\"Dispositif de Protection Urbain\"), fermando lo sciopero e distrusse sistematicamente le infrastrutture del FLN.\nDal punto di vista militare l'azione ebbe successo, costringendo i suoi leader a lasciare Algeri o eseguendo l'arresto dei suoi membri chiave. La notizia che per vincere la battaglia di Algeri l'esercito avesse operato con metodi brutali, tra cui il ricorso alla tortura, ebbe cos\u00ec una vasta eco internazionale e pose in questione la stessa presenza francese in Algeria: la repressione della ribellione di una parte della popolazione algerina venne presentata come una guerra coloniale.\nPer aumentare l'interesse internazionale e francese sulla sua lotta, il Fronte di Liberazione Nazionale decise di estendere il conflitto alle citt\u00e0 e di proclamare uno sciopero generale nazionale; il 28 gennaio 1957, fatto coincidere col dibattito sull'Algeria alle Nazioni Unite, fu imposto ai lavoratori e alle imprese musulmane. Durante la primavera di quell'anno l'ALN, l'organizzazione clandestina paramilitare dell'FLN, diede luogo ad una media di 800 tra sparatorie e bombardamenti al mese, causando numerose vittime civili e provocando una durissima reazione da parte delle autorit\u00e0, infatti le truppe francesi agirono contro villaggi sospettati di offrire rifugio ai ribelli attaccandoli con truppe mobili e attacchi aerei e deportarono forzatamente circa 2 milioni di algerini dalle zone pi\u00f9 influenzate dalla guerriglia a zone sotto il controllo del governo. Si ebbero infine pesanti ripercussioni politiche: alcuni alti ufficiali si rifiutarono di mettere in atto questi metodi e si dimisero, come il generale Jacques P\u00e2ris de Bollardi\u00e8re e il Segretario generale della polizia di Algeri, Paul Teitgen.\nLa repressione e le rappresaglie francesi.\nDurante il 1957, il supporto del FLN sub\u00ec un certo indebolimento con l'allargarsi della spaccatura tra gli interni e gli esterni. Per arrestare il fenomeno, il FLN allarg\u00f2 il proprio comitato esecutivo fino ad includere Abbas, cos\u00ec come arrest\u00f2 leader politici come Ben Bella. Il Fronte di Liberazione Nazionale convinse anche alcuni stati arabi e comunisti delle Nazioni Unite ad esercitare pressioni diplomatiche sul governo francese per negoziare un cessate il fuoco. L'intellettuale francese Albert Camus, nato in Algeria, cerc\u00f2 invano di persuadere entrambe le parti a lasciare per lo meno i civili da parte, ma fu ritenuto un pazzo dal FLN e fu giudicato traditore dalla maggioranza dei \"pieds-noirs\".\nL'esercito francese assunse un ruolo importante nell'amministrazione locale algerina mediante la Sezione Amministrativa Specializzata (SAS, \"Section Administrative Sp\u00e9cialis\u00e9e\"). La SAS aveva come missione il ristabilimento dei contatti con la popolazione musulmana e l'indebolimento dell'influenza dei nazionalisti nelle aree rurali sostenendo la presenza francese in loco. Ufficiali della Sezione Amministrativa Specializzata, chiamati \"k\u00e9pis bleus\" (k\u00e8pi blu), reclutarono e addestrarono bande di irregolari lealisti musulmani, noti come \"harkis\". Armati con fucili e avvezzi a tattiche di guerriglia analoghe a quelle dell'ALN, gli harkis, che alla fine superavano le 150.000 unit\u00e0, furono utilizzati come unit\u00e0 specializzate in controguerriglia.\nNel tardo 1957 il generale Raoul Salan, comandante dell'esercito francese in Algeria, introdusse una suddivisione del paese in settori permanentemente guarniti da truppe responsabili della repressione delle operazioni ribelli nel territorio loro assegnato. La tattica di Salan ridusse drasticamente gli atti di terrorismo del FLN, ma costrinse un grande numero di soldati a prestare una difesa locale. Salan istitu\u00ec del pari un sistema di barriere massicciamente pattugliate per limitare le infiltrazioni dalla Tunisia e dal Marocco: la pi\u00f9 famosa di queste fu la \"linea Morice\", che costituiva un insieme di reti elettrificate, filo spinato e mine per una lunghezza di 320\u00a0km lungo il confine tunisino.\nLe forze armate francesi applicarono spietatamente il principio della responsabilit\u00e0 collettiva ai paesi sospettati di ospitare, rifornire o collaborare con la guerriglia in qualunque modo. I villaggi che non erano raggiungibili dalle unit\u00e0 mobili furono soggetti a bombardamenti aerei. I francesi diedero inoltre avvio ad un programma per concentrare gran parte della popolazione rurale, compresi interi villaggi, in appositi campi sotto sorveglianza militare per impedire la collaborazione coi ribelli o - secondo i comunicati ufficiali - per proteggerli dalle estorsioni del FLN. Nei tre anni in cui fu attuato il programma di sfollamento (1957-1960) oltre 2 milioni di algerini vennero sradicati dai loro paesi d'origine, principalmente nelle aree di montagna e sistemati nelle aree pianeggianti, dove molti faticarono a ricostruire le proprie abitudini di vita economica e sociale.\nLa conseguenza fu che centinaia di villaggi situati in zone desertiche vennero devastati e in centinaia di altri vennero distrutti campi e frutteti. Questi trasferimenti di popolazione non ebbero un grande effetto strategico per l'esito della guerra, ma le dirompenti conseguenze sociali ed economiche di questa drastica operazione si sarebbero fatte sentire per una generazione. Verso la fine del 1958 le forze francesi cambiarono strategia orientandosi maggiormente verso missioni offensive contro le roccaforti dell'ALN. Nel corso dell'anno seguente il successore di Salan, il generale Maurice Challe, parve aver domato la resistenza dei ribelli. Ma gli sviluppi politici avevano gi\u00e0 superato i successi militari francesi.\nLe rivolte del dicembre 1960.\nNel dicembre 1960, dopo sei anni dall'inizio del conflitto, diverse citt\u00e0 algerine tra cui Algeri, Costantina, Orano e Annaba furono teatro di manifestazioni spontanee, spesso composte da tanti anziani, donne e bambini. In provenienza dai quartieri popolari e dalle baraccopoli, i manifestanti invasero i quartieri europei al grido di \"Algeria algerina!\". Le manifestazioni coincisero con la venuta in Algeria di Charles de Gaulle e con la discussione dell'Assemblea generale delle Nazioni Unite sulla \"questione algerina\" e della Dichiarazione per la garanzia dell'indipendenza dei Paesi e dei popoli coloniali.\nIl colpo di Stato del 1961, gli accordi di \u00c9vian e la fine.\nNel gennaio 1961 un referendum organizzato nella capitale algerina ebbe come esito una maggioranza a favore dell'autodeterminazione dell'Algeria; in seguito ad esso il governo francese inizi\u00f2 segretamente delle negoziazioni col governo provvisorio di Abbas. Quando nel mese di aprile venne comunicato un imminente incontro franco-algerino, una parte delle sfere militari in Algeria si sent\u00ec tradita da de Gaulle dopo sette anni di dura lotta contro gli insurrezionalisti. Un gruppo di generali francesi (Raoul Salan, Maurice Challe, Edmond Jouhaud e Andr\u00e9 Zeller) contrario ai progetti di indipendenza per l'Algeria si mise quindi ad organizzare un colpo di Stato.\nNella notte tra il 21 ed il 22 aprile 1961 i generali presero possesso con le loro truppe dell'aeroporto, del municipio e del governatorato generale. Nel giro di tre ore tutti i punti chiave della citt\u00e0 erano nelle mani dei golpisti. Il colpo di Stato fu reso noto alla cittadinanza alle 7 di mattina, quando alla radio venne comunicato che \"l'esercito ha preso il controllo dell'Algeria e del Sahara\". Il giorno seguente il presidente de Gaulle comunic\u00f2 in televisione che \"un potere insurrezionale si \u00e8 installato in Algeria in seguito ad un \"pronunciamento\" militare... vieto ad ogni francese e, soprattutto, ad ogni soldato di eseguire alcuno dei loro ordini\". L'accorato appello di de Gaulle ebbe effetto e il colpo di Stato fall\u00ec nei giorni successivi. Il 26 si ritirarono a 30 chilometri d'Algeri e si arresero. 220 ufficiali furono estromessi dal comando e 114 arrestati, molti di loro aderirono poi all'Organisation arm\u00e9e secr\u00e8te. Alla fine di settembre 1961 si contavano pi\u00f9 di 1.000 attentati firmati dall'OAS, con 15 morti e 144 feriti.\nIl \"putsch dei generali\" costitu\u00ec il punto di svolta nell'atteggiamento ufficiale verso la guerra d'Algeria. De Gaulle aveva voltato le spalle ai coloni francesi e l'esercito, che aveva perso prestigio in seguito al \"putsch\", avrebbe mantenuto un profilo politico basso per tutto il resto del conflitto. I negoziati col Fronte di Liberazione Nazionale vennero riaperti nella citt\u00e0 francese di \u00c9vian-les-Bains nel maggio 1961. Dopo numerose false partenze il governo francese decret\u00f2 infine che un cessate il fuoco avrebbe avuto effetto dal 19 marzo 1962. Le violenze si moltiplicarono nel febbraio del 1962 e poi al momento della firma degli accordi per il cessate il fuoco (18 marzo 1962): il 13 marzo l'OAS cerc\u00f2 di organizzare l'insurrezione dei coloni francesi dal quartiere europeo di Bab El-Mandeb, e la repressione cost\u00f2 pi\u00f9 di 20 morti. Altri morti vi furono il 26 marzo, in una manifestazione di sostegno alla protesta dei Pieds-noirs.\nNella loro forma definitiva, gli accordi di \u00c9vian garantirono ai coloni uguale protezione legale rispetto agli altri algerini per un periodo di tre anni. Questi diritti includevano il rispetto della propriet\u00e0, la partecipazione alla vita pubblica e un largo elenco di diritti civili e culturali. Alla fine di tale periodo tutti i residenti in Algeria sarebbero per\u00f2 stati obbligati a diventare cittadini algerini o ad essere classificati come stranieri, con la conseguente decadenza dai diritti. Gli elettori francesi approvarono gli accordi di \u00c9vian con una maggioranza del 91% in un referendum tenuto nel giugno 1962.\nDurante i tre mesi che trascorsero tra il cessate il fuoco e il referendum sul futuro dell'Algeria, l'Organisation arm\u00e9e secr\u00e8te tent\u00f2 di provocare una rottura della tregua ottenuta dal FLN e avvi\u00f2 una nuova, indiscriminata campagna terroristica senza precedenti.\nIntanto a partire dal marzo 1962, pi\u00f9 di 350.000 coloni francesi abbandonarono l'Algeria. Di fronte alla scelta tra rimanere in Algeria come cittadini algerini o intraprendere la via dell'esodo, nel giro di un anno 1.400.000 rifugiati, ossia la stragrande maggioranza dei \"pieds-noirs\", nonch\u00e9 l'intera comunit\u00e0 ebraica e alcuni musulmani filofrancesi, gli \"harkis\", si riversarono in Francia: una parte consistente fu insediata in Corsica nella piana orientale. Alla fine anche l'OAS, falliti i propri obiettivi, stipul\u00f2 una tregua col FLN il 17 giugno 1962.\nIl 1\u00ba luglio del 1962 circa 6 milioni di elettori algerini, su un totale di 6,5 milioni, andarono alle urne per il referendum sull'indipendenza. Il voto fu quasi unanime e de Gaulle proclam\u00f2 l'Algeria indipendente il 3 luglio. Il Governo provvisorio della Repubblica algerina tuttavia fiss\u00f2 il 5 luglio, 132\u00ba anniversario della presa di Algeri da parte delle truppe francesi, come festa nazionale dell'indipendenza.\nL'analisi del conflitto.\nDalle sue origini nel 1954 come gruppo di un centinaio di guerriglieri mal equipaggiati con un assortimento di vecchi fucili da caccia ed armi leggere, l'Armata di Liberazione Nazionale fece in pochi anni un notevole salto di qualit\u00e0: gi\u00e0 nel 1957 si era ben organizzata come forza di combattimento di quasi 40.000 uomini. Pi\u00f9 di 30.000 uomini furono arruolati in unit\u00e0 esterne in Marocco e Tunisia lungo il confine algerino ed adoperati con lo scopo primario di effettuare azioni diversive per allontanare truppe francesi dai principali teatri dell'attivit\u00e0 di guerriglia; ad essi si aggiunsero migliaia di combattenti estemporanei.\nDurante il 1956 ed il 1957, l'ALN mise in pratica con successo la tattica della guerriglia, specializzandosi in imboscate e raid notturni per evitare il confronto diretto col fuoco francese. Con questo sistema, grazie anche alla copertura presso parte della popolazione rurale, le forze ribelli attaccarono pattuglie dell'esercito, accampamenti militari e posti di polizia, nonch\u00e9 fattorie di coloni, miniere e stabilimenti, cos\u00ec come mezzi di trasporto e infrastrutture di comunicazione. Il ricorso a rapimenti, uccisioni e mutilazioni nei confronti di militari e coloni francesi, sospetti collaborazionisti e traditori divenne sempre pi\u00f9 diffuso. Inizialmente le forze rivoluzionarie attaccarono solo ufficiali musulmani compromessi col regime coloniale, mentre in seguito cooptarono o uccisero quei civili che semplicemente si rifiutavano di collaborare con loro. Durante il primo biennio del conflitto, i guerriglieri uccisero circa 6.000 musulmani e 1.000 non musulmani.\nPur essendo riuscita con successo a creare un'atmosfera di terrore e incertezza presso ambedue le comunit\u00e0 in Algeria, la tattica coercitiva dei rivoluzionari dimostr\u00f2 che questi ultimi non erano ancora riusciti a provocare nelle masse della popolazione musulmana un sufficiente spirito di ribellione contro il potere coloniale francese. Gradualmente tuttavia FLN e ALN raggiunsero il controllo di certi settori della regione dell'Aur\u00e8s, la Cabilia e altre regioni montagnose intorno a Costantina e a sud di Algeri e Orano. In questi luoghi, l'ALN istitu\u00ec una semplice quanto efficace - seppur spesso temporanea - amministrazione militare capace di raccogliere tasse e cibo e di reclutare nuove forze. Nel frattempo, molti musulmani in tutta la nazione iniziarono a formare clandestinamente organizzazioni sociali, civili e giudiziarie, con ci\u00f2 creando gradualmente l'assetto del nuovo stato.\nLa perdita di comandanti competenti sia sul campo di battaglia sia a causa di defezioni e purghe cre\u00f2 difficolt\u00e0 al FLN. Un altro fattore di debolezza fu la lotta per il potere nei primi anni della guerra, che divise la leadership nelle singole \"wilayat\" (province algerine), soprattutto nell'Aur\u00e8s. Alcuni ufficiali crearono addirittura propri feudi personali, utilizzando unit\u00e0 sotto il proprio comando per risolvere conti in sospeso o per farsi vendetta privata contro militari rivali all'interno dell'ALN. Nonostante queste lotte tra fazioni fossero note e sfruttate dallo spionaggio francese, le stesse non impedirono materialmente l'effettivit\u00e0 globale delle azioni militari dell'ALN.\nIl ruolo dei movimenti indipendentisti.\nL'insurrezione del Fronte di Liberazione Nazionale pose ai gruppi nazionalisti la questione se adottare la rivolta armata come principale modalit\u00e0 d'azione. Durante i primi anni di guerra l'Unione Democratica del Manifesto Algerino (UDMA, \"Union D\u00e9mocratique du Manifeste Alg\u00e9rien\") di Ferhat Abbas, gli \u02bfulam\u0101\u02be e il Partito Comunista Algerino (PCA, \"Parti communiste alg\u00e9rien\") mantennero un'amichevole neutralit\u00e0 nei confronti del FLN. I comunisti, che inizialmente non avevano fatto alcuna mossa per cooperare alla rivolta, tentarono in seguito di infiltrarsi nel FLN, ma il loro sostegno venne pubblicamente ripudiato dai leader del FLN. Nel 1956 Abbas vol\u00f2 a il Cairo, dove ader\u00ec formalmente al FLN; tale mossa arricch\u00ec il Fronte di Liberazione Nazionale di nuove adesioni provenienti dal vecchio movimento di Abbas.\nLa resistenza algerina fu subito fiaccata al suo interno dalle divisioni politiche tra i vari gruppi antifrancesi. Messali Hadj form\u00f2 il Movimento Nazionale Algerino (MNA, \"Mouvement National Alg\u00e9rien\") con analoghi scopi di rivoluzione violenta e indipendenza totale, ma a differenza del FLN era di ispirazione di sinistra. Il MNA fu ben presto emarginato dall'ala militarista del FLN, l'Armata di Liberazione Nazionale (ALN, \"Arm\u00e9e de Lib\u00e9ration Nationale\"), ma pot\u00e9 ottenere il supporto della maggioranza dei lavoratori algerini in Francia attraverso i relativi sindacati. Il FLN cre\u00f2 tuttavia una forte organizzazione in Francia per combattere il MNA: durante gli anni della guerra d'Algeria le faide tra i due gruppi ribelli provocarono quasi 5.000 morti in Francia, spesso con la tecnica degli attentati nelle caffetterie.\nDal punto di vista politico il FLN fece di tutto per persuadere - talvolta forzare - le masse algerine a sostenere la causa dell'indipendenza. Sindacati, associazioni professionali, organizzazioni studentesche e femminili vicine al FLN furono fondate per avvicinare vari segmenti della popolazione. Frantz Fanon, uno psichiatra originario della Martinica che era diventato il principale teorico politico del FLN, espose una sofisticata giustificazione intellettuale per l'uso della violenza al fine di ottenere la liberazione nazionale. Dal Cairo, Ahmed Ben Bella ordin\u00f2 di liquidare i cosiddetti \"interlocuteurs valables\", ossia quei rappresentanti indipendenti della comunit\u00e0 musulmana accettati dai francesi, attraverso i quali si sarebbe potuti giungere a compromessi o riforme all'interno del sistema.\nMan mano che la campagna del FLN si diffuse per le campagne, molti coloni francesi dell'interno (i \"pieds-noirs\") vendettero le loro propriet\u00e0 e cercarono rifugio ad Algeri, dove si fecero sempre pi\u00f9 forti le richieste di dure contromisure, tra cui la proclamazione dello stato di emergenza, la pena capitale per crimini politici e la denuncia di tutti i separatisti. Unit\u00e0 di \"vigilantes\", sguinzagliate illegalmente dai coloni con la passiva complicit\u00e0 della polizia francese, furono incaricate di effettuare \"cacce al topo\" (\"ratonnades\", che in questa accezione dispregiativa erano sinonimo di uccisione di arabi algerini) contro sospetti membri del FLN.\nNel 1955 gruppi di azione politica all'interno della comunit\u00e0 dei coloni francesi riuscirono ad intimidire il governatore generale inviato da Parigi per risolvere il conflitto. Un grande successo fu la conversione di Jacques Soustelle, che arriv\u00f2 in Algeria come governatore generale nel gennaio 1955 con la ferma determinazione di ristabilire la pace. Soustelle, gi\u00e0 di sinistra ma poi convertitosi al gollismo, inizi\u00f2 un ambizioso programma di riforme (il \"Piano Soustelle\"), destinato a migliorare le condizioni economiche della popolazione musulmana.\nLe conseguenze politiche in Francia.\nIl \"Comitato di Salvezza Pubblica\".\nLe ricorrenti crisi di governo in Francia spostarono l'attenzione dell'opinione pubblica sull'intrinseca instabilit\u00e0 della Quarta Repubblica e aumentarono l'apprensione delle forze armate e dei coloni che la sicurezza dell'Algeria era minata dalla politica dei partiti. I comandanti dell'esercito si irritarono per quello che ritenevano un sostegno governativo inadeguato e incompetente agli sforzi militari di sedare la ribellione: negli ambienti militari era diffuso il timore che dopo l'Indocina (1954) si stesse avvicinando un'altra \"d\u00e9bacle\" e che il governo avrebbe ordinato un altro ritiro precipitoso, con ci\u00f2 sacrificando l'onore della Francia alla convenienza politica. Molti videro nell'anziano generale de Gaulle, che non ricopriva cariche pubbliche dal 1946, l'unica figura carismatica capace di incoraggiare la nazione e di indirizzare il governo francese.\nDopo il suo mandato da governatore generale, Soustelle aveva fatto ritorno in Francia per organizzare il supporto al ritorno di de Gaulle al potere, mantenendo al contempo stretti legami con l'esercito e i coloni. Nei primi mesi del 1958 Soustelle organizz\u00f2 un colpo di Stato, riunendo ufficiali dissidenti dell'esercito, coloni e simpatizzanti gollisti: una giunta armata comandata dal generale Massu prese il potere ad Algeri nella notte del 13 maggio. Il generale Salan assunse il comando di un Comitato di Salvezza Pubblica, formato per rimpiazzare l'autorit\u00e0 civile, e sostenne le richieste della giunta militare affinch\u00e9 il presidente francese Ren\u00e9 Coty domandasse al generale de Gaulle di formare un governo di unione nazionale investito di poteri straordinari per prevenire \"l'abbandono dell'Algeria\".\nIl 24 maggio, paracadutisti francesi dall'Algeria atterrarono in Corsica, prendendo possesso dell'isola senza spargimenti di sangue in seguito alla cosiddetta \"\"Op\u00e9ration Corse\". Subito dopo in Algeria venne dato avvio ai preparativi per l'\"Op\u00e9ration R\u00e9surrection\", che aveva come obiettivo la presa di Parigi e la rimozione del governo francese. L'operazione sarebbe scattata in tre ipotesi: se de Gaulle non fosse stato nominato capo del governo dal Parlamento, se lo stesso de Gaulle avesse chiesto assistenza militare per salire al potere, oppure se forze comuniste avessero tentato da parte loro di prendere il potere in Francia.\nLa candidatura di de Gaulle venne approvata dal parlamento francese il 29 maggio, quindici ore prima del previsto avvio dell'operazione. Ci\u00f2 evidenzia che nel 1958 la Quarta Repubblica francese non godeva pi\u00f9 dell'appoggio dell'esercito in Algeria, e che anzi era alla merc\u00e9 di quest'ultimo anche in questioni politiche civili. Questo spostamento decisivo dell'equilibrio tra poteri civili e militari nella Francia del 1958 cos\u00ec come la minaccia dell'uso della forza furono i fattori determinanti del ritorno di de Gaulle al potere.\nLa strategia di De Gaulle.\nNumerose persone, cittadini francesi e non, salutarono il ritorno al potere di de Gaulle come la svolta necessaria per terminare le ostilit\u00e0. In occasione della sua visita in Algeria del 4 giugno, il presidente si rivolse con un trascinante quanto intenzionalmente ambiguo appello a tutti gli abitanti, dichiarando \"Je vous ai compris\"\" (\"vi ho capiti\"). Charles de Gaulle ravviv\u00f2 le speranze dei coloni e dei militari, disaffezionati dalle indecisioni dei precedenti governi, con la sua esclamazione \"\"Vive l'Alg\u00e9rie fran\u00e7aise\"\" alle folle urlanti a Mostaganem.\nAllo stesso tempo propose riforme economiche, sociali e politiche per migliorare la situazione degli arabi algerini, anche se lo stesso de Gaulle avrebbe in seguito ammesso che all'epoca nutriva al contrario un forte pessimismo sull'esito della situazione algerina. Nel frattempo si mise a cercare una \"terza forza\" tra la popolazione algerina, intermedia tra gli estremismi del FLN e dei coloni, con cui poter giungere ad una soluzione della questione.\nCharles de Gaulle nomin\u00f2 immediatamente un comitato incaricato di redigere la bozza di una nuova costituzione per la ventura Quinta Repubblica francese. La nuova carta costituzionale (che sarebbe stata proclamata nei primi mesi dell'anno seguente) conteneva gi\u00e0 un'importante concessione: in base ad essa l'Algeria sarebbe stata non pi\u00f9 parte integrante, bens\u00ec territorio associato alla Francia. Tutti i musulmani, incluse le donne, vennero registrati negli elenchi elettorali per partecipare ad un referendum sulla nuova costituzione, da tenersi nel settembre 1958.\nL'iniziativa di de Gaulle minacciava il FLN con la prospettiva di perdere il sostegno da parte di quella (crescente) parte della popolazione musulmana che era stanca della guerra e che non aveva mai dimostrato se non un tiepido convincimento per un'Algeria totalmente indipendente. Come reazione, il FLN instaur\u00f2 il Governo provvisorio della Repubblica algerina (GPRA, \"Gouvernement provisoire de la R\u00e9publique alg\u00e9rienne\"), una sorta di governo in esilio retto da Abbas e con base a Tunisi. Prima del referendum, Abbas esercit\u00f2 pressioni affinch\u00e9 il GPRA fosse internazionalmente riconosciuto, ottenendo ben presto non solo il riconoscimento da parte del Marocco, della Tunisia e di numerosi altri paesi arabi, ma anche da stati asiatici, africani, dell'Europa orientale e dall'Unione Sovietica.\nNel mese di agosto del 1958 dei commando dell'ALN commisero numerosi atti di sabotaggio in Francia, mentre il Fronte di Liberazione Nazionale instaur\u00f2 una disperata campagna di terrore sul suolo algerino, al fine di intimidire i musulmani e di boicottare il referendum. Nonostante le minacce di rappresaglia tuttavia l'80% dell'elettorato musulmano si present\u00f2 al voto approvando massicciamente (96%) la bozza di costituzione. Nel febbraio del 1959, de Gaulle venne eletto presidente della nuova quinta repubblica francese, poco dopo visit\u00f2 la citt\u00e0 di Costantina in ottobre per annunciare il suo programma di cessazione della guerra e di creazione di uno stretto legame dello Stato africano con la Francia. L'appello del generale ai leader ribelli di cessare le ostilit\u00e0 e di partecipare alle elezioni fu disatteso con un deciso rifiuto. \"Il problema di un cessate il fuoco in Algeria non \u00e8 semplicemente un problema militare,\" disse il presidente del GPRA Abbas. \"\u00c8 essenzialmente politico, e le negoziazioni devono riguardare l'intera questione algerina\".\nNel contempo vennero interrotte le negoziazioni segrete che si susseguivano da tempo. Nel biennio 1958-1959 l'esercito francese raggiunse il controllo militare dell'Algeria e si avvicin\u00f2 come non mai alla vittoria. Tuttavia, in quel periodo in Francia l'opposizione al conflitto crebbe presso numerosi strati della popolazione: migliaia di parenti di coscritti e soldati di riserva avevano patito la perdita di familiari; le rivelazioni delle torture e indiscriminate brutalit\u00e0 commesse dall'esercito contro la popolazione musulmana provocavano generale riprovazione; infine, era sempre pi\u00f9 accettato il principio dell'emancipazione nazionale.\nDel pari si moltiplicarono le pressioni internazionali per garantire l'indipendenza all'Algeria; dal 1955 l'Assemblea generale delle Nazioni Unite aveva toccato annualmente la questione algerina e le posizioni del FLN stavano guadagnando consenso. L'apparente intransigenza francese nel risolvere una guerra coloniale che teneva occupata met\u00e0 delle sue forze armate destava anche preoccupazione negli alleati della NATO. In una dichiarazione del settembre 1959, de Gaulle rivide drasticamente la propria posizione ed espresse il concetto di \"autodeterminazione\", che consider\u00f2 decisivo per ottenere un consenso maggioritario in un'Algeria formalmente associata alla Francia. A Tunisi Abbas riconobbe che quanto detto da de Gaulle poteva essere accettabile come base per una negoziazione, ma il governo di Parigi si rifiut\u00f2 di riconoscere la legittimit\u00e0 del Governo Provvisorio come rappresentante della comunit\u00e0 araba algerina.\nAsserendo di essere stati traditi da de Gaulle, i coloni, supportati da unit\u00e0 dell'esercito, organizzarono nel gennaio del 1960 un'insurrezione ad Algeri. Quando la polizia e l'esercito si avvicinarono, i coloni manifestanti eressero barricate per le strade ed espugnarono edifici del governo. Da Parigi de Gaulle fece appello all'esercito di rimanere leale e chiam\u00f2 i francesi a sostegno della sua politica algerina in un appello televisivo. Gran parte dell'esercito rest\u00f2 fedele al presidente e ad Algeri l'insurrezione venne soffocata.\nIl fallimento della rivolta e la perdita di molti leader estremisti che furono imprigionati o trasferiti ad altre aree non dissuase tuttavia i coloni militanti: gruppi di guardie altamente organizzate e ben equipaggiate aumentarono le loro attivit\u00e0 terroristiche, dirette sia contro gli arabi sia contro i francesi filogovernativi, man mano che la strada verso una pace negoziata ed un'autodeterminazione dell'Algeria trovava sempre pi\u00f9 consensi. Alla ribellione del FLN contro la Francia si aggiunsero guerre civili tra estremisti nelle due comunit\u00e0, nonch\u00e9 tra gli estremisti e il governo francese in Algeria.\nLe vittime.\nSu una popolazione di 10.000.000 di persone, riguardo ai caduti civili, si stima che tra 300.000 e il 1.000.000 di algerini siano stati uccisi, e circa altri 3.000.000 inviati nei campi di raggruppamenti .\nDurante tale conflitto, la Francia invi\u00f2 nella sua colonia 400.000 uomini e la guerra provoc\u00f2 la morte in battaglia di un numero compreso fra i 250.000 e i 400.000 algerini (anche se per lo Stato algerino i morti furono un milione e mezzo) e cost\u00f2 anche 28.500 morti fra i militari francesi, dai 30.000 ai 90.000 morti fra gli harkis lealisti, dai 4.000 ai 6.000 fra i civili europei e circa 65.000 feriti.\nBibliografia.\n\"(in ordine di pubblicazione)\"\nPer un quadro storico\nStoria della guerra\nMonografie su aspetti specifici\nTestimonianze e memorie"}
{"id": "323307", "revid": "585241", "url": "https://it.wikipedia.org/wiki?curid=323307", "title": "Risotto", "text": "Il risotto \u00e8 un primo piatto tipico della cucina italiana, originario della Lombardia poi diffusosi in tutto il nord Italia e oggi presente in numerose versioni in tutto il paese. La sua caratteristica principale \u00e8 il mantenimento dell'amido, che, gelatinizzatosi a causa della cottura, lega i chicchi tra loro in un composto di tipo cremoso. Tra le varie qualit\u00e0 di riso, ne esistono alcune particolarmente adatte alla preparazione del risotto (Arborio, Baldo, Carnaroli, Maratelli, Rosa Marchetti, Vialone Nano). Gli altri ingredienti variano in relazione alla ricetta da preparare.\nC'\u00e8 una concordanza di massima sulla procedura generale che prevede il preriscaldamento (tostatura) del riso nel tegame con sostanza grassa (burro, olio o altro) e una cottura a fuoco basso del riso stesso e degli ingredienti, che deve essere costantemente seguita, aggiungendo progressivamente il liquido (brodo o succo) necessario a consentire l'assorbimento da parte dei chicchi di riso e la cottura in un costante equilibrio di umidit\u00e0.\nEsistono invece opinioni diverse sui particolari esecutivi ma anche sulla delimitazione del concetto di risotto, che nell'accezione pi\u00f9 restrittiva esclude tutti i piatti in cui gli ingredienti non siano cotti esclusivamente per il tempo di cottura del riso. Nella definizione corrente di risotto sono invece comprese anche le versioni in cui gli ingredienti di condimento che cuociono assieme al riso siano stati assoggettati ad un precedente autonomo ciclo di cottura. Ne restano pertanto esclusi i piatti di riso in cui il condimento viene aggiunto, come sulla pasta, a cottura ultimata. Prima di brasare il riso, pu\u00f2 essere aggiunto al riso un filo di olio da cucina o di oliva per renderlo pi\u00f9 fragrante. I piatti di risotto non devono essere troppo asciutti, per preservarne il gusto.\nDerivati.\nNella lessicografia culinaria il termine \"risottato\" pu\u00f2 definire un piatto cucinato con la tecnica del risotto, ma usando un altro ingrediente di base, come ad esempio la \"pasta risottata\". Altri piatti a base di cereali possono essere anche chiamati \"risottati\" come il farro risottato, l'orzo risottato, il grano risottato.\nGiuseppe Verdi e il risotto.\nGiuseppe Verdi, che \u00e8 stato anche un grande imprenditore agricolo, considerava i piaceri della tavola opera d'arte, come scrisse, nel 1889, il suo amico Giuseppe Giacosa. Nella sua Villa di Sant'Agata, fra i tanti piatti preparati da Verdi, il risotto era consumato e apprezzato in ogni stagione: una sua ricetta dettagliata per quattro persone fu scritta da sua moglie Giuseppina in una lettera indirizzata a Camille du Locle, l'impresario del Teatro dell'Opera di Parigi, che si era detto interessato a conoscerne gli ingredienti in una precedente missiva.\nEsiste anche un \"risotto Giuseppe Verdi\" ideato dallo chef francese Henry-Paul Pellaprat."}
{"id": "323308", "revid": "767487", "url": "https://it.wikipedia.org/wiki?curid=323308", "title": "Distretto di Payerne", "text": "Il distretto di Payerne \u00e8 stato un distretto del Canton Vaud, in Svizzera. Confina con i distretti di Moudon a sud, di Yverdon a ovest, con il Canton Friburgo (distretti di Broye a nord, a est e a sud di Gl\u00e2ne a sud-est) e con il Canton Neuch\u00e2tel (distretto di Boudry) a nord. Il capoluogo era Payerne. Comprendeva una parte del lago di Neuch\u00e2tel.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte del distretto della Broye-Vully.\nAmministrativamente era diviso in 3 circoli e 20 comuni:"}
{"id": "323318", "revid": "110157", "url": "https://it.wikipedia.org/wiki?curid=323318", "title": "Museo Pietro Micca", "text": "Il Museo civico Pietro Micca e dell'assedio di Torino del 1706 \u00e8 un museo di Torino.\nStoria.\nIl museo nasce nel 1961 in occasione della celebrazione del centenario dell'unit\u00e0 d'Italia.\nLe origini del museo sono da farsi risalire alla figura e all'azione del Generale di Brigata Guido Amoretti il quale, osservando i lavori per la costruzione delle fondamenta di un edificio nei pressi del suo ufficio nell'area di edificazione della Cittadella di Torino, vide venire alla luce alcune gallerie. Scopr\u00ec, inoltre, che altre gallerie erano state usate nel corso della seconda guerra mondiale come rifugi antiaerei. L'accesso alle gallerie era attraverso le cantine di alcuni palazzi della zona.\nSi scopr\u00ec un fitto labirinto di gallerie sotterranee lungo oltre 21 chilometri che si estendeva al di fuori della Cittadella in corrispondenza del bastione del soccorso in direzione della campagna. Questo reticolo era funzionale alla difesa della Cittadella le gallerie permettevano di raggiungere le cosiddette \"gallerie di contromina\", stivate con esplosivo, affinch\u00e9 deflagrassero cos\u00ec da creare voragini e interrompere o rallentare infine l'avanzata degli eventuali aggressori.\nLa rete comprendeva delle gallerie chiamate capitali che si estendevano radialmente verso l'esterno ed erano a loro volta distinte in capitali alte e capitali basse, sovrapposte come erano le une alle altre; una galleria magistrale riuniva le capitali alte correndo esterna al fossato.\nUn'altra serie di cunicoli era dato dalle gallerie secondarie che si diramavano dalle precedenti per coprire una vasta area. Infine, piccoli tratti di galleria ad altezza pi\u00f9 contenuta venivano utilizzati per raggiungere i singoli fornelli (o galleria di contromina come gi\u00e0 scritto) predisposti per lo scoppio dell'esplosivo.\nLe gallerie furono uno dei principali motivi di vittoria sui francesi durante l'Assedio di Torino del 1706 sia per l'assoluta incapacit\u00e0 di prevedere se e dove il terreno fosse esploso, sia per l'eroico sacrificio di Pietro Micca il quale diede fuoco alla miccia di una carica esplosiva in galleria impedendo ai francesi di penetrare nei sotterranei.\nAmoretti inizia un'opera di scoperta e restauro delle gallerie e durante questo periodo, nel 1958, fu ritrovata la celebre scala dove il minatore Pietro Micca fece esplodere la mina. Tutto ci\u00f2 port\u00f2 alla costituzione del museo.\nComposizione del museo.\nIl museo ha sede in un edificio a due piani uno dei quali interrato. La costruzione, realizzata nel 1961 in occasione delle celebrazioni per il centenario dell'Unit\u00e0 d'Italia, sorge sul luogo in cui fu piazzata una batteria francese di due grossi pezzi d'artiglieria per battere le mura di difesa della Cittadella durante l'assedio di Torino. L'edificio e direttamente collegato al sistema sotterraneo delle gallerie della Cittadella.\nAll'interno delle sale sono contenute armi settecentesche, cartine e dipinti delle zone coinvolte dalle battaglie e alcuni plastici che ricostruiscono le zone interessate dagli eventi. La parte pi\u00f9 suggestiva della visita \u00e8 senza dubbio per\u00f2 quella che porta i visitatori nelle gallerie, in alcuni punti piuttosto basse, fino alla scala lungo la quale Pietro Micca \u00e8 sceso dopo aver innescato la miccia e fino al punto in cui \u00e8 stato ritrovato il suo cadavere.\nAncora oggi \u00e8 possibile vedere il luogo in cui avvenne la terribile esplosione.\nIl museo \u00e8 dunque articolato come segue:\nTrasporti.\nil museo \u00e8 facilmente raggiungibile con la rete dei trasporti pubblici"}
{"id": "323324", "revid": "116817898", "url": "https://it.wikipedia.org/wiki?curid=323324", "title": "Gerard van Honthorst", "text": "All'inizio della sua carriera visit\u00f2 Roma, dove venne a conoscenza delle opere dei maestri italiani e da cui fu influenzato, specialmente da Caravaggio. \u00c8 proprio da quest'ultimo che trasse ispirazione per la caratteristica illuminazione usata in parte dei suoi dipinti. Ritornato nei Paesi Bassi, divenne uno dei pittori di spicco del suo periodo, dipingendo sia quadri che ritratti. Mor\u00ec, sempre ad Utrecht dov'era anche nato, all'et\u00e0 di 65 anni.\nBiografia.\nFormazione e viaggio in Italia.\nSvolse la sua formazione inizialmente presso il padre, un pittore decorativo, per poi diventare allievo di Abraham Bloemaert. Una volta concluso l'apprendistato si rec\u00f2 a Roma, come ormai era consueto per ogni pittore che aspirasse ad una formazione completa, dove studi\u00f2 i grandi maestri e l'arte antica. Non vi sono notizie certe relative all'anno del suo arrivo, anno da collocare probabilmente attorno al 1610. In ogni caso, il primo dato cronologico certo del suo soggiorno romano \u00e8 il 1616, ma \u00e8 da escludere che Honthorst giunga nella citt\u00e0 in quell'anno (come era stato ipotizzato in passato), anche perch\u00e9 alla fine del secondo decennio \u00e8 gi\u00e0 un pittore pienamente formato e maturo. Non era il solo pittore a provenire da Utrecht: assieme a lui, nello stesso periodo, visitarono Roma anche Dirk van Baburen, Hendrick ter Brugghen e Jan Van Bijlert.\nA Roma alloggi\u00f2 presso il palazzo di Vincenzo Giustiniani, dove dipinse il \"Cristo dinanzi al sommo sacerdote\" (ora alla National Gallery di Londra). Il suo patrono romano aveva un'importante collezione di opere d'arte dipinte da vari artisti come Caravaggio, Bartolomeo Manfredi e i fratelli Carracci, e di cui Honthorst in questo modo pot\u00e9 fare conoscenza. Principalmente fu colpito proprio dalla pittura di Caravaggio, alla quale ispir\u00f2 gran parte delle opere successive fino ad essere indicato come pittore caravaggista. Si specializz\u00f2 nella pittura a \"lume di notte\", con straordinari effetti di luce artificiale, fatto che gli valse l'epiteto di Gherardo delle Notti.\nMa in Italia Honthorst non ebbe come patrono il solo Giustiniani: il cardinale Scipione Borghese gli assicur\u00f2 delle commissioni a San Silvestro Della Mariro, a Monte Compatri e per Santa Maria della Vittoria in Roma. Lavor\u00f2 inoltre anche per Cosimo II de' Medici, granduca di Toscana.\nIl ritorno ad Utrecht.\nRientrato dall'Italia nel 1620 fond\u00f2 ad Utrecht una scuola di pittura e nel 1623, anno del suo matrimonio, divenne capo della propria gilda, quella di San Luca. Divenne velocemente un pittore cos\u00ec di moda che sir Dudley Carleton, allora inviato inglese presso L'Aia e futuro Lord Dorchester, ne rimase colpito e raccomand\u00f2 i suoi lavori anche al Conte di Arundel. Nel 1626 Honthorst ospit\u00f2 una cena in onore di Rubens, e lo dipinse come soggetto per l'uomo onesto cercato e infine trovato da Diogene.\nSotto il patronato dei reali.\nMentre era in esilio in Olanda, la regina ed elettrice palatina Elisabetta di Boemia, sorella del re d'Inghilterra Carlo I Stuart, assunse Honthorst come pittore e come insegnante di disegno per i suoi figli. Attraverso di lei il fratello Carlo conobbe l'artista, e nel 1628 lo invit\u00f2 in Inghilterra a Londra. L\u00ec dipinse vari ritratti ed una vasta allegoria (ora ad Hampton Court): in quest'ultima, Carlo e la sua regina nei panni di Apollo e Diana tra le nuvole ricevono il Duca di Buckingham nelle vesti di Mercurio e guardiano dei figli del Re di Boemia. Dipinse anche un ritratto di gruppo pi\u00f9 intimo, \"I quattro figli maggiori del Re di Boemia\" (sempre ad Hampton Court), nel quale i due maggiori sono anch'essi raffigurati come Diana ed Apollo.\nDopo il suo ritorno ad Utrecht, Honthorst mantenne il patronato del monarca inglese, dipingendo per lui nel 1631 un grande quadro raffigurante il Re e la Regina di Boemia assieme a tutti i loro figli. Intorno allo stesso periodo dipinse anche delle illustrazioni dell'Odissea per Lord Dorchester, e alcuni episodi di storia danese per Cristiano IV di Danimarca. Dipinse anche un ritratto della figlia di Cristiano, la contessa Leonora Cristina, mentre quest'ultima si trovava in esilio all'Aia.\nPopolarit\u00e0 e influenza.\nLa sua popolarit\u00e0 nei Paesi Bassi fu tale che apr\u00ec, oltre allo studio di Utrecht, un altro presso L'Aia, dove dipinse ritratti dei membri della corte e insegn\u00f2 disegno. Nelle sue botteghe, dove una delle attivit\u00e0 era produrre repliche dei ritratti aristocratici del maestro, era impiegato un gran numero di discepoli ed assistenti: secondo la testimonianza di Joachim von Sandrart, suo apprendista, sulla propria vita durante la met\u00e0 degli anni '20 del '600, Honthorst avrebbe avuto ogni volta circa 24 studenti contemporaneamente, ognuno di loro pagante una retta di 100 \"guilders\" l'anno per la propria educazione.\nAllievo alla sua scuola di pittura fu, tra gli altri, Matthias Stomer, che lavor\u00f2 a lungo in Italia tra Roma, Napoli e la Sicilia.\nIl fratello Willem e l'erronea attribuzione delle sue opere.\nAnche suo fratello minore Willem van Honthorst (1594-1666) fu un pittore di ritratti. Molte delle opere di Willem furono attribuite al fratello Gerrit a causa della somiglianza fra le loro due firme. Anche Willem fu un discepolo di Abraham Bloemaert, ma fu anche allievo di suo fratello maggiore. Nel 1646 Willem si rec\u00f2 a Berlino, dove divenne pittore di corte per conto di Luisa Enrichetta, moglie dell'elettore Federico Guglielmo I. Ritorn\u00f2 ad Utrecht nel 1664.\nLe opere.\nHonthorst fu un artista prolifico. Le sue opere pi\u00f9 suggestive sono quelle in cui coltiva lo stile caravaggesco, spesso scene di taverna con musicisti, giocatori d'azzardo e persone che mangiano. Fu molto abile nell'uso della tecnica del \"chiaroscuro\", spesso dipingendo scene illuminate da una sola candela.\nRicordiamo alcuni ritratti notevoli: del Duca di Buckingham con la sua famiglia (Hampton Court); del Re e della Regina di Boemia (Hanover and Combe Abbey); di Maria de' Medici (Amsterdam Stadthuis); degli \"stadtholder\" con le loro mogli (Amsterdam and The Hague); di Carlo Luigi e Rupert, i nipoti di Carlo I (Mus\u00e9e du Louvre, St Petersburg, Combe Abbey and Willin); del barone Craven (National Portrait Gallery, London).\nIl suo stile giovanile pu\u00f2 essere apprezzato nel \"Suonatore di liuto\" (1614), nel \"Martirio di S. Giovanni\" in Santa Maria della Scala a Roma, o nella \"Liberazione di Pietro\" del Museo di Berlino.\nUn esemplare della sua opera \"Adorazione dei pastori\", ospitata dagli Uffizi, nel 1993 \u00e8 stata distrutta nella Strage di via dei Georgofili."}
{"id": "323325", "revid": "125830385", "url": "https://it.wikipedia.org/wiki?curid=323325", "title": "Semiosi", "text": "In semiotica , la semiosi (dall'ingl. \"semiosis\" 'segno'; dal gr. \"semeion\") indica un processo mediante cui un'espressione (acustica, visiva, scritta ecc.) assume valore di segno; con questo termine si indica cos\u00ec il processo della significazione. Essa \u00e8 praticata dal destinatario del processo di comunicazione.\nSecondo il semiologo e filosofo statunitense Charles W. Morris, la semiosi si manifesta nella correlazione tra la forma dell'espressione (il \"significante\") e la forma del contenuto (il \"significato\"); la semantica, invece, \u00e8 lo studio della relazione tra i segni e gli oggetti denotati ."}
{"id": "323330", "revid": "125722369", "url": "https://it.wikipedia.org/wiki?curid=323330", "title": "Giuseppe Pagano (architetto)", "text": "Mor\u00ec di malattie provocate da maltrattamento nell'infermeria del lager di Gusen.\nBiografia.\nGiuseppe Pogatschnig nasce a Parenzo, cittadina della costa istriana, nel 1896. Partecipa come volontario irredentista alla prima guerra mondiale, arruolandosi il 24 maggio 1915, nelle file italiane pur essendo suddito austriaco: arruolandosi, italianizza il proprio cognome cambiandolo da Pogatschnig a Pagano. \nInviato al fronte come sottotenente al 53\u00ba reggimento fanteria il 2 novembre 1915, fu ferito per la prima volta durante l'assalto del monte Sabotino. Con il 228\u00ba reggimento, nel maggio 1916, venne ferito per la seconda volta in varie parti del corpo. Fu decorato con due medaglie di bronzo al valore. Nel luglio del 1917, con il 58\u00ba fanteria, fu ferito e imprigionato dagli austriaci a quota 124 di Grazigna.\nFu detenuto, insieme ad altri \"irredenti\" che avevano combattuto in eserciti nemici dell'Impero austro-ungarico, a Lubiana e poi a Theresienstadt. Nel giugno 1918 evase; dopo varie vicissitudini fu ricatturato in Italia e riportato a Theresienstadt. Nell'ottobre del 1918 evase di nuovo. ma fu assolto con formula piena.\nDopo il liceo a Capodistria si iscrisse al Politecnico di Torino e frequent\u00f2 i corsi della facolt\u00e0 di architettura: con un anno di anticipo sui cinque previsti dal corso di studi, si laurea con lode nel 1924. Il progetto di villa che costitu\u00ec la sua tesi di laurea fu realizzato con poche varianti a Parenzo. Resta fuori dal razionalista \"Gruppo 7\" di estrazione pi\u00f9 milanese ma ne condivide le tesi.\nNel 1927 viene nominato capo dell'ufficio tecnico dell'Esposizione internazionale di Torino del 1928 cui ebbe seguito la pubblicazione di una serie di articoli sui quotidiani cittadini, capaci di generare riflessioni critiche sull'architettura moderna rivelando la genialit\u00e0 polemica di Pagano. Dal 1931 \u00e8 a Milano, dove dirige insieme a Edoardo Persico la rivista \"Casabella\" che continuer\u00e0 a dirigere da solo dal 1936, dopo la morte di Persico, a fianco di Anna Maria Mazzucchelli. Continueranno a pubblicare la rivista sotto variati nomi \"Casabella-costruzioni\", \"Costruzioni-Casabella\" e \"Costruzioni\" rischiando anche il sequestro fino all'interruzione delle pubblicazioni nel 1943. Alla fine del 1940, per un breve periodo, si occupa della rivista \"Domus\" diretta insieme a Massimo Bontempelli e Melchiorre Bega.\n\u00c8 chiamato ad insegnare all'ISIA, l'innovativa scuola d'arte che era sorta da pochi anni a Monza.\nNel 1935, dovendo preparare materiale fotografico per la Mostra dell'Architettura Rurale alla VI Triennale di Milano, scopre la passione della fotografia. \nCollabora a diversi progetti, come il piano urbanistico \"Milano verde\", con altri architetti razionalisti, tra cui Franco Albini, Giancarlo Palanti, Ignazio Gardella, Irenio Diotallevi. Tra le sue opere pi\u00f9 importanti Palazzo Gualino a Torino (1928), l'Istituto di Fisica della Citt\u00e0 universitaria di Roma (1934), e la Bocconi a Milano (1936-42), che sono da annoverarsi tra le maggiori del Razionalismo Italiano.\nSi arruola volontario insieme ai suoi colleghi della Scuola di mistica fascista nella seconda guerra mondiale, comprende per\u00f2 in un secondo momento l'impossibilit\u00e0 di conciliare il suo impegno civile e la sua visione della societ\u00e0 con il Fascismo. Nel dicembre del 1942 d\u00e0 le dimissioni dalla scuola di \"Mistica\" e dal partito. Nel giugno 1943, mentre si trovava a Cuneo come addetto al deposito, entra in contatto con il movimento clandestino antifascista.\nIl 9 novembre 1943 per una fatale indicazione sbagliata finisce in prossimit\u00e0 dell'ingresso della caserma della milizia fascista di Carrara, dove viene arrestato e duramente malmenato. Rinchiuso al castello di Brescia, ha la possibilit\u00e0 di riconsiderare tutte le sue posizioni di architetto e d'intellettuale attraverso lettere, disegni e letture. Il 25 marzo 1944 viene trasferito nelle carceri giudiziarie bresciane da dove sempre pi\u00f9 intensamente progetta di evadere. Vi riesce il 13 luglio alle 3 di notte, durante un bombardamento, insieme ai 260 detenuti senza aver ucciso nessuno. Ritorna da clandestino a Milano riprendendo le attivit\u00e0 politiche. Il 6 settembre tradito da tre falsi clandestini fu arrestato, malmenato e condotto alla Villa Triste gestita da Pietro Koch; l\u00ec incontra molti attivisti del C.L.N. (Comitato di Liberazione Nazionale). Durante il periodo di prigionia fu spesso torturato ma anche trattenuto come ostaggio in vista di possibili scambi di prigionieri. Progetta un'ulteriore evasione per il 1\u00ba ottobre, che fallisce poich\u00e9 erano nel frattempo evasi alcuni detenuti piantonati nel vicino ospedale \"Muti\": per questo motivo il 30 settembre 1944 tutti i prigionieri di \"Villa Triste\" furono trasferiti nel carcere di San Vittore.\nIl 9 novembre 1944 viene trasferito nel campo di concentramento di Bolzano e dopo otto giorni deportato nel campo di concentramento di Mauthausen. Trasferito dopo dieci giorni in un altro sottocampo, a Melk, e costretto a lavorare in miniera per circa un mese, nel dicembre vienne trasferito in infermeria, ma dopo un mese per una denuncia ritorna nel campo di lavoro. Il 4 (o 6?) aprile del 1945 i Sovietici sono in prossimit\u00e0 di Melk e Pagano in condizioni di salute precaria in seguito ad un pestaggio, \u00e8 trasferito a Mauthausen dove muore il 22 aprile.\nIl campo verr\u00e0 liberato tredici giorni dopo.\nDediche.\nQuattro strade portano il nome di Giuseppe Pagano, si trovano a Napoli, Palermo, Biella e Trieste. Nel Quartiere Triennale 8 di Milano, il QT8, una via Giuseppe Pogatschnig ricorda l'architetto.\nIl 29 gennaio 2018, alla presenza della senatrice a vita Liliana Segre, gli viene dedicata una pietra d'inciampo in via Sarfatti 25 a Milano, davanti alla sede dell'Universit\u00e0 Bocconi da lui progettata.\nLa critica.\nDi lui Bruno Zevi annotava che non aveva le capacit\u00e0 compositive di Terragni e che il suo essere architetto mirava \"non alla poesia, ma a un linguaggio civile\". Questo suo modo di intendere l'architettura, come \"impegno civile\", faceva parte integrante anche della sua vita e secondo tale principio visse."}
{"id": "323331", "revid": "2071655", "url": "https://it.wikipedia.org/wiki?curid=323331", "title": "Blue (gruppo musicale)", "text": "I Blue sono una boy band britannica, composta da quattro elementi: Duncan James, Lee Ryan, Simon Webbe e Antony Costa.\nLa band \u00e8 stata attiva tra il 2001 ed il 2005, e dopo alcuni anni di pausa, \u00e8 tornata nel 2011 con la partecipazione all'Eurovision Song Contest e la successiva pubblicazione del nuovo album \"Roulette\". Nel 2015 pubblicano il nuovo album di inediti \"Colours\".\nSebbene il successo dei Blue sia stato consistente soltanto nella prima fase della loro carriera, dal 2001 al 2015 hanno comunque venduto pi\u00f9 di 15 milioni di copie in tutto il mondo.\nStoria.\n2001-2005: il successo dei primi anni e la pausa.\nI Blue iniziano la loro carriera nel 2001 con la pubblicazione dell'album \"All Rise\" ed ottengono un notevole successo in soli tre anni e mezzo, vendendo pi\u00f9 di 15 milioni di copie, vincendo due BRIT Awards e collocando i loro album e singoli nelle migliori posizioni delle classifiche inglesi e straniere. Il loro primo singolo \u00e8 stato \"All Rise\", seguito da \"Too Close\", \"If You Come Back\" e \"Fly By II\".\nNel 2002 esce il secondo album \"One Love\", contenente una partecipazione di Elton John, con il quale hanno inciso una seconda versione di \"Sorry Seems to Be the Hardest Word\"; l'album contiene anche i singoli di successo \"U Make Me Wanna\" e \"One Love\".\nNel 2003, il gruppo pubblica il terzo album, \"Guilty\", contenente 3 singoli: \"Guilty\", \"Bubblin\"' e \"Breathe Easy\". Quest'ultimo verr\u00e0 successivamente adattato in italiano da Tiziano Ferro e inciso con il titolo \"A chi mi dice\".\nNel 2004 i Blue pubblicano \"Best of Blue\" con i loro brani pi\u00f9 famosi, dal quale viene estratto il singolo inedito \"Curtain Falls\". Nel 2005 i Blue tornano con una versione italiana di \"Only Words I Know\", e pubblicano \"4ever Blue\", in versione standard in alcuni paesi, e in un'edizione limitata riservata ai fans italiani.\nIn seguito ci sono state molte voci sul futuro della band: prima dell'uscita della raccolta si \u00e8 detto che si sarebbero sciolti subito dopo, mentre dopo l'uscita di \"4ever Blue\" si pensava che il gruppo sarebbe tornato in studio di registrazione.\nMa con l'uscita dell'album da solista di Lee Ryan, \"Sanctuary\" di Simon Webbe, \"Future Past\" di Duncan James e \"Heart Full of Soul\" di Antony Costa, la possibilit\u00e0 di una loro riunione sembrava allontanarsi. Non \u00e8 mai stato annunciato uno scioglimento definitivo: i Blue lo hanno definito una \"pausa di riflessione\".\n2011-2013: la riunione del gruppo con la partecipazione all'Eurovision e \"Roulette\".\nLa loro riunione viene ufficializzata nel 2011: la BBC li sceglie per rappresentare il Regno Unito all'Eurovision Song Contest 2011, al quale parteciperanno con il brano \"I Can\", che \u00e8 stato presentato l'11 marzo nel programma \"The Graham Norton Show\". Il gruppo finisce undicesimo (quinto per il televoto ma solo ventiduesimo per le giurie). Nel 2011, quando si sono riuniti per rappresentare il Regno Unito all'Eurovision Song Contest, hanno iniziato a lavorare al loro nuovo album, il quarto in studio.\nDurante un tour promozionale in Cina hanno presentato in anteprima l'inedito \"Hurt Lovers\" e in un'intervista Simon Webbe affermava: \u201cC'\u00e8 voluto un anno ed \u00e8 stato un processo lungo ma pensiamo che sia l'album pi\u00f9 forte di tutti. Il primo singolo sar\u00e0 pubblicato in ottobre ed il disco seguir\u00e0 nel 2013. Abbiamo gi\u00e0 una collaborazione e stiamo cercando di aggiungerne una o due\u201d. Duncan James ha aggiunto: \u201cGireremo il video per il singolo all'inizio del prossimo mese\". Per festeggiare il loro rientro sulla scena musicale hanno posato senza veli per un servizio fotografico del tabloid gay \"Attitude\".\nIl 4 gennaio 2013 esce \"Hurt Lovers\", primo singolo del nuovo album, che include anche il singolo \"I Can\" presentato all'Eurovision song contest. Il nuovo album, intitolato \"Roulette\" \u00e8 composto da 13 tracce, esce il 25 gennaio in Germania e altri paesi europei, mentre sar\u00e0 disponibile in Sud Africa e Sud America dal successivo 23 febbraio. In Italia l'album \u00e8 disponibile su iTunes dal 1\u00ba febbraio.\nIl 2013 \u00e8 un anno ricco di impegni per i ragazzi, infatti oltre al tour mondiale che porta il nome del nuovo album e li vede impegnati fino a dicembre, si uniscono al cast del reality \"The Big Reunion\", dove sei band del passato si riuniscono per poi partire in tour per tutto il Regno Unito e l'Irlanda fino a maggio. A giugno la boyband torna in Italia con una data a Milano e l'altra a Roma, e dopo aver riscosso un notevole successo e i sold out dei concerti, torna ad agosto e partecipa a due date della manifestazione \"Festival Show\", rispettivamente il 16 a Jesolo Lido (Ve) e il 23 a Mestre (Ve).\nSempre nel 2013, i ragazzi tornano in Italia con il loro tour europeo con tre concerti rispettivamente a Milano, Roma e San Biagio di Callalta.\nAl termine, partecipano come guest star al tour della band scozzese Wet Wet Wet e incidono una cover della canzone natalizia \"I Wish It Could Be Christmas Everyday\" con tutto il cast di \"The Big Reunion\" per raccogliere fondi per alcune associazioni di beneficenza inglesi.\n2015-2019: progetti televisivi e il nuovo album, \"Colours\".\nNei primi mesi del 2015, i Blue sono i protagonisti di un nuovo reality show britannico intitolato \"Blue Go Mad in Ibizia\". La prima puntata viene trasmessa il 6 gennaio 2015 sull'emittente televisiva britannica ITV2. Lo scopo dei quattro cantanti \u00e8 quello di gestire un bar su una spiaggia dell'isola di Ibiza.\nIl 6 marzo 2015, il gruppo ritorna sulla scena musicale con la pubblicazione di un nuovo album intitolato \"Colours\", primo disco della band pubblicato sotto la Sony Music. Il primo singolo estratto dall'album, \"King of the World\", viene presentato in anteprima durante un programma dell'emittente radiofonica inglese BBC Radio 2 il 20 gennaio 2015. A causa dell'insuccesso delle vendite del nuovo album (nel Regno Unito, solo 4000 copie vendute nella prima settimana), il gruppo \u00e8 costretto ad annullare il contratto con l'etichetta discografica.\nPer promuovere il nuovo album i Blue organizzano un tour europeo intitolato \"Colours of Blue Tour 2015\"; tuttavia, a causa di un'operazione alle corde vocali cui si \u00e8 dovuto sottoporre Lee Ryan nel mese di agosto, i cantanti cancellano tutte le date del tour affermando che ritorneranno sul palco nel 2016. Dopo di che, la band si esibisce in concerto per i successivi due anni, alternandosi con i progetti solisti e senza pubblicare nuovo materiale musicale, risultando nuovamente in stato di pausa.\n2021-in corso: il 20\u00ba anniversario della band.\nGi\u00e0 a fine 2020 il componente Duncan James aveva annunciato sul periodico \"The Sun\" la reunion del gruppo per il 2021 con un tour celebrativo in occasione del ventennale della band. Prima della sua ufficializzazione, i Blue pubblicano nell'estate 2021 una nuova versione riregistrata del brano \"The Gift\", dal titolo \"The Gift (20th Anniversary)\", contenuto nella nuova raccolta simbolica dei Blue \"\", in uscita a luglio. Il 30 novembre successivo il gruppo concretizza la notizia del tour celebrativo, che partir\u00e0 nel 2022 e che vedr\u00e0 anche la partecipazione delle Atomic Kitten. \nIntervistati su \"This Morning\", i componenti del gruppo confermano inoltre di essere tornati in studio di registrazione."}
{"id": "323335", "revid": "17654", "url": "https://it.wikipedia.org/wiki?curid=323335", "title": "Betta Splendens", "text": ""}
{"id": "323343", "revid": "110157", "url": "https://it.wikipedia.org/wiki?curid=323343", "title": "Pylaros", "text": "Pylaros () \u00e8 un ex comune della Grecia nella periferia delle Isole Ionie (unit\u00e0 periferica di Cefalonia) con 1.565 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Cefalonia.\nIl comune, situato nella parte settentrionale dell'isola fu istituito nel 1994. Il centro principale \u00e8 Agia Effimia\nIl territorio \u00e8 soprattutto montuoso e si affaccia su due versanti marini.\nLa popolazione \u00e8 dedita soprattutto al turismo, all'allevamento di ovini e all'apicultura.\nQui come altrove nell'isola di Cefalonia, la popolazione ha subito un decremento progressivo dopo il disastroso terremoto del 1953, migrando in massa per gli Stati Uniti e per l'Australia.\nLuoghi di interesse.\nMyrtos.\nMyrtos \u00e8 il nome dato a una spiaggia situata lungo la strada che congiunge Argostoli con Fiskardo, molto vicina al castello di Assos.\nLa spiaggia si trova al termine di una strada tortuosa e in discesa. Vanta un'acqua meravigliosa quando il mare \u00e8 calmo, spettacolare quando \u00e8 grosso.\nContende a Petani il titolo di pi\u00f9 bella spiaggia di Cefalonia. Le due spiagge sono molto simili."}
{"id": "323345", "revid": "1833487", "url": "https://it.wikipedia.org/wiki?curid=323345", "title": "Baganzola", "text": "Baganzola \u00e8 una frazione del comune di Parma, posizionata a nord della citt\u00e0 nel quartiere Golese, oltre l'autostrada Milano-Bologna e il tratto ferroviario T.A.V. sul lato sinistro del torrente Parma.\nStoria.\nTestimonianze sulla presenza di comunit\u00e0 abitative nella zona furono apportate gi\u00e0 nel 2006, con importanti ritrovamenti riconducibili all'et\u00e0 del Rame e sulle \"Terramare\", cio\u00e8 edificazioni palafitticole dell'et\u00e0 del Bronzo (1600-1200 a.C.) per via di numerose inondazioni fluviali. Non meno preziosi i ritrovamenti di epoche Preromaniche (Etruschi e Celti) e Romaniche (Liguri e Romani) effettuati nel corso della realizzazione della linea ad alta velocit\u00e0 (TAV), durante le prospezioni geofisiche, di superficie e quelle stratigrafiche che hanno portato alla luce un probabile insediamento rustico di et\u00e0 romana e un abitato dell'et\u00e0 del Ferro e la relativa necropoli con cinerari biconici. Dopo la caduta dell'Impero Romano e la rovinosa guerra greco-gotica del VI secolo, si hanno notizie su Baganzola solo dopo le conquiste longobarde e ai successivi insediamenti agricoli e religiosi.\nNel 989 il re d'Italia Ottone III di Sassonia conferm\u00f2 al vescovo di Parma Sigefredo II i diritti su Parma e su numerosi castelli e borghi del Parmense, tra cui \"Baganciola\".\nPi\u00f9 precisi e dettagliati i successivi cenni storici sul paese, consegnato nel marzo del 1435 dal duca di Milano Filippo Maria Visconti nelle mani dei conti Valeri, che mantennero i diritti feudali fino alla loro abolizione sancita da Napoleone nel 1805. A testimonianza del loro dominio rimane il torrione, unico superstite del quadrilatero difensivo di origine quattrocentesca, rappresentato in un'antica pergamena e nell'incisione su di un mattone dello stesso torrione (1438). La toponimia di Baganzola (\"Baganzuola\") figura nella Galleria delle carte geografiche ai Musei Vaticani nella carta che raffigura la Battaglia di Fornovo.\nNel 1806 Baganzola, durante l'amministrazione Napoleonica, divenne sede comunale del Comune di Golese. Nel 1943 l'intero territorio di Golese fu assorbito dal comune di Parma di cui ancora oggi fa parte come quartiere cittadino.\nBaganzola assunse un rilevante ruolo industriale nel secondo dopoguerra, dopo un inizio di secolo con prevalenti attivit\u00e0 agricole, quando vide l'affermarsi di un'importante industria locale d'arredamento: la Salvarani che divenne ben presto leader in Europa nel settore delle cucine componibili. L'azienda fu una delle prime in Italia e credere nelle sponsorizzazioni sportive. Ampli\u00f2 il proprio mercato internazionale dando vita per un decennio (1963-1972) ad una squadra ciclistica di livello internazionale con, nel proprio organico, Vittorio Adorni, Felice Gimondi, e Marino Basso, e contribu\u00ec in modo decisivo alla rinascita del calcio cittadino partecipando al progetto AC Parmense 1968 (poi Parma AC) ancor prima del fallimento del vecchio .\nIn seguito al fallimento della Salvarani, nel 1982, l'area industriale occupata dallo stabilimento presso l'abitato di Baganzola fu riconvertita in spazi abitativi e attivit\u00e0 commerciali, mentre il complesso successivo costruito oltre l'autostrada fu parzialmente sostituito dal complesso fieristico e in parte demolito nel 2009.\nMonumenti e luoghi d'interesse.\nChiesa di San Pietro Apostolo.\nEdificata in epoca medievale, la cappella originaria fu distrutta intorno al 1100 da un'alluvione e fu successivamente ricostruita in stile romanico; modificata e notevolmente ampliata nella prima met\u00e0 del XV secolo, fu restaurata nel 1881 e ristrutturata nel 1911, con la costruzione dell'abside e delle cappelle e la sopraelevazione del campanile in stile neoromanico; restaurata nuovamente nel 1933, fu interessata da altri lavori tra il 1994 e il 1998. La chiesa neoclassica, sviluppata su un impianto a tre navate, conserva intatta la met\u00e0 inferiore della torre campanaria duecentesca, rivestita in pietre di fiume e mattoni; all'interno l'abside \u00e8 ornata con un grande dipinto murario rappresentante \"Cristo risorto tra i Santi Pietro e Paolo\", eseguito tra il 1994 e il 1998.\nTorrione.\nEdificato originariamente nel 1314 da Bonifacio Aldighieri, su approvazione di Giberto III da Correggio, il castello di Baganzola fu distrutto l'anno seguente da Matteo da Correggio, ribellatosi allo zio; ricostruito da Paolo Aldighieri, il maniero fu nuovamente devastato nel 1325 dalle truppe di Azzone Visconti, alleato dei Pallavicino; in seguito all'assegnazione nel 1435 del territorio baganzolese ad Andrea Valeri, probabilmente sulle sue rovine fu innalzato l'attuale torrione tardo-medievale, completato nel 1438, che rimase ai conti Valeri fino all'abolizione napoleonica dei diritti feudali del 1805; acquistato da privati, l'edificio fu successivamente modificato e trasformato in abitazione.\nFiere di Parma.\nAll'interno del territorio di Baganzola, in adiacenza all'autostrada, ha sede il vasto quartiere fieristico della citt\u00e0 di Parma, sorto sul luogo del dismesso stabilimento della Salvarani."}
{"id": "323346", "revid": "17654", "url": "https://it.wikipedia.org/wiki?curid=323346", "title": "5\u00b0 Concerto per pianoforte e orchestra", "text": ""}
{"id": "323351", "revid": "2153076", "url": "https://it.wikipedia.org/wiki?curid=323351", "title": "Sultans of Swing", "text": "Sultans of Swing \u00e8 un brano musicale dei Dire Straits, scritto dal chitarrista e cantante Mark Knopfler. \u00c8 stato distribuito come singolo nel maggio 1978 e poi ripubblicato nel gennaio 1979.\nIl brano.\nFu il singolo di debutto dei Dire Straits ed \u00e8 anche una fra le loro canzoni pi\u00f9 note, grazie agli ingegnosi \"fill\" e agli assolo di Mark Knopfler che mescolano virtuosismo e tecnica nel suo fingerpicking (che riporta al Bluegrass).\nFu subito apprezzata dalla critica, e raggiunse rapidamente i vertici delle classifiche. La particolarit\u00e0 per cui piacque maggiormente fu sicuramente l'assolo finale, contenente una parte molto veloce, messa in posizione strategica per compensare l'apparente monotonia dell'intera canzone.\nLa classica risposta della chitarra alla voce (\"fill\") \u00e8 una peculiarit\u00e0 di Knopfler, cos\u00ec come le timbriche pulite.\nLa storia dipinta dalla canzone \u00e8 quella di un gruppo jazz, i \"Sultans of swing\", composto da impiegati londinesi che pensano solo alla loro musica senza interessi per la popolarit\u00e0 - si esibiscono solamente in un piccolo club di Londra. Il testo dipinge varie scene che si possono vedere nel locale: due componenti particolarmente significativi del gruppo impegnati a suonare, dei ragazzi vestiti alla moda che non sono assolutamente interessati alla musica e l'uomo che, alla fine della serata, congeda il pubblico.\nIl singolo fu originariamente pubblicato nel maggio 1978, ma all'epoca non riusc\u00ec a riscuotere molto successo. Venne in seguito ridistribuito nel gennaio 1979, entrando nelle classifiche di mezzo mondo. La canzone raggiunse l'ottavo posto della Official Singles Chart e il quarto nella Billboard Hot 100, permettendo all'album di debutto del gruppo di restare in classifica per oltre un anno.\nEsecuzioni dal vivo.\nEsistono molte versioni di \"Sultans of Swing\", eseguite dai Dire Straits nei loro numerosi \"live\", nei quali la band, generalmente, aggiunge alla parte finale del brano una sezione strumentale comprensiva di tastiera e caratterizzata da una batteria che ricopre un ruolo di primo piano. Per la parte iniziale, invece, i Dire Straits si concedono variazioni (fra cui brevi assolo e rullate), pur lasciando intatta la struttura principale.\nDegna di nota \u00e8 la versione suonata all'Hammersmith Odeon di Londra (contenuta nel loro primo album dal vivo, \"\").\nTracce.\nLato A\nLato B\n\"Eastbound Train\".\n\"Eastbound Train\" \u00e8 un brano musicale dei Dire Straits, scritto dal chitarrista e cantante Mark Knopfler.\nSotto il profilo stilistico, il pezzo si configura come un vivace boogie sostenuto dai fraseggi chitarristici dello stesso Knopfler. Sebbene sia stata una delle prime canzoni di cui i Dire Straits registrarono un nastro dimostrativo nel 1977, \"Eastbound Train\" non \u00e8 mai stata inserita in un album del gruppo. Un'esecuzione dal vivo del brano \u00e8 stata per\u00f2 edita come lato B del singolo di debutto della band, \"Sultans of Swing\"; un'altra \"performance\" conosciuta \u00e8 quella tratta dall'esibizione trasmessa dal programma televisivo \"Rockpalast\" della WDR.\nIl testo di \"Eastbound Train\" presenta una vicenda ambientata sullo sfondo della metropolitana di Londra: il narratore, rimasto colpito da una donna incontrata alla stazione di King's Cross, manifesta il desiderio di incontrarla nuovamente."}
{"id": "323354", "revid": "287204", "url": "https://it.wikipedia.org/wiki?curid=323354", "title": "Vicomero", "text": "Vicomero \u00e8 una piccola frazione a carattere primariamente agricolo divisa tra i comuni di Parma e di Torrile, a ridosso dell'argine sinistro del torrente Parma.\nLa localit\u00e0 \u00e8 situata 8,21\u00a0km a nord-ovest del centro della citt\u00e0, a 4,32\u00a0km da Torrile.\nGeografia fisica.\nIl territorio di Vicomero \u00e8 ricco di fontanili, sorgenti tipiche della Pianura Padana, che un tempo supportavano ampie risaie. Fino all'inizio del XIX secolo nella zona esisteva un vasto bosco, chiamato \"Bosco dei daini\". Il passaggio a una agricoltura intensiva ne caus\u00f2 la graduale scomparsa con evidenti ripercussioni sull'ambiente naturale e sul microclima.\nOrigini del nome.\nLa localit\u00e0, detta in origine \"Vigodemerius\", divenuto in seguito \"Vicomariano\", secondo alcune ipotesi deve il suo nome alla dedicazione della chiesa parrocchiale alla Purificazione di Maria Vergine.\nAltri studiosi ritengono invece che il toponimo derivi dalla conquista del territorio da parte dei Longobardi, tra i quali era diffuso il nome germanico \"Mer\".\nStoria.\nLa localit\u00e0 fu menzionata per la prima volta nel 1138 in un privilegio del papa Innocenzo II, che conferm\u00f2 alle benedettine del monastero di Sant'Alessandro di Parma i diritti sulle terre di \"Vigodemeri\".\nNel 1315 Vicomero, Baganzola, Castelnovo e San Siro furono depredate da Matteo da Correggio e dai suoi alleati ghibellini, in ribellione al guelfo signore di Parma Giberto III da Correggio.\nLa zona fu assegnata in feudo nel XVII secolo ai marchesi Cusani, ai quali subentrarono intorno alla met\u00e0 del XVIII i conti Galantino, che ne mantennero il possesso fino all'abolizione napoleonica dei diritti feudali del 1805.\nIn seguito la parte meridionale di Vicomero fu accorpata al comune di Golese, sciolto nel 1943 e assorbito da quello di Parma.\nLa localit\u00e0, cresciuta negli anni soprattutto nella zona a ridosso della chiesa della Purificazione di Maria Vergine, l'8 luglio del 2000 fu teatro di un violento tornado, rarissimo per le sue caratteristiche in Italia, classificato come categoria \"F2\" della scala Fujita, con venti che superarono i 179\u00a0km/h.\nMonumenti e luoghi d'interesse.\nChiesa della Purificazione di Maria Vergine.\nMenzionata per la prima volta nel 1230, la cappella medievale fu profondamente ristrutturata in stile barocco nel XVII secolo; dotata di un nuovo campanile nel 1699, la chiesa fu restaurata internamente nel XVIII secolo e successivamente ampliata nella zona presbiteriale e arricchita delle cappelle laterali nel XIX; riccamente decorata con affreschi nel 1939, fu completamente restaurata e consolidata strutturalmente tra il 2005 e il 2008. Il luogo di culto, caratterizzato dalla facciata neoclassica, accoglie due frammenti di affreschi cinquecenteschi rinvenuti dopo il 1960.\nTorrione.\nIl massiccio torrione sito in localit\u00e0 Cornazzano, di storia ancora pressoch\u00e9 ignota, fu probabilmente edificato con funzioni difensive nel XVI secolo, per volere dei conti Valeri, feudatari della vicina Baganzola; nei secoli successivi il \"Castellazzo\" cambi\u00f2 proprietario pi\u00f9 volte, fino a essere adibito a edificio agricolo con annessa casa colonica.\nVilla Galantina.\nLa villa Galantina fu edificata nella seconda met\u00e0 del XVIII secolo quale residenza estiva dei conti Francesco e Domenico Galantino, di origine bergamasca, soncinese o milanese, su un terreno appartenuto con grande probabilit\u00e0 ai marchesi Cusani, precedenti feudatari di Vicomero dal 1651; in seguito all'accusa per presunte irregolarit\u00e0 amministrative a carico del conte Francesco e alla sua assoluzione nel 1809, i Galantino tornarono a Soncino, ove si estinsero nel 1882; l'edificio fu in seguito acquistato da altri proprietari. La struttura, dalle forme neoclassiche, si sviluppa su due livelli, di cui uno seminterrato e uno rialzato; la facciata \u00e8 caratterizzata dal balcone del piano superiore con loggia a tre archi a tutto sesto e sovrastante frontone triangolare; all'interno si trova una saletta di forma ottagonale decorata da un alto fascione dipinto.\nVilla Ferri-Quillac.\nLa villa Ferri-Quilac fu probabilmente edificata dopo il 1782 quale residenza estiva del tenente colonnello Pierre Quillac, chiamato a Parma dalla Francia dal primo ministro Guillaume du Tillot; dopo la sua morte, la moglie Marie Therese Tanzi lasci\u00f2 nel 1829 tutti i suoi beni ai nipoti, i quali in seguito rivendettero l'edificio, che, di propriet\u00e0 in propriet\u00e0, fu acquistato nel 1950 dalla famiglia Ferri. La struttura, dalle semplici forme neoclassiche tipiche del Parmense, si sviluppa su una pianta quadrata ad androni sovrapposti; la facciata \u00e8 caratterizzata dall'ampio portone d'accesso sovrastato dal finestrone a balcone al primo piano; i prospetti presentano ciascuno cinque finestre in linea su due livelli."}
{"id": "323355", "revid": "110157", "url": "https://it.wikipedia.org/wiki?curid=323355", "title": "Erisos", "text": "Erisos () \u00e8 un ex comune della Grecia nella periferia delle Isole Ionie (unit\u00e0 periferica di Cefalonia) con 1.963 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Cefalonia.\n\u00c8 situato nella parte nord-est dell'isola. La sede del consiglio comunale \u00e8 a Vasilikades. Fiskardo \u00e8 la localit\u00e0 pi\u00f9 nota, almeno dal punto di vista turistico.\nLa popolazione di Erisos si dedica all'allevamento del bestiame ma \u00e8 il turismo la voce economica pi\u00f9 importante.\nLuoghi interessanti.\nFiskardo.\nFiskardo \u00e8 una localit\u00e0 turistica le cui vecchie case sono miracolosamente scampate al terribile terremoto del 1953. Era un minuscolo villaggio di pescatori fino alla met\u00e0 degli anni '70. In seguito fu scoperto da yacht privati che d'estate vi facevano uno scalo lungo la loro rotta per la Grecia. Fu cos\u00ec che Fiskardo cominci\u00f2 ad acquisire importanza all'estero come stazione balneare.\nIl castello di Assos.\nIl castello di Assos, costruito dai Veneziani nel 1593 per difendere la parte settentrionale dell'isola, \u00e8 una delle mete pi\u00f9 popolari dei visitatori di Cefalonia. \u00c8 costruito su una penisoletta lungo la strada da Argostoli a Fiskardo a 36\u00a0km dal capoluogo. Il villaggio che si espande intorno al castello \u00e8 ugualmente pittoresco."}
{"id": "323358", "revid": "17654", "url": "https://it.wikipedia.org/wiki?curid=323358", "title": "Prima sinfonia di Beethoven", "text": ""}
{"id": "323359", "revid": "17654", "url": "https://it.wikipedia.org/wiki?curid=323359", "title": "Seconda sinfonia di Beethoven", "text": ""}
{"id": "323360", "revid": "17654", "url": "https://it.wikipedia.org/wiki?curid=323360", "title": "Terza sinfonia di Beethoven", "text": ""}
{"id": "323361", "revid": "17654", "url": "https://it.wikipedia.org/wiki?curid=323361", "title": "Quarta sinfonia di Beethoven", "text": ""}
{"id": "323362", "revid": "767487", "url": "https://it.wikipedia.org/wiki?curid=323362", "title": "Leivatho", "text": "Leivatho (), italianizzato Livato, \u00e8 un ex comune della Grecia nella periferia delle Isole Ionie (unit\u00e0 periferica di Cefalonia) con 4.663 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Cefalonia.\nGli abitanti si dedicano all'agricoltura, soprattutto all'allevamento di ovini e ad attivit\u00e0 commerciali connesse con l'edilizia. Nonostante la bellezza dei paesaggi, le attivit\u00e0 connesse con il turismo sono qui meno sviluppate che altrove nell'isola, ma comunque in rapido aumento.\nIl sindaco in carica \u00e8 The\u00f2filos Michalatos nato nel 1965 a Vlachata. Laureato in scienze economiche all'Universit\u00e0 di Atene possiede uno studio di commercialista ad Argostoli.\nLuoghi storici.\nL'imponente mole del \"Castello di San Giorgio\" domina la strada Argostoli-Poro.\nFu la sede del governatore veneziano per circa due secoli fino al suo trasferimento ad Argostoli. I Veneziani ampliarono una fortificazione preesistente di epoca bizantina. L'interno del castello non \u00e8 visitabile, ma dal colle su cui \u00e8 situato si gode un panorama considerato d'interesse. Intorno si estende un piccolo borgo detto \"Kastro\" che si svilupp\u00f2 in epoca veneziana. Kastro in greco significa appunto castello. L'Unione europea lo ha inserito nella lista dei castelli europei da restaurare.\nLuoghi archeologici.\n\"Mazarakata\" \u00e8 una necropoli di epoca micenea. Gli scavi furono iniziati nel 1908 dall'archeologo Kavvadias. I reperti furono portati al museo di Argostoli.\nSi trova a 2\u20133\u00a0km circa dal Castello di San Giorgio lungo la strada che conduce a Sparti\u00e0 in prossimit\u00e0 del bivio per Pessada ove stanno gli uffici comunali.\nCentri turistici.\nSparti\u00e0.\nSparti\u00e0 \u00e8 un piccolo borgo agricolo con una parrocchiale di stile veneziano e qualche alloggio per turisti. A qualche chilometro dall'abitato si trova la bella spiaggia di Klimatsi\u00e0 dotata di alberghi di categoria superiore.\nPessada.\nPessada \u00e8 un villaggio alla cui darsena attraccano i traghetti provenienti dall'isola di Zante. Di fianco, separata da una scogliera, si trova una magnifica spiaggia a forma di mezzaluna raggiungibile anche dall'alto tramite gradini scavati nell'alta scogliera che la protegge. Pessada ha soltanto un piccolo albergo in localit\u00e0 Koundourara, il Sunrise Inn, sempre pieno d'estate.\nIl villaggio ha una piccola chiesa di stile veneziano.\nKaravados.\nKaravados (In greco: \u039a\u03b1\u03c1\u03b1\u03b2\u03ac\u03b4\u03bf\u03c2) \u00e8 un villaggio agreste raggiungibile da una deviazione della strada Argostoli-Poros. Si attraversa un paesaggio lunare a causa delle devastazione di grandi incendi. Il Litorale di Karabados, invece, sorge tra folta vegetazione grazie alle acque di un vicino ruscello. Il turismo si \u00e8 sviluppato in maniera modesta. Vi sorge un grande albergo, il Karabados beach Hotel.\nLourd\u00e0s.\nLourd\u00e0s (Lourd\u00e0ta in dialetto locale) \u00e8 una modesta stazione balneare che si sviluppa su una deviazione dell'asse principale Argostoli-Poros. Lungo la strada a serpentina e in ripida discesa fino al litorale sottostante, si affollano varie costruzioni adibite per lo pi\u00f9 pensioni sorte in fretta per soddisfare l'accresciuta domanda turistica. Il litorale di Lourdata ha un certo respiro.\nMetaxata, Kourkoumelata, Ntomata.\nMetaxata, Kourkoumelata, Ntomata sono 3 villaggi ricostruiti dopo il disastroso terremoto del 1953 con i fondi personali di Giorgio Vergoti, un ricco armatore del posto. La ricostruzione fu effettuata con attenzione e cura nel particolare cos\u00ec che l'effetto \u00e8 ancora oggi piacevolissimo all'occhio ed \u00e8 invalso l'uso di riferirsi ad essi come i villaggi delle fate. Le parrocchiali dei 3 paesi sono tutte in stile veneziano e lungo la strada spicca l'edificio della biblioteca comunale a forma di tempio classico. La strada termina in una piccola valle fertile ornata da 3 spiagge:\nSvoronata.\nSvoranata \u00e8 un villaggio che sta dall'altra parte di questa pianura. \u00c8 tipicamente italiano con molte strade strette fiancheggiate da case vecchie, per lo pi\u00f9 in rovina e molte case nuove che si sforzano di rispettare lo stile tradizionale. Ha anche una chiesa dalle dimensioni non minuscole come altrove e qualche affresco al suo interno. D'estate la localit\u00e0 \u00e8 molto affollata."}
{"id": "323363", "revid": "17654", "url": "https://it.wikipedia.org/wiki?curid=323363", "title": "Sesta sinfonia di Beethoven", "text": ""}
{"id": "323364", "revid": "17654", "url": "https://it.wikipedia.org/wiki?curid=323364", "title": "Quinta sinfonia di Beethoven", "text": ""}
{"id": "323365", "revid": "17654", "url": "https://it.wikipedia.org/wiki?curid=323365", "title": "Settima sinfonia di Beethoven", "text": ""}
{"id": "323366", "revid": "17654", "url": "https://it.wikipedia.org/wiki?curid=323366", "title": "Nona sinfonia di Beethoven", "text": ""}
{"id": "323367", "revid": "17654", "url": "https://it.wikipedia.org/wiki?curid=323367", "title": "Ottava sinfonia di Beethoven", "text": ""}
{"id": "323368", "revid": "1543377", "url": "https://it.wikipedia.org/wiki?curid=323368", "title": "Evros (unit\u00e0 periferica)", "text": "Evros () \u00e8 una delle sei unit\u00e0 periferiche della Macedonia Orientale e Tracia, una delle tredici periferie (, \"perifereies\" - regione amministrativa) della Grecia. Il capoluogo \u00e8 la citt\u00e0 di Alessandropoli.\nPrefettura.\nL'Evros una delle cinque prefetture in cui era suddivisa la regione greca della Macedonia Orientale e Tracia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\"\nLa prefettura, la pi\u00f9 orientale della Grecia continentale, prendeva il nome dal fiume Evros, che segna il confine con la Turchia ad est per un lungo tratto. La prefettura dell'Evros confina a nord con la Bulgaria, ad est con la Turchia, a sud col Mare Egeo e ad ovest con la prefettura di Rodopi.\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura dell'Evros era suddivisa in tredici comuni."}
{"id": "323371", "revid": "1318658", "url": "https://it.wikipedia.org/wiki?curid=323371", "title": "Otto Hahn", "text": "\u00c8 stato uno dei pi\u00f9 celebri e significativi chimici della storia e fu definito il padre della chimica nucleare da Glenn T. Seaborg, ed il fondatore dell'era atomica.\nOtto Hahn, direttore dell'Istituto Kaiser Wilhelm di Chimica a Berlino dal 1928 al 1946, fu sempre un fermo oppositore della dittatura nazista e riusc\u00ec ad aiutare, proteggere o salvare vari colleghi ebrei e membri perseguitati dell'Istituto. Dopo la Seconda guerra mondiale, come fondatore e primo presidente della Societ\u00e0 Max Planck, fu in prima linea nella riorganizzazione della ricerca tedesca e prese decisamente posizione contro l'uso dell'energia nucleare per fini militari. Cos\u00ec fu l'iniziatore di numerose dichiarazioni contro il pericolo delle armi atomiche e di un inquinamento radioattivo della Terra.\nBiografia.\nLa giovinezza.\nOtto Hahn nacque l'8 marzo 1879 a Francoforte sul Meno, ultimo figlio dell'imprenditore vetraio Heinrich Hahn (1845-1922) e di Charlotte Hahn nata Giese (1845-1905). Ebbe un'infanzia felice e protetta nell'ambito della famiglia, con i fratelli Karl, Heiner e Julius. Era quindicenne quando incominci\u00f2 a mostrare grande interesse per la chimica e a svolgere semplici esperimenti nel lavabo della cucina. Il padre, che per le sue idee innovative, l'impegno e l'attitudine al risparmio era diventato benestante e aveva costruito o acquistato diverse case, sia per commercio che per abitazione, avrebbe voluto che Otto Hahn diventasse architetto. Ma dovette convincersi che suo figlio intendeva affrontare la carriera del chimico industriale.\nGli studi.\nDopo la maturit\u00e0 alla Klinger-Oberrealschule di Francoforte sul Meno, nel 1897 Hahn inizi\u00f2 gli studi di chimica e mineralogia presso l'Universit\u00e0 di Marburgo (con fisica e filosofia come materie complementari). Qui si iscrisse all'Unione degli studenti di scienze naturali e di medicina di Marburgo, un'associazione studentesca precorritrice dell'attuale Landsmannschaft Nibelungia. Il terzo e il quarto semestre li trascorse all'Universit\u00e0 di Monaco, presso Adolf von Baeyer. Hahn si laure\u00f2 a Marburgo con una tesi \"Sui bromoderivati dell'isoeugenolo\", un tema della chimica organica classica. Dopo il suo anno di servizio militare, il giovane chimico rest\u00f2 ancora per due anni presso l'Universit\u00e0 di Marburgo, in qualit\u00e0 di assistente del professor Theodor Zincke.\nPrimi successi a Londra e Montr\u00e9al (1904-1906).\nHahn aspirava ad un'attivit\u00e0 nell'industria. Per questo motivo, e per migliorare la sua conoscenza dell'inglese, si trasfer\u00ec nel 1904 all'University College di Londra, dove divenne collaboratore di Sir William Ramsay, famoso scopritore dei gas nobili. Qui Hahn si occup\u00f2 della radiochimica, un campo a quel tempo ancora giovane. Occupandosi dei sali\ndell'elemento radio, nel 1905 Hahn scopr\u00ec il cosiddetto radiotorio (torio 228), che secondo le interpretazioni dell'epoca era un nuovo elemento chimico radioattivo. (In realt\u00e0 si trattava di un isotopo allora ancora sconosciuto del gi\u00e0 noto elemento torio. I concetti di isotopia e di \"isotopo\" vennero tuttavia coniati soltanto nel 1913 da Frederick Soddy).\nNell'autunno del 1905 Hahn si trasfer\u00ec all'Universit\u00e0 McGill di Montr\u00e9al, in Canada, allo scopo di approfondire le sue conoscenze presso Sir Ernest Rutherford. Qui scopr\u00ec gli elementi chimici radioattivi torio C, radio D e radioattinio (cos\u00ec indicati secondo la terminologia di allora).\nLe ricerche a Berlino (1906-1938).\nLa scoperta del mesotorio I (radio 228).\nNell'estate 1906 fece ritorno in Germania e divenne collaboratore di Emil Fischer presso l'Universit\u00e0 di Berlino, che gli mise a disposizione una \"ex-falegnameria\" nell'Istituto di Chimica come laboratorio personale. Qui Hahn scopr\u00ec, nel giro di qualche mese, con apparecchiature assolutamente rudimentali, il mesotorio I, il mesotorio II e, in modo indipendente dall'analoga scoperta di Boltwood, lo ionio, sostanza madre del radio. Il mesotorio I (radio 228) negli anni successivi assunse grande importanza, in quanto, similmente al radio 226 di Madame Curie, si prestava straordinariamente in medicina alla radioterapia, con il grande vantaggio che la sua produzione costava la met\u00e0. (Per la sua scoperta del mesotorio I, Otto Hahn venne proposto per la prima volta nel 1914, da Adolf von Baeyer, per il premio Nobel per la chimica).\nLa scoperta del rinculo radioattivo.\nNel giugno 1907 si abilit\u00f2 presso l'Universit\u00e0 di Berlino. Il 28 settembre 1907, una data che pu\u00f2 dirsi storica nella storia della ricerca atomica, conobbe la fisica Lise Meitner, che si era trasferita da Vienna a Berlino. Qui ebbe inizio la collaborazione trentennale e una profonda amicizia tra i due scienziati che doveva durare una vita. Dopo che il rinculo radioattivo era stato gi\u00e0 osservato per la prima volta nel 1904 dalla fisica Harriet Brooks, ma interpretato erroneamente, nel 1909 Otto Hahn riusc\u00ec a provare il rinculo nella trasformazione dei raggi alfa e ad interpretarlo correttamente. Il fisico Walther Gerlach la defin\u00ec\n\u00ab...una scoperta fisica di fondamentale importanza, con conseguenze di grande portata.\u00bb\nIn seguito, con il nuovo \"metodo del rinculo\" da essi sviluppato, Hahn e la Meitner scoprirono diverse nuove sostanze radioattive.\nNel 1910 Hahn venne nominato professore e nel 1912 gli fu affidato il reparto della ricerca radioattiva presso il Kaiser Wilhelm Institut f\u00fcr Chemie di Berlin-Dahlem (oggi, Edificio Otto Hahn Universit\u00e0 libera di Berlino, Thielallee 63). Dal 1928 al 1946 successe ad Alfred Stock come Direttore del Kaiser Wilhelm Institut per la Chimica. Gi\u00e0 nel 1924 Hahn era stato nominato membro ordinario dell'Accademia Prussiana delle Scienze di Berlino (su proposta di Albert Einstein, Haber, Planck, Schlenk e von Laue).\nMatrimonio con Edith Junghans.\nNel giugno 1911, in occasione di una conferenza che si tenne a Stettino, conobbe la studentessa di arte Edith Junghans, nata nel 1887. Si sposarono il 22 marzo 1913 a Stettino, citt\u00e0 natale di Edith, dove il padre, giudice Paul Junghans, fu presidente del parlamento cittadino fino alla morte prematura, nel 1915. Dalla loro unione nacque, nel 1922, il loro unico figlio Hanno, che divent\u00f2 storico dell'arte e studioso di architettura (presso la Bibliotheca Hertziana di Roma) e che mor\u00ec nel 1960 con la moglie e assistente Ilse Hahn, in un incidente stradale, durante un viaggio di studio in Francia, lasciando un figlio quattordicenne, Dietrich. (Nel 1990, a ricordo di Hanno e Ilse Hahn e per l'incoraggiamento di giovani e dotati storici dell'arte, venne istituito il \"Premio Hanno e Ilse Hahn per meriti eccezionali nel campo della storia dell'arte italiana\". Il premio viene assegnato ogni due anni dal curatorio della Biblioteca Hertziana a Roma).\nLe scoperte del protoattinio e dell'isomeria nucleare.\nDurante la prima guerra mondiale Hahn and\u00f2 militare e venne assegnato all'unit\u00e0 speciale per la guerra chimica, comandata da Fritz Haber. Compito di questa unit\u00e0 era di sviluppare, testare e produrre gas tossici per fini bellici. Dal dicembre 1916, quindi ancora durante la guerra, Hahn venne trasferito nuovamente a Berlino, dove riprese il suo lavoro presso l'Istituto. Nel 1917-18 isol\u00f2, assieme a Lise Meitner, un elemento radioattivo di lunga vita: chiamarono questo elemento proto-attinio. Nel 1913 Fajans e G\u00f6hring avevano isolato dall'uranio un'attivit\u00e0 di breve vita (UX2) e all'elemento avevano dato il nome di brevium. Ambedue le attivit\u00e0 sono isotopi diversi del medesimo elemento n.91, che nel 1949 la IUPAC chiam\u00f2 protoattinio e conferm\u00f2 Hahn e Meitner definitivamente come scopritori.\nNel febbraio del 1921 Otto Hahn pubblic\u00f2 la prima comunicazione della sua scoperta dell'\"uranio Z\". Si trattava della scoperta dell'isomeria nucleare, che Walther Gerlach ha descritto come\n\u00ab...una scoperta di grande importanza per la fisica nucleare, ma che allora risultava incomprensibile\u00bb,\ndato che soltanto nel 1936 Carl Friedrich von Weizs\u00e4cker riusc\u00ec a spiegare il fenomeno dell'isomeria nucleare in modo\nteorico. Anche per questa scoperta, il cui pieno significato furono in pochi a riconoscere, Hahn venne proposto, fra gli altri anche da Max Planck, nel 1923, per il premio Nobel per la chimica.\nRadiochimica applicata.\nNegli anni venti Otto Hahn diede vita ad una nuova attivit\u00e0 lavorativa: con il nuovo \"metodo dell'emanazione\" da lui sviluppato e con il \"potere di emanazione\" fond\u00f2 la cosiddetta \"radiochimica applicata\" per lo studio dei problemi di carattere chimico e chimico-fisici. \"Applied Radiochemistry\" \u00e8 il titolo del suo libro, apparso in inglese (e pi\u00f9 tardi in lingua russa), che contiene le lezioni da lui tenute nel 1933 come professore ospite presso la Cornell University di Ithaca, New York, (USA). - Glenn Theodore Seaborg, co-scopritore di dieci elementi transuranici e poi presidente della Commissione per l'energia atomica degli Stati Uniti d'America, cos\u00ec scrisse nel 1966:\n\u00abVerso la met\u00e0 degli anni 30, ed alcuni anni dopo, per il nostro lavoro sul plutonio consultavo il suo libro \"Applied Radiochemistry\" come la mia Bibbia.\u00bb\n\u00ab\u00c8 stato concesso a pochi uomini di portare alla scienza contributi dell'importanza di quelli di Otto Hahn. I suoi lavori coprono l'arco di quasi due generazioni, da quando, agli inizi della radiochimica, egli ebbe un'importanza fondamentale nell'affrontare e risolvere i complessi problemi della radioattivit\u00e0 naturale, fino alla sua rivoluzionaria scoperta della fissione nucleare dell'uranio\u00bb\n\u00abCredo che sia lecito definire Otto Hahn il padre della radiochimica e della disciplina che ne \u00e8 nata - la chimica nucleare.\u00bb\nLa scoperta della fissione nucleare (1938).\nAssieme a Lise Meitner ed al suo assistente Fritz Strassmann, Hahn port\u00f2 avanti i lavori di ricerca che erano stati iniziati, nel 1934, dal fisico italiano Enrico Fermi con il bombardamento dell'uranio con neutroni. Fino al 1938, tutti gli scienziati ritenevano che gli elementi con numero ordinale superiore al 92 (i cosiddetti transuranici) avessero origine bombardando degli atomi di uranio con neutroni. (Fece eccezione la chimica Ida Noddack) . Anticip\u00f2 il cambiamento del paradigma del 1938/39 quando, in \"Chimica Applicata\", anno 47 (1934), afferm\u00f2:\n\u00abSi potrebbe ipotizzare che bombardando nuclei pesanti con neutroni, questi nuclei si suddividono in parecchi frammenti pi\u00f9 grandi, che sono, \u00e8 vero, isotopi di elementi noti, ma non sono vicini degli elementi irradiati\u00bb. Ma nessun fisico prese veramente sul serio e verific\u00f2 l'ipotesi della Noddack, neanche la stessa Ida Noddack. Il decadimento di nuclei pesanti in elementi pi\u00f9 leggeri veniva considerato come teoria completamente inammissibile e sperimentalmente irrealizzabile).\nIl 13 luglio 1938 Lise Meitner emigr\u00f2 illegalmente in Svezia con l'aiuto di Hahn, passando per i Paesi Bassi, in quanto a seguito dell'annessione dell'Austria alla Germania nazista, nel marzo 1938, aveva perduto la sua cittadinanza austriaca e come ebrea era particolarmente in pericolo. Quando, nel dicembre 1938, Otto Hahn e Fritz Strassmann cercarono dei transuranici in un campione di uranio bombardato con neutroni, trovarono tracce dell'elemento bario. Come prova venne impiegato un sale di bario organico del chimico ebreo Wilhelm Traube, cui pi\u00f9 tardi Hahn cerc\u00f2 invano di evitare l'arresto e l'assassinio. Sulla base dell'esperimento decisivo del 17 dicembre 1938 (il famoso \"frazionamento radio-bario-mesotorio\"), Otto Hahn concluse che si trattava di una \"esplosione\" del nucleo di uranio in nuclei atomici di medio peso. Veniva cos\u00ec scoperta la fissione nucleare dell'uranio.\nI risultati radiochimici ottenuti da Hahn e Strassmann vennero pubblicati sulla rivista \"Die Naturwissenschaften\" del 6 gennaio 1939 ed erano la prova irrefutabile (confermata dai calcoli relativi alle energie interessate alla reazione) che l'uranio era stato scisso in frammenti pi\u00f9 piccoli, costituiti da elementi pi\u00f9 leggeri. Poco tempo dopo, l'11 febbraio 1939 - Otto Hahn aveva prima di tutto informato per lettera la stimata collega Lise Meitner dei suoi esperimenti chimici - Lise Meitner e suo nipote Otto Robert Frisch, anch'egli intanto emigrato in Svezia, pubblicarono una prima spiegazione teorico-fisica della fissione nucleare sulla rivista inglese \"Nature\". Frisch coni\u00f2 in quell'occasione il concetto \"nuclear fission\", che in seguito venne riconosciuto internazionalmente.\nPi\u00f9 tardi Lise Meitner scrive le seguenti parole di apprezzamento:\n\u00abLa scoperta della fissione nucleare da parte di Otto Hahn e Fritz Strassmann ha inaugurato una nuova era nella storia dell'umanit\u00e0. Il lavoro scientifico che \u00e8 alla base di questa scoperta mi sembra particolarmente degno di ammirazione, in quanto \u00e8 stato realizzato senza alcuna indicazione teorica, per via esclusivamente chimica.\u00bb\nE in un'intervista alla televisione tedesca (ARD, 8. marzo 1959) aggiunge:\n\u00abLa cosa fu possibile attraverso un procedimento chimico straordinario realizzato da Hahn e Strassmann, una chimica fantastica che all'epoca veramente nessun altro era in grado di produrre. Pi\u00f9 tardi gli americani ne impararono il procedimento, ma all'epoca Hahn e Strassmann erano realmente gli unici a poterlo eseguire, perch\u00e9 erano dei chimici eccellenti. Con la chimica sono stati in grado di dimostrare un processo fisico.\u00bb\nE Fritz Strassmann precis\u00f2:\n\u00abLa prof.ssa Meitner ha affermato che il successo del nostro lavoro va fatto risalire alla chimica, ma vorrei correggere questa sua opinione, in quanto la chimica ha semplicemente reso possibile l'isolamento delle singole sostanze, ma non una loro precisa identificazione. Per poterla eseguire fu necessario il metodo del prof. Hahn: questo \u00e8 merito suo, quindi.\u00bb\nDurante la guerra Otto Hahn, con i suoi collaboratori Hans Joachim Born, Siegfried Fl\u00fcgge, Hans G\u00f6tte, Walter Seelmann-Eggebert e Fritz Strassmann, lavor\u00f2 sulle reazioni della fissione dell'uranio e produsse una lista dei 25 elementi e circa 100 isotopi verificati. Con il suo stile risoluto, Otto Hahn, che era sempre stato un fermo oppositore della dittatura nazista, riusc\u00ec, con sua moglie Edith, ad aiutare numerosi membri dell'Istituto in pericolo o perseguitati e ad intervenire coraggiosamente per proteggerli dall'invio al fronte o persino dalla deportazione. Gi\u00e0 all'inizio del 1934 si era dimesso dal corpo insegnante dell'Universit\u00e0 di Berlino, per protesta contro il licenziamento di colleghi ebrei, in particolare di Lise Meitner, James Franck e Fritz Haber.\nAlla fine della guerra, nel 1945, Otto Hahn venne arrestato dall'unit\u00e0 speciale degli alleati ALSOS a Tailfingen (oggi Albstadt) e, con nove fisici tedeschi (fra cui Max von Laue, Walther Gerlach, Werner Karl Heisenberg e Carl Friedrich von Weizs\u00e4cker), fu internato nei pressi di Cambridge (a Farm Hall), in Inghilterra. Qui gli scienziati tedeschi appresero del lancio delle bombe atomiche su Hiroshima e Nagasaki. Otto Hahn era sull'orlo della totale disperazione: come scopritore della fissione nucleare si sentiva corresponsabile della morte e della sofferenza di centinaia di migliaia di giapponesi innocenti. All'inizio di gennaio del 1946 il gruppo di scienziati pot\u00e9 far ritorno in Germania.\nIl Premio Nobel per la Chimica.\nNel 1945 l'Accademia reale svedese delle scienze assegn\u00f2 ad Hahn il Premio Nobel per la chimica 1944 (secondo la motivazione ufficiale, \u00ab...per la sua scoperta della fissione di atomi nucleari pesanti\u00bb). Hahn non pot\u00e9 ritirare personalmente il premio in quanto ancora detenuto con altri fisici tedeschi in Gran Bretagna. Poich\u00e9 nel dicembre 1945 era ancora internato in Inghilterra, il premio Nobel gli pot\u00e9 essere consegnato dal re Gustavo V di Svezia a Stoccolma soltanto il 10 dicembre 1946.\nLise Meitner, nel novembre 1945, scrive ad un'amica:\n\u00abChe Hahn abbia pienamente meritato il premio Nobel per la chimica non vi \u00e8 alcun dubbio.\u00bb\nE Carl Friedrich von Weizs\u00e4cker, l'assistente di Lise Meitner, aggiunse pi\u00f9 tardi:\n\u00abQuesto premio Nobel lo ha effettivamente meritato, e lo avrebbe meritato anche se non avesse fatto questa scoperta. Ma che per la scoperta della fissione nucleare un premio Nobel si dovesse assegnare era una cosa evidente a tutti.\u00bb\nFondatore e presidente della Societ\u00e0 Max Planck.\nDal 1948 al 1960 Hahn fu fondatore e presidente della nuova Societ\u00e0 Max Planck per la Promozione delle Scienze, che attraverso la sua opera e la sua personalit\u00e0 di fama mondiale recuper\u00f2 il prestigio della ex Kaiser Wilhelm Gesellschaft. Subito dopo la seconda guerra mondiale, impressionato dal lancio delle bombe atomiche su Hiroshima e Nagasaki, Hahn prese decisamente posizione contro l'uso dell'energia nucleare per fini\nmilitari. Vedeva questo tipo di impiego delle sue conoscenze scientifiche come un abuso e persino come un crimine.\nPacifista attivo.\nCos\u00ec fu, tra l'altro, l'iniziatore della Dichiarazione di Mainau del 1955 e del 1956 con la quale numerosi premi Nobel richiamavano l'attenzione sul pericolo delle armi atomiche e ammonivano con forza gli Stati del mondo contro l'uso della \"violenza come ultima risorsa della politica\".\nInoltre fu un co-iniziatore e fece parte dei tre redattori del Manifesto di Gottinga, con la quale nel 1957, insieme a 17 scienziati di primo piano dell'energia atomica della Germania occidentale, prese posizione contro il riarmo atomico del esercito tedesco, la Bundeswehr.\nNel gennaio 1958, insieme col suo amico Albert Schweitzer Hahn firm\u00f2 l'Appello Pauling alle Nazioni Unite per \"\u00ab...la conclusione immediata di un accordo internazionale per la cessazione a livello mondiale degli esperimenti nucleari\u00bb\" e in ottobre a New York, insieme, fra gli altri, con Clement Attlee, Edgar Faure e Tetsu Katayama \" \u00ab...l'accordo per la convocazione di un'assemblea per la redazione di una costituzione mondiale\u00bb\".\nFino alla sua morte non si stanc\u00f2 di mettere in guardia insistentemente contro i pericoli della corsa agli armamenti nucleari delle grandi potenze e di un inquinamento radioattivo della terra.\nDal 1957 Otto Hahn venne pi\u00f9 volte proposto, da parte di organizzazioni internazionali, per il Premio Nobel per la pace (fra gli altri anche da parte del pi\u00f9 grande sindacato francese, la Conf\u00e9d\u00e9ration g\u00e9n\u00e9rale du travail (CGT). Linus Pauling, premio Nobel per la pace 1962, una volta indic\u00f2 Otto Hahn (certamente non senza fondamento) come \"uno dei miei modelli\".\nViaggio in Israele (1959).\nNel novembre 1959 Otto Hahn si rec\u00f2 per la prima volta in missione ufficiale in Israele. Con una delegazione della Societ\u00e0 Max Planck, della quale facevano parte il biochimico Feodor Lynen, il fisico nucleare Wolfgang Gentner e il figlio dello stesso Hahn, Hanno Hahn, in rappresentanza delle scienze storiche, visit\u00f2 l'Istituto Weizmann per le Scienze, al fine di stabilire i primi contatti scientifici con i colleghi israeliani, fra i quali vi erano personalit\u00e0 come Abba Eban, allora presidente dell'Istituto e poi ministro degli esteri, nonch\u00e9 i professori Yigael Yadin, Giulio Racah e Yehuda Hirshberg dell'Universit\u00e0 Ebraica di Gerusalemme. Per l'occasione, Vera Weizmann, vedova di Chaim Weizmann, fondatore dello Stato d'Israele e primo Presidente, diede a Rehovot un pranzo ed un ricevimento in onore di Otto Hahn, che tenne un discorso degno di attenzione. Questa apparizione di Otto Hahn e della sua delegazione sei anni prima che fossero stabiliti rapporti diplomatici, segn\u00f2 una svolta nelle relazioni tra Israele e la Germania e contribu\u00ec in sostanza al superamento dei profondi solchi esistenti tra i due Paesi, prodotti dall'olocausto e dai crimini nazisti. Dal 1989 questo viaggio \u00e8 stato apprezzato in diverse occasioni celebrative, sia in Israele che in Germania, come \"evento storico\" - sia in presenza dell'allora Presidente Federale Richard von Weizs\u00e4cker che del Presidente dell'Istituto Weizmann Haim Harari.\nSudafrica.\nNel 1965 Otto Hahn rifiut\u00f2 l'invito del governo sudafricano di Verwoerd ad inaugurare il primo Centro di Ricerca Nucleare del Paese e il primo reattore atomico del continente africano (SAFARI 1) a Pelindaba, nei pressi della capitale Pretoria. Motiv\u00f2 tale decisione affermando che per lui sarebbe stato \"\u00ab...impossibile appoggiare in qualche modo il regime razzista dell'apartheid e la discriminazione e oppressione della popolazione nera\u00bb\". Quando, nel 2001, Miriam Makeba, in occasione del ricevimento della Medaglia Otto Hahn per la Pace per la sua lotta contro l'apartheid e per i suoi meriti in favore dei diritti umani in Sudafrica, ne venne a conoscenza, reag\u00ec in modo spontaneo con un apprezzamento emotivo: \"\u00abOh, mi sarebbe piaciuto! Un grand'uomo! Era veramente un mio fratello!\u00bb\"\n\"Honoris causa\".\nOtto Hahn, dal 1960 presidente onorario della Societ\u00e0 Max Planck, fu uno dei scienziati pi\u00f9 altaltamente decorati di tutti i tempi e ottenne numerose onorificenze statali e lauree \"honoris causa\" accademiche in tutto il mondo.\nEra membro o membro onorario di 45 accademie e societ\u00e0 scientifiche (fra le quali l'Universit\u00e0 di Cambridge, la Physical Society, la Royal Society ed il University College a Londra, la Societ\u00e0 Rumena di Fisica a Bucarest, la Reale Societ\u00e0 di Chimica e Fisica a Madrid, il CSIC a Madrid, la Societ\u00e0 Tedesca di Fisica (DPG), la Societ\u00e0 Tedesca di Chimica (GDCh), la Societ\u00e0 Tedesca Bunsen di Chimica fisicale (DBG), il 'Consiglio Giapponese contro le armi A e H' a Tokyo e l'accademie di Allahabad (India), Bangalore (India), Berlino, Boston (USA), Bucarest, Copenaghen, Halle, Helsinki, Lisbona, Madrid, Magonza, Monaco, Stoccolma, Roma, Vaticano, Vienna ecc.), e nel corso della sua vita ottenne 37 alte onorificenze o medaglie nazionali e internazionali, fra le quali le Medaglie d'Oro \"Hermann Emil Fischer\", \"Stanislao Cannizzaro\", \"Niccol\u00f2 Copernico\", \"Max Planck\", \"Antoine Henri Becquerel\", \"Paracelso\", \"Marie Curie\", \"Ugo Grozio\", \"Fritz Haber\", \"Adolf von Harnack\", e \"Hermann von Helmholtz\", la Medaglia d'Oro del Massachusetts General Hospital a Boston, la Medaglia del Faraday Lectureship Prize della Royal Society of Chemistry a Londra, l'Ordine al Merito Culturale della Romania, la Classe della Pace dell'Ordine Pour le M\u00e9rite, l'Ordine del Salvatore del Regno di Grecia, a Londra l'Ordine dell'Impero Britannico, l'Ordine di Leopoldo del Regno del Belgio, le due Gran Croci dell'Ordine al Merito di Germania e, dal presidente francese Charles de Gaulle, il rango di Ufficiale della Legion d'onore.\nNel 1961 Papa Giovanni XXIII gli confer\u00ec a Roma la Medaglia d'Oro della Pontificia Accademia delle Scienze, e nel 1966 ottenne dal Presidente statunitense Lyndon B. Johnson e della United States Atomic Energy Commission a Washington il Premio Enrico Fermi.\nOtto Hahn era cittadino onorario delle citt\u00e0 di Francoforte sul Meno e di Gottinga e del Land e della citt\u00e0 di Berlino. Nel 1957 \u00e8 stato eletto cittadino onorario della citt\u00e0 di Magdeburgo (DDR), e nel 1958 membro onorario dell'Accademia Sovietica delle Scienze a Mosca, ma non accettava queste onorificenze.\nMorte.\nNel 1959 diverse personalit\u00e0 della vita pubblica, cui si aggiunse anche il Partito Liberale Democratico (FDP), proposero Otto Hahn per la carica di Presidente della Repubblica Federale Tedesca, quale successore del suo amico Theodor Heuss. Ma lui rifiut\u00f2 per motivi di et\u00e0, con le famose parole ironiche: \"\u00ab\u00c8 fuori discussione. Due ottantenni a Bonn? Uno \u00e8 gi\u00e0 pi\u00f9 che sufficiente...\u00bb\" (Il cancelliere tedesco Adenauer aveva 83 anni).\nMor\u00ec il 28 luglio 1968 a Gottinga. Il giorno successivo la Societ\u00e0 Max Planck pubblic\u00f2 su tutti i maggiori quotidiani il seguente annuncio:\n\u00abIl 28 luglio, nel suo 90\u00ba anno di vita, il nostro presidente onorario Otto Hahn ci ha lasciati. Quale fondatore dell'era atomica, egli entrer\u00e0 nella storia dell'umanit\u00e0. Con lui la Germania perde uno scienziato che si \u00e8 distinto sia per la sua rettitudine che per la sua modestia. La Societ\u00e0 Max Planck piange il suo fondatore, che dopo la guerra aveva portato avanti i compiti e la tradizione della Kaiser Wilhelm Gesellschaft, e piange un uomo buono e benvoluto, che rester\u00e0 indimenticato da chiunque lo abbia conosciuto. La sua opera verr\u00e0 proseguita. Lo ricordiamo con grande riconoscenza e venerazione.\u00bb\nPostumo.\nDue anni dopo la sua morte, degli scienziati americani proposero che il nuovo elemento sintetizzato n. 105 venisse chiamato \"Hahnio\" in suo onore, ma nel 1997 la IUPAC lo chiam\u00f2 definitivamente \"Dubnio\", dal nome del centro di ricerche russo a Dubna. Tuttavia, si prevede che in futuro l'elemento n. 108, \"Hassio\", venga nuovamente indicato come \"Hahnio\". Inoltre, nel 1964 il suo nome venne dato all'unica nave ad energia nucleare d'Europa, il mercantile atomico \"NS Otto Hahn\", cos\u00ec come, nel 1971, a due \"InterCity\" delle Ferrovie Tedesche (sulla tratta Amburgo-Basilea). In suo onore e in sua memoria sono stati istituiti i seguenti riconoscimenti: il \"Premio Otto Hahn\", la \"Medaglia Otto Hahn\" e la \"Medaglia Otto Hahn per la Pace\".\nNumerose citt\u00e0 e comuni di area linguistica tedesca hanno intitolato a lui scuole unificate, istituti tecnici e licei-ginnasi, ed un numero incalcolabile di vie, piazze e ponti in Europa portano il suo nome. Diversi stati lo hanno onorato con la coniazione di medaglie e monete e l'emissione di francobolli (fra gli altri, la Repubblica Federale di Germania, la Repubblica Democratica Tedesca, gli Stati Uniti d'America, Angola, Cuba, Austria, Dominica, Romania, Portogallo, Moldavia, Ciad, Madagascar, Ghana, Ungheria, Somalia, Guinea-Bissau, Saint Vincent e Grenadine).\nOtto Hahn \u00e8 immortalato sulla Scalinata di Francoforte (Frankfurter Treppe). Con il suo nome \u00e8 stata anche battezzata un'isola nell'Antartide (\"Hahn Island\", nei pressi del Mt. Discovery), cos\u00ec come la \"Biblioteca Otto Hahn\" di Gottinga e l'Istituto Max Planck per la Chimica di Magonza (\"Istituto Otto Hahn\"). Nel marzo 1959, a Berlino, in presenza degli stessi scienziati, l'allora borgomastro Willy Brandt inaugur\u00f2 l'\"Istituto Hahn-Meitner per la Ricerca Nucleare\" (HMI), mentre nel 1974, quale riconoscimento dei meriti particolari di Otto Hahn nel miglioramento delle relazioni israelo-tedesche, un'ala dell'Istituto Weizmann per le Scienze di Rehovot, in Israele, prese il nome di \"Otto Hahn Wing\", e nelle Filippine, presso l'universit\u00e0 St. Louis nella citt\u00e0 di Baguio, un centro di ricerche porta il nome \"Otto Hahn Building\".\nIn diverse citt\u00e0 e comuni sono stati scoperti in suo onore busti, monumenti e lapidi commemorative, come a Albstadt-Tailfingen, Ankara (Turchia), Berlino (est e ovest), Boston (USA), Francoforte sul Meno, Gottinga, Gundersheim, Magonza, Marburgo, Monaco (nella sala d'onore del 'Deutsches Museum'), Rehovot (Israele), Punta San Vigilio (Lago di Garda) e Vienna (nel foyer della International Atomic Energy Agency IAEA).\nL'Unione Astronomica Internazionale (IAU) ha onorato Hahn assegnando il suo nome ad un cratere lunare (assieme al conte Friedrich von Hahn) e ad un cratere marziano, a due asteroidi n. \"2962 Otto\" e n. \"3676 Hahn\" e, su proposta dell'astronomo Freimut B\u00f6rngen, al piccolo pianeta n. \"19126 Ottohahn\". Un onore particolare \u00e8 toccato ad Hahn nei Paesi Bassi: dopo che un cactus (\"Trichocereus echinopsis Otto Hahn\") ed un'azalea (\"Rhododendrum luteum Otto Hahn\") portavano gi\u00e0 il suo nome, dei coltivatori olandesi hanno battezzato una nuova rosa \"ottohahniana\". Da parecchi anni esiste anche un ristorante e bar col nome \"Caf\u00e9 Otto Hahn\" nel centro di Rotterdam (Paesi Bassi). Persino a un cocktail, popolare soprattutto negli anni 1950 e 1960, venne dato il suo nome: il cocktail \"Otto Hahn\" \u00e8 composto da due parti uguali di whisky (per esempio, Balvenie, Bushmills, Macallan) e Rich Golden-Sherry (per esempio, Harveys, Osborne, Sandeman) e viene servito in bicchieri da cognac preriscaldati.\nNel 1999, il settimanale di informazione FOCUS pubblic\u00f2 i risultati di un sondaggio svolto tra 500 scienziati naturalisti, ingegneri e medici di primo piano, ai quali era stato chiesto di indicare gli scienziati pi\u00f9 importanti del XX secolo. Otto Hahn, come chimico sperimentale,\nsi piazz\u00f2 con 81 punti al terzo posto, dopo i fisici teorici Albert Einstein e Max Planck, risultando cos\u00ec eletto come il pi\u00f9 significativo naturalista empirico del suo tempo. (FOCUS n. 52, 1999, pag. 103-108).\nIl retaggio professionale di Otto Hahn si trova presso l'Archivio Storico della Societ\u00e0 Max Planck.\nPubblicazioni.\nUna selezione:\nBibliografia.\nFilmografia.\nDocumentari:\nFilm:"}
{"id": "323372", "revid": "889336", "url": "https://it.wikipedia.org/wiki?curid=323372", "title": "Albert John Lutuli", "text": "Negli anni cinquanta fu a capo del movimento nazionalista sudafricano, cui impose la linea politica della non-violenza.\nIl risultato di questa azione fu il premio Nobel per la pace, conferitogli nel 1960, ma anche la contemporanea messa al bando e disgregazione del suo movimento.\nBiografia.\nLutuli nacque nei pressi di Bulawayo, nell'allora Rhodesia, attuale Zimbabwe, terzo figlio del missionario avventista John Bunyan Lutuli e di Mtonya Gumede.\nDivenne anch'egli ministro della Chiesa Congregazionalista americana (che rappresent\u00f2 in un viaggio in India, e per cui fece una serie di conferenze negli Stati Uniti).\nDopo aver studiato ed insegnato per 15 anni al collegio della missione, la trib\u00f9 degli Zulu, di cui era membro, lo elesse a proprio capo (1935).\nImmediatamente le autorit\u00e0 governative lo destituirono dalla carica di capo-trib\u00f9 e, per impedirgli ogni azione politica, gli fecero divieto di muoversi dal proprio villaggio e misero al bando ogni suo scritto (tra cui Lasciate marcire il mio popolo).\nLa sua teoria della non-violenza \u00e8 ad un tempo ispirata a Mahatma Gandhi ed al Cristianesimo (La via della libert\u00e0 passa per la croce).\nLutuli mor\u00ec per un incidente (travolto da un treno merci) il 21 luglio 1967 a Stanger, in Sudafrica, nella provincia di Natal.\nRiconoscimenti.\nA lui sono attualmente intitolati l'ospedale centrale universitario di Durban (IALCH Inkosi Albert Luthuli Central Hospital) e una via delle citt\u00e0 di Reggio Emilia e Potenza."}
{"id": "323375", "revid": "1934238", "url": "https://it.wikipedia.org/wiki?curid=323375", "title": "Frederick Gowland Hopkins", "text": "Biografia.\nFu fra i pi\u00f9 importanti pionieri nello studio delle vitamine, degli amminoacidi e della biochimica delle contrazioni muscolari.\nNel 1906, indagando sui rapporti fra alimentazione e accrescimento, Hopkins matur\u00f2 il concetto di \"fattori alimentari accessori\", poi chiamati \"vitamine\" da Casimir Funk (1911).\nIl suo contributo all'individuazione delle vitamine venne riconosciuto a lui ed a Christiaan Eijkman, con il premio Nobel per la medicina e la fisiologia del 1929.\nNel 1910, con S. W. Cole, isol\u00f2 il triptofano, uno degli amminoacidi essenziali per la formazione delle proteine animali.\nNel 1921 scopr\u00ec il \"glutatione\", la sostanza che maggiormente contribuisce al trasporto dell'idrogeno nelle ossidazioni biochimiche, ossia dei tessuti organici.\nA Cambridge fu iniziato in Massoneria. "}
{"id": "323379", "revid": "31886", "url": "https://it.wikipedia.org/wiki?curid=323379", "title": "Yodogimi", "text": "Infanzia.\nYodogimi, in fanciullezza chiamata Chacha, era la primogenita di un matrimonio combinato fra Azai Nagamasa e Oichi, sorella di Oda Nobunaga, per stipulare un'alleanza fra i due clan. Nel 1570 Nagamasa ruppe l'alleanza e ne segu\u00ec un periodo di scontri col clan degli Oda, che culmin\u00f2 con la sconfitta degli Azai nel 1573. Mentre era assediato al castello di Odani, Nagamasa mand\u00f2 la moglie e le tre figlie (dopo Chacha erano nate Ohatsu e Ogo) al sicuro presso il campo di Nobunaga. Nagamasa si suicid\u00f2 prima che il castello cadesse. &lt;br&gt;\nOichi si spost\u00f2 nel castello di Shibata Katsuie, divenendo sua concubina e portando con s\u00e9 le tre figlie. Katsuie era un generale molto stimato da Oda Nobunaga e, alla morte di quest'ultimo nel 1582, iniziarono gli scontri con l'altro stimato collega, Toyotomi Hideyoshi. Le ostilit\u00e0 fra i due cessarono nel 1583, quando Shibata Katsuie fu sconfitto alla battaglia di Shizugatake. Oichi e Katsuie si suicidarono nel castello in fiamme, mentre Chacha fu mandata assieme alle sorelle al campo di Toyotomi Hideyoshi, dove ebbe salva la vita.\nConcubina di Hideyoshi.\nToyotomi Hideyoshi prese Chacha come sua concubina, e le assegn\u00f2 un magnifico palazzo in riva al fiume Yodo (da cui nacque il nome che adott\u00f2 nella maturit\u00e0, \"Yodogimi\"). Divenne presto la concubina favorita del Taiko quando, nel 1589, nacque il suo primo figlio Tsurumatsu. Era il primo figlio naturale di Hideyoshi, che innalz\u00f2 Yodogimi allo stesso rango di sua moglie, Kita-no-Mandokoro. Tuttavia Tsurumatsu mor\u00ec dopo pochi anni. &lt;br&gt;\nYodogimi rimase un'altra volta incinta nel 1593 e diede alla luce Hideyori, che divenne l'erede del Taiko. Nel 1594, sempre con tutti gli onori, Yodogimi si spost\u00f2 nel castello di Fushimi. &lt;br&gt;\nLa stabilit\u00e0 del regno termin\u00f2 alla morte di Hideyoshi nel 1598. Yodogimi si trov\u00f2 ad essere il punto di riferimento per i daimy\u014d ancora fedeli alla casa dei Toyotomi, che presero le armi contro l'usurpatore Tokugawa Ieyasu. Le circostanze precipitarono dopo la battaglia di Sekigahara, in cui le truppe dei Toyotomi, capeggiate da Ishida Mitsunari, vennero duramente sconfitte &lt;br&gt;\nPer Yodogimi segu\u00ec un periodo di totale sottomissione al nuovo sh\u014dgun, mentre tuttavia continuava a raccogliere nel castello di Osaka i superstiti dei fedeli di Hideyoshi &lt;br&gt;\nTokugawa Ieyasu considerava Osaka e il suo imprendibile castello come ultimo ostacolo sulla sua strada per la conquista totale. Dopo aver inutilmente cercato di convincere Yodogimi e il figlio a divenire suoi vassalli, nel 1614 Ieyasu decide di attaccare Osaka. L'operazione si rivel\u00f2 pi\u00f9 ardua del previsto: le truppe dei Toyotomi, comandate da Sanada Yukimura, opposero una resistenza insperata agli assalti dei nemici. Ieyasu chiese allora una tregua, che Yodogimi gli concesse. &lt;br&gt;\nNonostante questo, nel maggio del 1615, Ieyasu venne meno agli accordi e assedi\u00f2 nuovamente Osaka, stavolta presidiata da truppe esigue e presa alla sprovvista. Mentre il castello cadeva, Yodogimi fece seppuku assieme al figlio, ponendo termine alla stirpe dei Toyotomi.\nAccuse.\nYodogimi fu spesso accusata di adulterio, soprattutto con Ishida Mitsunari, che aveva giurato di proteggerla dopo la morte del suo signore. Le accuse vennero alimentate anche dal fatto che Hideyoshi ebbe due figli da lei, mentre non era mai riuscito ad averne n\u00e9 dalla moglie n\u00e9 dalle concubine e addirittura si vociferava fosse sterile. Altri sostenevano addirittura che Yodogimi fosse una strega e che avesse ammaliato Hideyoshi, tentando cos\u00ec di governare il Giappone nascondendosi dietro di lui. &lt;br&gt;\nProbabilmente fu Tokugawa Ieyasu a mettere in giro queste voci, cercando un pretesto per allontanare i daimy\u014d da Yodogimi, che dopo la morte di Hideyoshi era divenuta \"de facto\" leader della casa dei Toyotomi.\nAl di fuori della storia.\nYodogimi compare nel romanzo \"Sh\u014dgun\" di James Clavell, sotto il nome di \"Ochiba\". Il personaggio, a parte per alcuni dettagli, \u00e8 abbastanza fedele al modello storico. &lt;br&gt;\nCompare anche nel videogioco \"Kessen\", come leader del clan Toyotomi in cerca di alleati per la sua causa."}
{"id": "323380", "revid": "260676", "url": "https://it.wikipedia.org/wiki?curid=323380", "title": "Sesto Calende", "text": "Sesto Calende (\"S\u00e8st\" in dialetto varesotto) \u00e8 un comune italiano di abitanti della provincia di Varese in Lombardia. Il borgo \u00e8 posto al capo meridionale del Lago Maggiore, dove il Ticino riprende il suo cammino verso il Po.\nIl 28 aprile 2011, con decreto presidenziale firmato da Giorgio Napolitano, a Sesto Calende \u00e8 stato concesso il titolo di citt\u00e0.\nGeografia fisica.\nTerritorio.\nIl territorio del comune di Sesto Calende \u00e8 situato nel cuore dell`anfiteatro morenico del Verbano, in terra lombarda\nma sul confine con il Piemonte. Il capoluogo sorge nel punto in cui il Ticino esce dal Lago Maggiore per riprendere il suo cammino verso il Po.\nL'area si presenta circondata da colline ed immersa nel verde del Parco del Ticino e gli \u00e8 stato dato il titolo di citt\u00e0 dall'anno 2011.\nStoria.\nEpoca romana.\nDa Sesto Calende passava la \"via Mediolanum-Verbannus\", strada romana che collegava Milano al Lago Maggiore. Qui la via si divideva nelle sue due direttrici terminali: la prima raggiungeva Angera, mentre l'altra raggiungeva la val d'Ossola.\nOrigine del nome.\nIl nome \"Sesto\" (lat. \"Ad Sextum\") deriva dal fatto che la citt\u00e0 distasse sei miglia romane da Somma Lombardo (lat. \"Ad sextum lapidem\", ovvero \"alla sesta pietra miliare\"), altra importante localit\u00e0 lungo la \"via Mediolanum-Verbannus\". La specifica \"Calende\" deriva invece dal latino \"Kalendarum\", con un riferimento alle \"calende\", che richiama il periodo in cui si teneva, in questa citt\u00e0, il mercato pubblico in epoca romana.\nEpoca moderna.\nGi\u00e0 appartenente al Contado del Seprio come sede di sculdascio, e successivamente alla Pieve di Angera, dalla met\u00e0 dell'XI secolo, fino al 1820, appartenne alla diocesi di Pavia. Comprendeva la localit\u00e0 di Cocquo. \nIn et\u00e0 napoleonica (1811) venne aggregato a Sesto Calende il limitrofo comune di Golasecca, che recuper\u00f2 l'autonomia nel 1816, in seguito alla costituzione del Regno Lombardo-Veneto.\nFino all'avvento della ferrovia l'economia di Sesto Calende era basata sulla navigazione sul fiume Ticino. Le barche erano di propriet\u00e0 dei mercanti di Sesto Calende che le affidavano a delle guide che erano chiamate \"paroni\" e i pi\u00f9 esperti, cio\u00e8 quelli che conoscevano le insidiose rapide del fiume, provenivano esclusivamente dai comuni di Golasecca e Castelletto Ticino. Tra Sesto Calende e Tornavento vi erano infatti ben undici rapide, ognuna contraddistinta con un proprio nome dialettale; le guide tramandavano da padre in figlio l'arte di saper condurre le barche, a volte lunghe fino a venti metri, attraverso queste rapide.\nEra una corporazione molto forte tanto da imporre le loro tariffe ai vari mercanti che li ingaggiavano nei singoli viaggi per trasportare le loro merci sul fiume Ticino e sul Po, fino a Venezia. Erano titolari di una sorta di \"patente\" e nessun altro poteva entrare nella corporazione senza il loro permesso.\nI Paroni erano proprietari dell'attrezzatura e dei cavalli che servivano a rimorchiare le barche nella dura risalita del fiume.\nFino al 1882 Sesto Calende manteneva un ruolo di collegamento per il commercio dei grani fra il fiume e il lago; porto d'arrivo delle granaglie era la svizzera Magadino da dove poi le merci proseguivano su carri, attraversando i passi del Gottardo, Lucomagno e San Bernardino. Sulla riva del fiume vi erano una quindicina di magazzini per l'ammasso dei cereali e risiedeva il \"commissario per la spunta dei grani\" che prendeva in carico i prodotti in arrivo quotidianamente e rilasciava la licenza di esportazione per il mercato di Laveno. \u00c8 infatti del 1786 il documento pi\u00f9 antico esistente presso l'Archivio Municipale di Sesto Calende e che riguardava l'istituzione di un mercato dei grani, bestiame ed altro da tenersi il mercoled\u00ec, come avviene ancora oggi.\nIl mercato si svolgeva attorno al porto, alla confluenza tra la strada postale del Sempione e il vecchio traghetto di Castelletto Ticino.\nNel 1869 al comune di Sesto Calende venne aggregato il soppresso comune di Oriano sopra Ticino. Nel 1919 era sede della 307\u00aa Squadriglia. Sesto Calende appartenne fino al 1927 al circondario di Gallarate della provincia di Milano; in tale anno entr\u00f2 nella neocostituita provincia di Varese. L'anno successivo fu aggregato a Sesto Calende il soppresso comune di Lisanza, e nel 1929 la localit\u00e0 di Lentate, gi\u00e0 frazione di Osmate-Lentate.\nMonumenti e luoghi d'interesse.\nAltri luoghi di interesse.\n\"Sass da Preja B\u00fcja\".\nIl \"Sass da Preja B\u00fcia\" (letteralmente: sasso di pietra scura) \u00e8 un grande masso erratico formato da talco scisti e serpentino, trasportato dai ghiacciai durante le glaciazioni, scolpito con molte incisioni dai popoli della prima et\u00e0 del ferro (II millennio a.C.). Vi si possono osservare soprattutto coppelle circolari ed altre forme, simboli di fertilit\u00e0, utilizzate per riti sacri. Si trova a circa 200 m dall'oratorio di San Vincenzo, verso la vicina collina morenica.\nQuesto megalito \u00e8 stato riconosciuto come Monumento naturale regionale di Preia Buia.\nL'Obelisco Garibaldino.\nInaugurato il 6 ottobre 1861, l'obelisco di Garibaldi era inizialmente posto nell'attuale Piazza Garibaldi dietro all'antica chiesa di San Bernardino, poi abbattuta. In seguito \u00e8 stato trasportato a met\u00e0 del lungo fiume in Viale Italia chiamato \"allea\" dai sestesi.\nIl monumento, costituito da granito rosa di Baveno, ha una base quadrata ed un piedistallo che, con quattro sfere di bronzo, originariamente proiettili raccolti dopo le battaglie del 1859, sostiene una piramide tronca alla cui sommit\u00e0 \u00e8 posta una stella bronzea a sette punte\nSulle facce dell'Obelisco si leggono 3 iscrizioni:\n\"Qui sbarcava Garibaldi co' suoi armati la notte 23 maggio 1859 per disperdere lo straniero.\"\n\"Queste zolle in Lombardia furono le prime che si bagnarono d'italo sangue nella guerra. 1859\"\n\"Qui il prode capitano C. De Cristoforis sfidava i perigli di non eguale tenzone con gli austriaci il 25 maggio 1859\"\nIndustrie storiche Sestesi.\nLa prima industria di Sesto, sorta agli inizi dell'Ottocento, \u00e8 la fabbrica di cordami di canapa Maioni che aveva sede presso il vecchio convento e che ha poi ospitato l'ex complesso SIAI-Marchetti.\nMa Sesto Calende entrer\u00e0 nelle prime statistiche industriali grazie al diffondersi dell'industria vetraria sul lago Maggiore che deve le proprie origini alla raccolta dei sassi bianchi del fiume Ticino (cogoli), ricchi di quarzo e che da secoli venivano commerciati fino a Murano per produrre quei vetri tanto lucidi. Nel 1871 venne fondata a Sant'Anna la prima vetreria industriale sotto la propriet\u00e0 di Angelo Bordoni, a cui poi si aggiungeranno i soci Antonio Mognoni, Vincenzo Bertoluzzi e Luigi Bonavia.\nIn paese si diffondono cos\u00ec i Maestri Vetrai che si costituiranno poi in cooperativa e che nel 1906 fonderanno una seconda vetreria, la VOF, Vetreria Operaia Federale, la cui storia industriale continuer\u00e0 fino al 1996 come AVIR.\nAnche l'indotto dell'industria vetraria di Sesto Calende dava lavoro a molti operai; come le ditte di Giovanni Brovelli e Antonio Bassetti che producevano imballaggi in paglia per damigiane e buste di paglia per bottiglie.\nL'industria meccanica era degnamente rappresentata dalle ditte Boidi e Astori, sviluppatesi durante il primo conflitto mondiale grazie alla produzione di proiettili.\nAl 1885 risale la prima fabbrica tessile cotoniera appartenente alla famiglia Bogni, mentre dal 1862 fino al 1935 era presente in paese una filanda di seta.\nMa la vera novit\u00e0 per Sesto e che caratterizz\u00f2 il suo sviluppo socio-economico fino a giorni nostri, fu l'avvento dell'industria aeronautica: nel 1913 il sestese Luigi Cap\u00e8, insieme a Domenico Santoni, costituiranno la \"Savoia. Societ\u00e0 Costruzioni Aeronautiche\" che nel 1915 diventer\u00e0 la Societ\u00e0 Idrovolanti Alta Italia (SIAI) che grazie alle capacit\u00e0 imprenditoriali della famiglia Cap\u00e8, alle commesse statali assicurate dal ministero dell'Aeronautica e dal genio progettuale dell'ing. Alessandro Marchetti, porteranno il nome di Sesto Calende ad essere famoso in tutto il mondo. Nel 1940 dava lavoro a ben 11.000 operai.\nGeografia antropica.\nLocalit\u00e0 abitate.\nFrazioni: Abbazia, Lentate Verbano, Lisanza, Mulini, Oneda, San Giorgio, Sciuino\nNuclei abitati: Cocquo, Loca, Oriano Sopra Ticino, Sant'Anna\nInfrastrutture e trasporti.\nFerrovie.\nLa stazione di Sesto Calende si trova sul punto di incrocio delle ferrovie Domodossola-Milano e Luino-Oleggio, ed \u00e8 divisa in due piazzali che servono le rispettive linee.\nSport.\nNell'ambito comunale sono presenti diverse associazioni che si occupano della formazione dei giovani atleti in diverse discipline:\nCucina.\nIl prodotto tipico del comune \u00e8 il \"Raviolo di Sesto Calende al Persico di lago\", \"Gamberi di fiume e menta\", Marchio Denominazione Comunale."}
{"id": "323381", "revid": "69794", "url": "https://it.wikipedia.org/wiki?curid=323381", "title": "Contrada della Tartuca", "text": "La Contrada della Tartuca \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) determina la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"Nuova divisione dei confini delle Contrade\", il territorio della Contrada della Tartuca \u00e8 delimitato dalle seguenti vie e palazzi:\nIl letterato Girolamo Gigli cos\u00ec riport\u00f2 nel suo \"Diario Sanese\", pubblicato postumo nel 1723:\nLe strade ai nostri giorni.\nL\"ospizio di Santa Lucia\" ai giorni nostri non esiste pi\u00f9. La \"strada dell'Ellera\" corrisponde a quella che attualmente \u00e8 via delle Cerchia; il termine \"Ellera\" identifica l'edera, pianta che cresceva lungo le mura altomedievali della via. L'attuale chiesa di Sant'Agostino (met\u00e0 del XIII secolo) \u00e8 stata pi\u00f9 volte restaurata ed ampliata nel corso dei secoli; nel convento intitolato al santo sono ospitati il liceo classico \"Enea Silvio Piccolomini\" ed il Convitto Tolomei.\nPresso le \"case de Padri della Rosa\" hanno sede dal 1816 l'Accademia delle Scienze di Siena e il Museo di Storia della Scienza. Il convento che originariamente era dimora della congregazione monastica cattolica dei Frati Camaldolesi della Rosa, \u00e8 stato trasformato in sede universitaria. La Porta Tufi (1325-1326) \u00e8 uno degli accessi al centro storico di Siena: \u00e8 attribuita all'architetto e scultore senese Agnolo di Ventura.\nL\"arco di Sant'Agostino\" fu porta della citt\u00e0 fino al 1325; dal 1730 (anno del \"Bando\") divenne il varco di accesso all'attuale Prato di Sant'Agostino, cio\u00e8 il piazzale alberato che costeggia la chiesa dedicata al santo. \"Via dei Maestri\" coincide con l'attuale via Tito Sarrocchi. La \"via delle Murella\", la cui toponomastica fa riferimento alla dimensione modesta delle mura medievali della cerchia, \u00e8 oggi denominata via Tommaso Pendola.\nL\"arco delle monache di Castelvecchio\" era l'arco del convento di Santa Margherita in Castelvecchio. \"Via di Castelvecchio\" ha conservato intatta la denominazione, cos\u00ec come la chiesa di San Pietro; \"via di Castelvecchino\" \u00e8 oggi il vicolo di Castelvecchio. \"Porta all'Arco\" era in origine inclusa nella cerchia delle mura: si trovava tra l'attuale via Tommaso Pendola e via del Casato di Sopra; tuttavia essa non esisteva gi\u00e0 pi\u00f9 al momento della pubblicazione del \"Bando\" nel 1730.\nIl territorio della Contrada della Tartuca, situato interamente all'interno del Terzo di Citt\u00e0, \u00e8 delimitato dalle seguenti vie e piazze:\nLa Tartuca confina con:\nOrigini.\nSebbene non esista assoluta certezza sulle esatte origini storiche delle Contrade di Siena, si sa comunque che la Contrada della Tartuca nacque all'interno della cosiddetta \"contrata di Castelvecchio\", la parte pi\u00f9 antica della citt\u00e0 di Siena, di probabili origini etrusche.\n\u00c8 accertato che gi\u00e0 nel Quattrocento e nel Cinquecento gli abitanti della zona di Castelvecchio erano soliti riunirsi per partecipare in Piazza del Campo alle \"cacce dei tori\" ed alle \"bufalate\", spettacoli antesignani del Palio di Siena corso con i cavalli. L'insegna della Contrada era di colore giallo e nero, e recava l'immagine di una tartaruga.\nPare che la Tartuca abbia avuto origine nel 1516, dall'unione delle Compagnie militari della \"Porta all'Arco\" e di \"Sant'Agata\". Tali Compagnie erano dei reparti della guardia civica, organizzati su base territoriale, e in ogni rione di Siena ne venne creata una. Erano una forma di corpo militare della Contrada, e ne facevano parte tutti i contradaioli maschi dai diciotto ai settanta anni. La prima fonte storica interna alla Contrada della Tartuca cita il 1516 come anno di origine:\nNon esistono dei riscontri documentali in grado di confermare l'autenticit\u00e0 del resoconto, tuttavia appare confermato che la Contrada della Tartuca sia nata sicuramente prima della caduta della Repubblica di Siena (1555). Il nome della Tartuca compare per la prima volta in un documento ufficiale nel 1560, nel quale si chiede che:\nLa Contrada non risulta invece citata nell'originale di una lettera di tale \"Cecchino Cartaio\" del 15 agosto 1546, indirizzata a \"madonna Gentile Tantucci\", nella quale \u00e8 descritta minuziosamente una \"caccia de' tori\" disputatasi in Piazza del Campo; il riferimento alla Tartuca apparve in una ristampa della lettera nel 1582.\nLe prime vere riunioni dei contradaioli tartuchini nel corso del Seicento avvenivano presso la chiesa di Contrada, che allora era la Chiesa delle Carceri di Sant'Ansano, dedicata ad Ansano di Siena Protettore della Contrada. La Tartuca cerc\u00f2 senza successo di acquistare la chiesa, di propriet\u00e0 dell'\"Opera del Duomo\" di Siena; per questa ragione venne poi comprata una casa in via delle Murella, sulla quale venne costruito l'attuale oratorio dedicato ad Antonio di Padova, nuovo Protettore della Contrada.\nRapporti con le Contrade.\nA partire dal Tardo Medioevo le Contrade di Siena iniziarono a rivaleggiare nelle cacce dei tori, nelle bufalate, fino ad arrivare al vero e proprio Palio corso con i cavalli.\nDa secoli, nel contesto del Palio, le Contrade intrattengono tra loro rapporti di amicizia, che comportano: scambi di visite e speciali onoranze, l'esposizione delle bandiere amiche nelle solennit\u00e0, reciproci aiuti in particolari circostanze. Le Contrade alleate sono dette \"aggregate\". Allo stesso modo, quasi ogni Contrada ha un'avversaria, con la quale non intrattiene alcun rapporto: anzi, in occasione del Palio l'antagonismo e le rivalit\u00e0 sono esaltati ancora di pi\u00f9.\nAlleanze.\nAttualmente le Contrade \"aggregate\" con la Tartuca sono quattro: Selva dal 1789; Leocorno dal 1815; Nicchio e Onda dal 1933.\nTuttavia la Tartuca, nel corso dei secoli, ha avuto altre Contrade \"aggregate\". L'Oca lo \u00e8 stata tra il 1933 e il 1975; tornando ancora pi\u00f9 indietro nel tempo, la Torre tra il 1689 ed il 1930. Con la Chiocciola, attuale unica rivale, ci fu addirittura un legame di alleanza a pi\u00f9 riprese: dal 1689 al 1814, dal 1820 al 1840, e infine dal 1847 al 1906.\nUno dei legami di aggregazione pi\u00f9 stretto ed efficace della storia del Palio di Siena fu il cosiddetto il \"T.O.N.O.\", dalle iniziali dei nomi delle quattro Contrade che lo componevano: Tartuca, Onda, Nicchio e Oca. Fu proprio questo nuovo patto di alleanza, insieme alla vittoria tartuchina nel Palio dell'Assunta del 1930, a causare lo scioglimento dell'alleanza plurisecolare con la Torre.\nIl \"T.O.N.O.\" mosse i suoi primi passi nel 1928, ma ebbe la sua definitiva consacrazione dopo il Palio di luglio del 1930, con la violenta rottura fra Onda e Torre. Gi\u00e0 nel 1928 i tre drappelloni furono conquistati da Oca, Nicchio ed Onda, poi dal 1930 al 1934 il \"T.O.N.O.\" lasci\u00f2 alle altre Contrade solo le briciole. Infatti, solo nel luglio del 1931 e del 1934 a vincere furono Aquila e Civetta. Per il resto fu un dominio incontrastato delle quattro \"aggregate\": nel 1933 arriv\u00f2 addirittura il \"cappotto\" della Tartuca, destinato a rimanere a lungo l'unico del Novecento. I risultati lusinghieri di questa alleanza lasciavano poco spazio ai dubbi: i meccanismi erano talmente consolidati da permettere alle dirigenze delle quattro Contrade di gestire gli accordi legati al Palio a proprio piacimento. Ma la fine dell'alleanza arriv\u00f2 la sera del 16 agosto 1934, al termine del Palio.\nAccadde che gi\u00e0 dalla \"tratta\" emersero i primi problemi: infatti i due barberi favoriti Folco e Ruello furono esclusi, e ci\u00f2 aument\u00f2 l'incertezza in maniera tale da non permettere agli strateghi del \"T.O.N.O.\" di delineare una strategia precisa. Le quattro decisero comunque di puntare sull'Oca, la quale montava il fantino \"Meloncino\", gi\u00e0 vincitore in luglio, sul cavallo Wally. Nonostante questi accordi, qualcuno nel Nicchio, con in testa il fantino \"Pietrino\", inizi\u00f2 a credere nelle possibilit\u00e0 di successo dello sconosciuto cavallo Lampo. In ogni caso la dirigenza nicchiaiola prefer\u00ec seguire una strategia che non aveva come obiettivo la vittoria, attenendosi agli accordi con il \"T.O.N.O.\". \"Pietrino\" si adegu\u00f2, non avendo alcuna intenzione di rinunciare ai soldi promessigli dall'Oca; ma alcuni contradaioli del Nicchio, vedendolo inizialmente fiducioso di Lampo, si convinsero che il fantino volesse tirare a vincere.\nLa \"carriera\" vide proprio Nicchio e Oca partire in testa: per quanto il cavallo del Nicchio parve nettamente superiore, \"Pietrino\" trattenne in maniera assai vistosa Lampo e all'ultima curva del Casato fece passare \"Meloncino\" e Wally, permettendo loro una comoda vittoria. I nicchiaioli, ormai certi della vittoria, reagirono in malo modo. Pietrino venne aggredito, in breve si scaten\u00f2 una rissa furibonda con gli ocaioli, e di l\u00ec a poco l'alleanza tra le due contrade venne rotta, trasformandosi in una vera e propria rivalit\u00e0 che fece crollare anche il \"T.O.N.O.\".\nNonostante queste vicende, la Tartuca mantiene le alleanze con Onda e Nicchio, stipulate ufficialmente nel 1933. Nemmeno il rapporto di \"aggregazione\" con l'Oca si ruppe: il legame tra le due Contrade si sciolse per\u00f2 nel 1975. Accadde infatti che nel corso delle prove antecedenti il Palio del 17 agosto (precisamente alla quarta prova) la Chiocciola e l'Oca decisero di scambiarsi il fantino: \"Valente\" pass\u00f2 all'Oca, \"Aceto\" alla Chiocciola. Tanto bast\u00f2 alla Tartuca per decidere di rompere l'alleanza.\nRivalit\u00e0.\nL'unica rivale della Tartuca \u00e8 la Chiocciola, la Contrada detta degli \"affogasanti\". La loro rivalit\u00e0 \u00e8 una fra le pi\u00f9 antiche e radicate della storia del Palio di Siena; ha la particolarit\u00e0 di essere stata interrotta e poi ripresa pi\u00f9 volte nel corso dei secoli. Come per altre rivalit\u00e0 esistenti tra le Contrade, anche questa ha le sue radici nelle discussioni sui confini territoriali: ne sono conferma alcune testimonianze di scontri tra le due Contrade risalenti anche al periodo antecedente il 1652.\nMa l'episodio pi\u00f9 eclatante avvenuto nel corso del XVII secolo \u00e8 datato 1686, e si lega al Palio del 28 luglio vinto dalla Giraffa. Durante la fase dell'assegnazione dei cavalli (la \"tratta\") scoppiarono gravi incidenti tra i contradaioli di Chiocciola e Tartuca tantoch\u00e9 inizialmente le autorit\u00e0 cittadine vietarono alle due Contrade di partecipare al Palio, gravandole anche di una pena pecuniaria di 100 lire. Fu il cardinale Francesco Maria de' Medici a revocare la disposizione, per paura di ulteriori gravi incidenti, alla condizione che le comparse delle due Contrade entrassero in Piazza del Campo non armate, come invece era consuetudine in quel periodo.\nIl rapporto conflittuale si risolse ufficialmente gi\u00e0 tre anni dopo: infatti nel 1689 Tartuca, Chiocciola e Torre stipularono un accordo di alleanza, al quale cento anni dopo si aggiunse la Selva (alleata sia con la Chiocciola sia con la Tartuca). Il 13 giugno i due popoli celebrarono insieme il santo patrono della Tartuca Antonio di Padova; addirittura dopo il Palio del 16 agosto 1701, con Chiocciola prima e Tartuca seconda, comparse e Capitani delle due Contrade (pi\u00f9 rappresentanti della Torre) si recarono presso la chiesa dell'Oca organizzatrice di quel Palio, per omaggiarla cantando un solenne \"Te Deum\".\nDurante il XVIII secolo le due Contrade mantennero fede all'alleanza; tutto mut\u00f2 nel secolo successivo, a partire dal Palio dell'agosto 1814: quel giorno il fantino della Tartuca Niccol\u00f2 Chiarini detto \"Caino\", fu preso a nerbate e fermato per un giro dal fantino della Chiocciola, Giovanni Simoncini detto \"Belloccio\". Da ci\u00f2 scaturirono gravi disordini tra i contradaioli, con i tartuchini che arrivarono a dare fuoco allo stemma dell'ormai ex alleata Chiocciola. Il culmine delle tensioni si ebbe durante il Palio del 16 agosto 1820, quando i fantini delle due Contrade (Francesco Morelli detto \"Ferrino Maggiore\" della Tartuca, Adamo Bracali detto \"Il vecchio\" della Chiocciola) scesero da cavallo e si nerbarono per tutta la durata della corsa, finch\u00e9 non caddero esausti. La situazione di estrema tensione e la pressione delle autorit\u00e0 cittadine costrinsero le dirigenze delle due Contrade a trovare un accordo di alleanza, che venne sancito ufficialmente nell'ottobre 1820 con un banchetto di diciotto contradaioli, nove per ciascuna Contrada.\nLa calma dur\u00f2 per vent'anni: la rivalit\u00e0 fu ufficializzata nuovamente dopo il Palio del 16 agosto 1841. Quel giorno il fantino tartuchino Giuseppe Brandani detto \"Ghiozzo\" spinse gi\u00f9 da cavallo il celebre \"Gobbo Saragiolo\" della Chiocciola. Erano anni nei quali la Tartuca era fortemente osteggiata dalla popolazione per via dei suoi colori, troppo simili a quelli della Casa d'Asburgo. Nell'agosto 1856 il fantino del Drago Donato Partini detto \"Partino Minore\", prese 25 lire per fermare la Tartuca, montata dal favorito Francesco Bianchini detto \"Campanino\"; nel luglio 1857 lo stesso \"Partino\", questa volta nella Lupa, nerb\u00f2 violentemente il fantino tartuchino Gaetano Bastianelli detto \"Gano di Catera\", sotto compenso di 45 lire. In quegli anni invece la Chiocciola centr\u00f2 ben sei vittorie in nove anni (tra il 1850 e il 1858).\nI rapporti ufficiali tra Tartuca e Chiocciola furono altalenanti tra continue riconciliazioni e conflittualit\u00e0. Ma dalla seconda met\u00e0 dell'Ottocento la Chiocciola entr\u00f2 in crisi: rimase infatti all'asciutto dal 1888 al 1911. Proprio nello stesso periodo ci fu una vera e propria ascesa della Tartuca, che trionf\u00f2 in sei occasioni tra il 1889 e il 1910. Anche per queste ragioni i rapporti peggiorano pesantemente, nonostante la rivalit\u00e0 fosse stata sospesa ufficialmente nel 1866. Il 6 agosto 1891 venne stipulato un accordo di non belligeranza, che per\u00f2 ebbe scarso successo.\nIl 1904 fu un anno particolarmente complicato per le due rivali. In luglio la Tartuca perse il Palio all'ultimo istante: \"Picino\" venne beffato in volata dal rivale \"Nappa\" della Pantera. In agosto lo stesso \"Picino\" cambi\u00f2 clamorosamente contrada, passando alla rivale Chiocciola; il suo Palio dur\u00f2 poco: fu nerbato pesantemente da \"Zaraballe\", fantino ingaggiato dalla Tartuca con il solo fine di impedire il successo della rivale. Il 16 agosto 1906, dopo la vittoria dell'Aquila, la Chiocciola divenne \"nonna\" e gli sfott\u00f2 tartuchini contribuirono ad alimentare i contrasti tra le due Contrade. Dopo la vittoria tartuchina dell'agosto 1910, e i nuovi incidenti che seguirono, divenne ancora una volta ufficiale una rivalit\u00e0 che ormai era vissuta da entrambe le fazioni.\nNel 1915 ci fu l'ultimo tentativo di riappacificazione, non andato per\u00f2 a buon fine. Dopo la sospensione a causa delle vicende belliche, la rivalit\u00e0 tra Tartuca e Chiocciola riprese vitalit\u00e0. Nell'agosto 1924 \"Picino\" diede avvio ad un periodo d'oro per la Chiocciola: seguirono infatti le vittorie di \"Cispa\" nell'agosto 1925 e 1926. La risposta della Tartuca non si fece attendere, e nel corso degli anni trenta domin\u00f2 le sorti del Palio grazie all'alleanza con Oca, Nicchio e Onda: il gi\u00e0 citato \"T.O.N.O.\".\nNell'agosto 1938, dopo lo scioglimento del \"T.O.N.O.\", la rivalit\u00e0 fra Chiocciola e Tartuca si arricch\u00ec di un nuovo capitolo: la Tartuca era ampiamente favorita grazie al fantino \"Ganascia\" sul cavallo Ruello, al contrario la Chiocciola si presentava con \"Tripolino\" sul modesto barbero Sansano. Contro ogni pronostico vinse la Chiocciola dopo dodici anni di astinenza; nella Tartuca si apr\u00ec una crisi nera: l'idolo \"Ganascia\" fu duramente contestato dai tartuchini, venendo accusato di aver fatto poco per impedire la vittoria della rivale. Si interruppe cos\u00ec il rapporto all'apparenza inscindibile tra il fantino e la contrada di Castelvecchio. Il 2 luglio 1949 la Tartuca era ancora tra le favorite, con \"Ciancone\" sul forte cavallo Piero. La Chiocciola si present\u00f2 al canape con Eletto Alessandri detto \"Bazza\", sulla \"brenna\" Lirio. A sorpresa, come undici anni prima, fu la Chiocciola a vincere, beffando la favorita Tartuca.\nMa all'alternarsi di vittorie e periodi bui, tra le due rivali, la Tartuca rispose nel 1951 con \"Ciancone\", dopo un digiuno di diciotto anni, bissando poi nel 1953 con \"Ranco\". Nel 1957 il destino fu beffardo per la Tartuca: durante le prove si infortun\u00f2 \"Il Biondo\", fantino della Chiocciola, ed al suo posto la dirigenza scelse \"Vittorino\", appena scartato dalla Tartuca (gli fu preferito \"Mezz'etto\"). Fu \"Vittorino\" a vincere, con il fantino tartuchino caduto da cavallo.\nNella seconda met\u00e0 del Novecento anche i fantini contribuirono ad alimentare la rivalit\u00e0 tra Tartuca e Chiocciola. Negli anni sessanta inizi\u00f2 infatti il duello fra due fantini quasi omonimi: Leonardo Viti detto \"Canapino\" e Antonio Trinetti detto \"Canapetta\". Il primo esord\u00ec nella Chiocciola, correndo due volte nel 1960 e poi nel 1964, prima di passare alla rivale per la quale corse dieci volte; il secondo fu fantino della Tartuca in cinque occasioni, per poi correre nella rivale sette volte, con due vittorie.\nNel 1972 fu \"Aceto\" su Mirabella a vincere per la Tartuca, e quella sar\u00e0 l'ultima vittoria della Contrada fino al 1991. Per la contrada di Castelvecchio inizi\u00f2 un altro periodo di crisi, corrispondente ad uno eccezionale per la rivale Chiocciola: vittorie ad agosto 1975, luglio 1976, agosto 1982. Nel 1983 ci fu l'ennesimo scontro in Piazza tra le rivali: in agosto, durante le fasi della mossa, \"Ercolino\" correva per la Tartuca esclusivamente per ostacolare \"Bazzino\" della Chiocciola. Il fantino tartuchino non moll\u00f2 mai il suo rivale, condizionandolo in maniera decisiva al punto da costringerlo a bloccarsi al canape, protestando vanamente a nerbo alzato. Mentre la Giraffa vinceva il Palio con \"Moretto\", chiocciolini e tartuchini erano gi\u00e0 scesi in pista per azzuffarsi. A causa del suo comportamento, Adolfo Manzi detto \"Ercolino\" fu squalificato per sei Palii.\nUn altro anno critico nella storia della rivalit\u00e0 tra Tartuca e Chiocciola fu il 1991. Per il Palio del 2 luglio la Tartuca, senza vittorie da diciannove anni, era la favorita della vigilia grazie all'accoppiata \"Cianchino\" - Uberto. La Chiocciola, che all'ultimo momento prefer\u00ec \"Falchino\" a \"Bastiano\", correva con l'obiettivo di impedire la vittoria della rivale. Alla mossa la situazione fu paradossale, con il Nicchio di rincorsa che rimase fermo non vedendo mai la propria rivale Montone in difficolt\u00e0 al canape, e con la Chiocciola ad ostacolare costantemente il corretto allineamento della Tartuca. Per queste ragioni il Palio venne rinviato al giorno successivo. Poco cambi\u00f2: il duello \"Cianchino\"-\"Falchino\" si fece subito aspro, con il fantino chiocciolino che obblig\u00f2 il rivale ad una partenza difficoltosa nelle ultime posizioni. \"Cianchino\" inizi\u00f2 per\u00f2 a recuperare posizioni, riuscendo a vincere superando \"Il Bufera\" della Lupa all'ultima curva di san Martino.\nNell'agosto 1997 la Tartuca replic\u00f2 lo storico ostacolo messo in atto nel 1983 da \"Ercolino\". Il protagonista fu \"Bucefalo\", che aveva il compito di fermare il rivale \"Trecciolino\". Nonostante la caduta al canape, \"Bucefalo\" mise in atto un'azione di disturbo in modo continuo e determinato. L'azione riusc\u00ec, ma il fantino tartuchino venne squalificato per venti Palii a causa della sua condotta. La Chiocciola sapr\u00e0 prendersi la rivincita nell'ultimo scontro tra le rivali del XX secolo, datato 16 agosto 1999, dopo diciassette anni di digiuno. Fu \"Massimino\" a vincere, con \"Il Bufera\" della Tartuca caduto alla terza curva di san Martino.\nAraldica.\nLo stemma attuale della Tartuca \u00e8 rappresentato da una tartaruga greca su terreno erboso, seminato di nodi di Savoia azzurri alternati con margherite bianche. Tuttavia nel corso dei secoli lo stemma ha subito radicali cambiamenti, fino ad arrivare al disegno attuale.\nI colori della Contrada vennero storicamente attestati per la prima volta nel 1582, anno della ristampa della famosa lettera realizzata nel 1546 da tale \"Cecchino Cartaio\", il quale descrisse minuziosamente una caccia dei tori disputatasi in Piazza del Campo. Secondo l'autore tutte le comparse entrarono in Piazza del Campo gridando l'insegna della propria Contrada e portando una \u00abgrandissima macchina\u00bb (una sorta di attuale carro allegorico) che aveva la forma dell'animale che le contraddistingueva. Cos\u00ec scrisse \"Cecchino Cartaio\" riferendosi ai tartuchini:\nUn documento del Comune di Siena datato 30 giugno 1701 conferma che i colori del giubbino dei fantini della Tartuca erano appunto giallo e nero. Nel breve periodo tra il 1714 ed il 1716 la Contrada sostitu\u00ec il nero con il rosso, anche se non c'\u00e8 generale unanimit\u00e0 sull'effettiva possibilit\u00e0 che questo cambio cromatico si sia verificato.\nL'immagine della tartaruga apparve per la prima volta nello stemma della Contrada solamente nel 1717, in occasione del Corteo storico antecedente il Palio straordinario del 2 luglio, indetto per celebrare la visita a Siena di Violante Beatrice di Baviera. La Tartuca si present\u00f2 al Corteo con un carro trionfale, e lo storico ed erudito Giuseppe Maria Torrenti (1680 ca. - 1726 ca.) riport\u00f2 la seguente annotazione:\nA partire dal Palio straordinario del 2 aprile 1739, indetto per celebrare la visita del Granduca di Toscana Francesco I di Lorena, la Tartuca present\u00f2 l'insegna con il giallo e il nero in parti uguali, con la tartaruga posta al centro in campo blu. Nel 1767 fu decisa una piccola modifica ai colori: in occasione del Palio straordinario del 14 maggio, i costumi dei monturati erano quasi esclusivamente gialli, con delle mostrine in nero. Un'altra piccola modifica avvenne tre anni pi\u00f9 tardi, quando si decise di aggiungere alcuni nastrini di colore turchino al giubbino del fantino, probabilmente per mero gusto estetico. Nel 1792 la bandiera sub\u00ec un altro piccolo cambiamento: vennero abbandonate le liste e fu introdotto il \"motivo a scacchi gialli e neri ed un poco di celeste\".\nDurante il periodo risorgimentale la Tartuca fu sempre al centro di aspre critiche da parte della cittadinanza senese, per via dei suoi colori troppo simili a quelli dei dominatori asburgici. La Tartuca veniva spesso accolta da sonori fischi all'ingresso in Piazza, e addirittura in pieno periodo di moti (1847) la Contrada non pot\u00e9 partecipare alla Festa Nazionale di Firenze, organizzata per un scambio di vessilli tra le citt\u00e0 del Granducato di Toscana, a causa delle sue insegne dal forte richiamo asburgico. Per queste ragioni, e per la fiducia nei confronti delle riforme concesse da Papa Pio IX, la Tartuca sostitu\u00ec il nero con il bianco: i colori dello stemma divennero analoghi a quelli della bandiera della Citt\u00e0 del Vaticano. Ma gi\u00e0 nell'agosto 1849 la Contrada si ripresent\u00f2 con le insegne del 1739, ricevendo la solita bordata di fischi da parte della Piazza.\nNegli anni seguenti il malcontento generale verso la Contrada ed i suoi colori non diminu\u00ec, finch\u00e9 nel 1858 i contradaioli tartuchini, esasperati dalla situazione, decisero di mutare i colori della Contrada: nel Palio del 16 agosto il fantino Gaetano Bastianelli, detto \"Gano di Catera\", indoss\u00f2 un giubbetto dai colori giallo e turchino. Il 15 dicembre dello stesso anno il Magistrato Civico accett\u00f2 ufficialmente che l'insegna della Contrada recasse una tartaruga su \u00abfondo giallo e turchino, a parti uguali, leggermente arabescata di nero\u00bb. Il 25 marzo 1859 la Comunit\u00e0 Civica deliber\u00f2 ufficialmente che i nuovi costumi dei monturati tartuchini fossero di colore giallo e turchino in parti uguali, senza pi\u00f9 gli arabeschi neri.\nLe manifestazioni di protesta comunque non cessarono, e la Tartuca si rifiut\u00f2 di correre il Palio del 16 agosto 1860. Nel 1861 la Tartuca torn\u00f2 a correre il Palio di Siena, grazie anche ad un nuovo clima politico dovuto alla nascita del nuovo Regno d'Italia in marzo. Vinse il 16 agosto di quello stesso anno, grazie al fantino Mario Bernini detto \"Bachicche\": fu la prima vittoria con i nuovi colori.\nL'attuale insegna della Contrada della Tartuca si complet\u00f2 nel luglio 1887, in occasione della visita a Siena (ed in particolare nel territorio tartuchino) di Re Umberto I e della consorte Margherita di Savoia. Per omaggiare i reali, la Contrada richiese la concessione di poter inserire nella propria insegna i simboli di Casa Savoia. La Consulta araldica del Regno d'Italia diede parere favorevole, e comunic\u00f2 la descrizione del nuovo stemma tartuchino:\nLo stemma attuale prese cos\u00ec forma: dieci margherite, undici nodi di Savoia, una tartaruga greca su sfondo giallo e turchino.\nVittorie.\nAlla Tartuca sono riconosciute ufficialmente dal Comune di Siena 48 vittorie e mezza, l'ultima delle quali ottenuta nel Palio straordinario del 20 ottobre 2018 con Andrea Coghe detto \"Tempesta\" su Remorex. Le vittorie che la Contrada si attribuisce sono invece 54 e mezza, poich\u00e9 considera valide sei vittorie ottenute nel corso del Seicento.\nLa \"mezza vittoria\" si riferisce al Palio del 16 agosto 1713, vinto a met\u00e0 con l'Onda.\nSeicento.\nLa prima vittoria che la Tartuca si attribuisce \u00e8 quella nel Palio dedicato alla Madonna di Provenzano del 15 agosto 1633: tale Palio non \u00e8 annoverato dal Comune nell'Albo delle vittorie del Palio di Siena, sebbene il Comune lo abbia riconosciuto ufficialmente il 14 febbraio 1896. La Contrada conserva ancora presso il proprio Museo il drappellone vinto nel 1633.\nNon riconosciute dal Comune sono le vittorie del 2 luglio 1638 e 1643, delle quali non si hanno documenti certi nemmeno dell'effettivo svolgimento.\nLa prima vittoria ufficialmente riconosciuta \u00e8 quella del Palio del 2 luglio 1651, al quale vi parteciparono quindici contrade. Il drappellone vinto era in tessuto damasco verde, del valore di 70 scudi, con rappresentati: lo stemma del Granduca Ferdinando II de' Medici, la \"Balzana\" (cio\u00e8 lo stemma di Siena) e la lupa capitolina. Nel Seicento la Tartuca vinse ancora nel 1678 e nel 1685; non furono le uniche vittorie, in quanto la Contrada vinse anche nel 1664, nel 1670 e nel 1682: tali vittorie non sono per\u00f2 ritenute ufficiali, nonostante la Contrada se le attribuisca.\nSettecento.\nIl Settecento si apr\u00ec per la Tartuca con una vittoria: il 2 luglio 1700 fu \"Savino\" (oste e proprietario del cavallo vincente, Grillo) a trionfare sul tufo di Piazza del Campo, in un Palio corso da tutte e diciassette le Contrade con cavalli propri.\nIl 1713 \u00e8 l'anno della \"mezza vittoria\", unico caso nella storia del Palio di Siena in cui la vittoria \u00e8 stata assegnata contemporaneamente a due Contrade. Il 16 agosto l'Onda vinse la corsa, ma il fantino Giovan Battista Pistoi detto \"Cappellaro\" si ferm\u00f2 a met\u00e0 del Palco dei Giudici; la Tartuca giunse seconda ma il suo fantino Giovan Battista Papi, detto \"Ruglia\", pass\u00f2 invece interamente il Palco. Ne nacque cos\u00ec un litigio tra i popoli delle due Contrade, in quanto i tartuchini asserivano che l'Onda non aveva compiuto un'azione obbligatoria da Regolamento. Data l'incertezza, l'assegnazione del Palio fu sospesa fino alla decisione dei giudici. Il verdetto fu emesso il 10 settembre, e si afferm\u00f2 che effettivamente la tesi tartuchina era corretta, e che da quel momento in avanti sarebbe stato squalificato chi non avesse passato per intero anche il Palco dei Giudici. Credendo tuttavia nella buona fede dell'Onda, i giudici assegnarono la vittoria ed il drappellone ad entrambe le contrade, e sempre tra le medesime divisero i 40 scudi di premio.\nLa Tartuca biss\u00f2 il successo nell'anno successivo grazie a Niccolaio Luti detto \"Ignudo\", ma da allora and\u00f2 incontro ad otto anni di delusioni. La Contrada ritorn\u00f2 al successo il 1\u00ba maggio 1722 nel Palio straordinario corso per la visita dei Principi di Baviera Carlo Alberto, Ferdinando Maria e Giovanni Teodoro. Ancora un successo nel 1725, in un Palio nel quale ben otto cavalli giunsero scossi: per la Tartuca vinse Jacomo Mazzini detto \"Cerrino\" su Bellafronte. Poi ancora otto anni senza successi, fino alle vittorie di Giuseppe Pistoi detto \"Figlio di Cappellaro\" nel 1733 e di Giuseppe Mazzini nel 1735. Fu allora che inizi\u00f2 il periodo pi\u00f9 lungo senza vittorie per la Tartuca: ventuno anni di attesa prima di poter vincere un drappellone. Si dovette infatti attendere il 4 luglio 1756 prima di vedere un altro successo tartuchino: artefici furono il fantino Antonio Vigni detto \"Luchino\" ed il Morello stellato di Giuseppe Vichi.\nNella seconda met\u00e0 del secolo arrivarono altre quattro vittorie: 1769, 1786, 1790 e 1797. Alla fine del Settecento le vittorie ufficiali erano 141/2, quelle che la Contrada si attribuiva erano 201/2.\nOttocento.\nCos\u00ec come il Settecento, anche l'Ottocento si apr\u00ec con una vittoria per la Contrada di Castelvecchio. Il 17 agosto 1800 fu Francesco Sucini, detto \"Polpettino\", a vincere montando un baio bruciato di propriet\u00e0 di Giuseppe Brecchi. La vittoria apr\u00ec un periodo d'oro per la Tartuca, che fino al 1817 vinse con costanza per altre sei volte, incluso un Palio straordinario corso con cavalli scossi nel 1809. Protagonista delle vittorie nel 1813 e nel 1817 fu il celebre Niccol\u00f2 Chiarini detto \"Caino\", uno dei fantini pi\u00f9 vincenti della storia plurisecolare del Palio di Siena.\nLa striscia di vittorie si interruppe bruscamente, e la Contrada rimase all'asciutto per diciannove anni. Fu grazie a Giovanni Brandani detto \"Pipistrello\" che il 3 luglio 1836 si torn\u00f2 a gioire a Castelvecchio: una vittoria netta, centrata grazie ad una gara di testa sin dalla prima curva di san Martino.\nLa Tartuca non riusc\u00ec a ritrovare la stessa costanza di vittorie dei primi due decenni del secolo, e la vittoria successiva arriv\u00f2 sette anni dopo con Francesco Bianchini detto \"Campanino\". Il periodo buio non era finito, e la Contrada rivinse dopo altri diciotto anni nell'agosto 1861, grazie a Mario Bernini detto \"Bachicche\": fu la turbolenta vittoria con i nuovi colori giallo e turchino.\nIl 20 agosto 1872 arriv\u00f2 la ventesima vittoria e mezzo, grazie a Pietro Locchi detto \"Paolaccino\". Dopo altri quattordici anni, il 4 luglio 1886 ebbe inizio un altro periodo fortunato per la Tartuca, analogo a quello vissuto agli inizi del secolo. Infatti Antonio Salmoria detto \"Leggerino\", sul cavallo Carbonello, regal\u00f2 la prima delle due vittorie che fecero conquistare il primo \"cappotto\" della storia tartuchina; il 16 agosto fu Pietro Fosci detto \"Pietrino d'Arezzo\" su Farfallina a bissare la vittoria del Palio di Provenzano. Il XIX secolo si concluse con altre quattro vittorie: nel 1889 e nel 1991 con Francesco Ceppatelli detto \"Tabarre\", nel 1895 con Ansano Giovannelli detto \"Ansanello\" e nel 1898 con Angelo Volpi detto \"Bellino\".\nLe vittorie totali conseguite dalla Contrada della Tartuca nell'Ottocento furono diciassette: tre in meno di Onda e Torre, le uniche ad aver vinto di pi\u00f9 nel corso del secolo. Al momento il totale di vittorie riconosciute alla Tartuca era di 311/2.\nNovecento.\nAnalogamente a quanto accaduto nei due secoli precedenti, anche all'inizio nel Novecento la Tartuca non tard\u00f2 a vincere: il 16 agosto 1902 fu il giorno del primo successo tartuchino di Domenico Fradiacono, detto \"Scansino\". La vittoria fu celebrata portando in giro per le vie contradaiole il drappellone appena vinto e quello vinto esattamente cento anni prima (grazie a Tommaso Felloni detto \"Bigg\u00e9ri\"). \"Scansino\" seppe ripetersi otto anni dopo, centrando la sua ultima vittoria in Piazza, la seconda nel secolo della Tartuca.\nIl Palio di Siena venne sospeso dal 1915 al 1918 a causa della Prima guerra mondiale, ma l'ultima vittoria prima della sospensione fu proprio tartuchina. A trionfare fu Aldo Mantovani detto \"Bubbolo\", il quale ricevette dalla Contrada il lauto compenso (per l'epoca) di 1.000 lire. Il ritorno alle corse non fu positivo per la Tartuca: dovette infatti attendere una nuova vittoria fino al 1930, grazie a Fernando Leoni detto \"Ganascia\".\nPrima che si rompesse definitivamente nel 1938 il rapporto con la Tartuca, il fantino di Monticello Amiata conquist\u00f2 il secondo \"cappotto\" della storia tartuchina: vinse infatti entrambi i Palii ordinari del 1933, montando entrambe le volte il cavallo Folco (all'esordio al Palio di Siena).\nNella \"carriera\" di luglio il binomio part\u00ec fulmineamente e in poche falcate stacc\u00f2 le rivali. Solo una contrada riusc\u00ec a tenere il passo della Tartuca: la Lupa, che montava il fantino Angelo Meloni detto \"Picino\", all'ultima corsa della sua carriera. Tra i due fantini si apr\u00ec una storica lotta a colpi di nerbo: Ganascia riusc\u00ec a resistere al meglio ai colpi e, grazie anche alla sua corporatura robusta, fece cadere l'avversario sul tufo. Liberatosi dell'ostacolo lupaiolo, \"Ganascia\" pot\u00e9 concludere al meglio la \"carriera\".\nIn agosto la fortuna baci\u00f2 letteralmente la contrada di Castelvecchio, riassegnandole di nuovo Folco. La dirigenza non ebbe dubbi nel richiamare \"Ganascia\"; ironia della sorte, l'avversaria pi\u00f9 temibile fu ancora la Lupa con il veloce barbero Ruello montato da Tripoli Torrini detto \"Tripolino\". A breve, dopo lo scatto iniziale del Montone, il Palio divenne una lotta a due tra Tartuca e Lupa, ma anche stavolta \"Ganascia\" e Folco furono imbattibili e raggiunsero primi il terzo e ultimo bandierino. A \"carriera\" conclusa il fantino venne ricompensato dalla Contrada con il mobilio per una nuova camera da letto.\nDopo la rottura dell'alleanza \"T.O.N.O.\" (il gruppo Tartuca, Oca, Nicchio e Onda) la Tartuca rimase a secco per diciotto anni (sebbene dal 1940 al 1944 ci fu la sospensione a causa della seconda guerra mondiale). Il 16 agosto 1951 rimedi\u00f2 Giuseppe Gentili detto \"Ciancone\": il fantino di Manziana aveva gi\u00e0 vinto il 2 luglio per la Pantera, e grazie alla vittoria al Palio dell'Assunta centr\u00f2 il proprio personale \"cappotto\". Due anni pi\u00f9 tardi la Tartuca vinse in luglio, grazie ad Albano Nucciotti detto \"Ranco\" su Tarantella. Nel giorno dell'addio al Palio di \"Ganascia\", \"Ranco\" seppe approfittare della caduta di \"Vittorino\" alla seconda curva di san Martino, conducendo la corsa fino alla fine.\nDopo quattordici anni, e ventinove Palii di attesa, la Contrada di Castelvecchio conquist\u00f2 il drappellone del 2 luglio 1967 per merito di Leonardo Viti detto \"Canapino\". La \"carriera\" non part\u00ec nel migliore dei modi per la Tartuca, che all'ingresso della Lupa di rincorsa era addirittura rigirata. Nonostante ci\u00f2 \"Canapino\" non si arrese e tent\u00f2 una disperata rimonta. In testa si alternarono Aquila e Bruco, finch\u00e9 una caduta generale port\u00f2 davanti la Lupa e rimise improvvisamente in corsa la Tartuca. Lupa e Aquila vennero sopravanzate all'inizio del terzo giro da Istrice e Civetta. L'epilogo della gara fu incredibile: i fantini di Istrice e Civetta, rispettivamente \"Tristezza\" e \"Bazza\", si ostacolarono a vicenda e alla curva di san Martino non riuscirono nemmeno a girare, finendo dritti verso il \"Chiasso Largo\". La Lupa torn\u00f2 in testa, ma lo stremato cavallo Danubio si ferm\u00f2 facendo cadere il fantino \"Canapetta\". A quel punto \"Canapino\" si ritrov\u00f2 incredulo al comando e con lo zucchino calato sugli occhi tagli\u00f2 il terzo bandierino regalando ai tartuchini un Palio che sembrava gi\u00e0 perso.\nIl 2 luglio 1972 fu il turno del \"Re della Piazza\" \"Aceto\". Dopo una iniziale caduta al canape durante le fasi della \"mossa\", il fantino sardo riusc\u00ec a partire bene, girando secondo alla prima curva di san Martino. Rimasto miracolosamente in groppa a Mirabella dopo una rischiosa curva del Casato, \"Aceto\" si port\u00f2 in testa e vi rimase fino all'inizio del terzo giro. A quel punto inizi\u00f2 un violento scontro a colpi di nerbate con \"Tristezza\" del Montone il quale prese la testa. La sorpresa avvenne all'ultima curva di san Martino: il cavallo del Montone si rifiut\u00f2 di girare e \"Aceto\" torn\u00f2 ancora davanti. L'ultimo attacco fu quello di \"Canapino\" della Lupa, ma il fantino tartuchino riusc\u00ec a spuntarla in volata, centrando la quarantunesima vittoria e mezza della storia di Castelvecchio.\nGli anni settanta e ottanta non regalarono altri successi, e la Tartuca dovette aspettare diciannove anni ed un giorno per un nuovo drappellone. Il 3 luglio 1991 il merito fu di Salvatore Ladu detto \"Cianchino\", allievo del plurivincitore \"Ciancone\". Ladu dovette fare i conti con la rivale Chiocciola, il cui fantino \"Falchino\" si preoccup\u00f2 di bloccarlo alla mossa. Ad approfittarne fu la Lupa con \"Il Bufera\" su Careca, che condusse per quasi tutta la \"carriera\" fino all'ultimo Casato. Qui \"Cianchino\", nel frattempo liberatosi dell'ostacolo di \"Falchino\", infil\u00f2 dall'interno il duo della Lupa ottenendo il suo sesto successo personale.\nIl XX secolo della Tartuca si chiuse con la vittoria del 16 agosto 1994 di Dario Colag\u00e8: \"Il Bufera\" su Delfort Song vinse alla quarta presenza consecutiva con la Contrada di Castelvecchio.\nNel corso di tutto il Novecento la Tartuca ha vinto dodici Palii, portando a 431/2 il computo totale di vittorie ufficiali.\nDuemila.\nLa prima vittoria tartuchina del nuovo millennio \u00e8 datata 16 agosto 2002, per merito di Luigi Bruschelli detto \"Trecciolino\", su Berio. L'accoppiata chiuse la \"carriera\" con il tempo di 1'13\"86, tra i pi\u00f9 veloci di sempre. Lo stesso \"Trecciolino\" seppe ripetersi dopo soli due anni su Alesandra, cavalla capace di tener testa ai due pi\u00f9 quotati Zodiach e Berio.\nUn'altra vittoria arriva il 2 luglio 2009: Giuseppe Zedde detto \"Gingillo\", alla sua decima esperienza in Piazza sul cavallo Gi\u00e0 del Menhir, \u00e8 riuscito a centrare il terzo successo del XXI secolo per la Contrada di Castelvecchio. Il 16 agosto 2010 la Tartuca centra ancora una vittoria, grazie al fatino Luigi Bruschelli detto \"Trecciolino\" sul cavallo Istriceddu.\nIn occasione del Palio straordinario corso il 20 ottobre 2018 per commemorare il Centenario della Prima guerra mondiale, la Tartuca vince grazie al cavallo scosso Remorex, montato al canape da Andrea Coghe detto \"Tempesta\". La Tartuca non vinceva uno straordinario dal 14 maggio 1809 ed \u00e8 la prima volta che vince con un cavallo scosso.\nGrazie ai cinque successi nel XXI secolo, le vittorie ufficialmente riconosciute alla Tartuca sono 481/2.\nStatistiche.\nLe seguenti statistiche sono aggiornate al Palio di Siena del 20 ottobre 2018 compreso."}
{"id": "323382", "revid": "39558", "url": "https://it.wikipedia.org/wiki?curid=323382", "title": "Guerra d'indipendenza algerina", "text": ""}
{"id": "323387", "revid": "125657667", "url": "https://it.wikipedia.org/wiki?curid=323387", "title": "Detmold", "text": "Detmold (in basso tedesco \"Deppelt\" o \"Deppeln\") \u00e8 una citt\u00e0 di abitanti della Renania Settentrionale-Vestfalia, in Germania. \u00c8 capoluogo del distretto governativo (\"Regierungsbezirk\") omonimo, e del circondario (\"Kreis\") della Lippe (targa LIP).\nDetmold si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\"). La cittadina si affaccia sulle rive della Werra, affluente del Weser, in una regione pittoresca, ricca di boschi. Fino al 1918 fu capitale del principato di Lippe, le cui antiche origini risalgono al secolo XII."}
{"id": "323388", "revid": "22356", "url": "https://it.wikipedia.org/wiki?curid=323388", "title": "Ceratosauridi", "text": ""}
{"id": "323390", "revid": "715366", "url": "https://it.wikipedia.org/wiki?curid=323390", "title": "Quartetto per archi n. 14 (Mozart)", "text": "Il Quartetto per archi in sol maggiore K 387 fu il primo dei sei quartetti dedicati ad Haydn (K 387, K 421, K 428, K 458, K 464, K 465).\nDagli ultimi quartetti mozartiani, a loro volta influenzati da quelli di Haydn (in special modo i quartetti russi op. 33), erano passati nove anni. Sotto la dedica si nascondeva ora la consapevolezza di aver superato il modello, al di l\u00e0 del debito pubblicamente riconosciuto. Come in Haydn, l'elaborazione tematica viene applicata ai quattro strumenti in modo indipendente, rendendo in tal modo possibile lo scambio dei temi tra le varie voci. Ma Mozart va oltre il modello, arricchendo la scrittura con una intensit\u00e0 contrappuntistica che si ispira piuttosto alla lezione di Bach e H\u00e4ndel e che non trova riscontro nei \"quartetti russi\".&lt;br&gt;\nL'\"Allegro vivace assai\" che apre il quartetto contiene soluzioni armoniche e polifoniche del tutto imprevedibili.&lt;br&gt;\nIl \"minuetto\" che costituisce il secondo movimento (come nei successivi quartetti K 458 e K 464) ha una densit\u00e0 espressiva che rimarr\u00e0 ineguagliata nell'opera di Mozart, fatto salvo forse il minuetto presente nella sinfonia n. 40. Esso inizia con una idea cromatica gi\u00e0 presente in un frammento del primo movimento, che viene mantenuta per tutto il brano.&lt;br&gt;\nIl successivo \"andante cantabile\" presenta un tessuto armonico messo alla prova da continue modulazioni e dissonanze.&lt;br&gt;\nIl \"finale\" \u00e8 il movimento pi\u00f9 ricco di passaggi contrappuntistici.&lt;br&gt;\nIl quartetto acquista coesione dalla presenza di incisi cromatici, esposti nella parte centrale e che riaffiorano nel finale.&lt;br&gt;\n\"Nobilt\u00e0 d'invenzione e purezza di sonorit\u00e0 sono le impronte peculiari di questa opera\" (Paumgartner)."}
{"id": "323392", "revid": "27723", "url": "https://it.wikipedia.org/wiki?curid=323392", "title": "Uccello del paradiso", "text": ""}
{"id": "323395", "revid": "1527148", "url": "https://it.wikipedia.org/wiki?curid=323395", "title": "Management buyin", "text": "Il management buyin, noto con la sigla MBI, \u00e8 un'operazione di acquisizione di un'azienda da parte di un gruppo di manager esterni all'azienda stessa (outsider) che assumono la figura di manager/imprenditore. \n\u00c8 generalmente un'operazione classificata come buyout, ovvero un'operazione finanziaria/industriale che vede un team manageriale affiancarsi a un financial sponsor, generalmente un fondo di private equity (e.g. un hedge fund), che mette a disposizione gran parte delle risorse finanziarie per acquisire l'azienda in oggetto.\nIl management buyin si pu\u00f2 pensare come l'opposto del management buyout (MBO), in cui il management della stessa azienda (insider) compra l'azienda tramite un acquisto di azioni (pu\u00f2 anche comprarne solo una fetta) sia per assumerne il controllo e godere dei profitti sottoforma di dividendi, sia per salvare un'azienda in dissesto fornendole nuova liquidit\u00e0 e eventualmente rinegoziando i crediti. Laddove sono i lavoratori a comprare la loro stessa impresa per salvarla dal dissesto finanziario o dall'insolvenza (altrimenti andrebbe in liquidazione) e rigenerarla, si parla di employee buyout.\nSiccome nel management buyout sono gli stessi manager insider a controllare la compagnia, essi stessi possono beneficiare del loro know-how da insider e delle loro stesse best practice per gestire al meglio la societ\u00e0. Ci\u00f2 non avviene nel management buyin, siccome un gruppo di manager outsider si sostituisce al management insider.\nI due tipi di acquisto da parte del management si possono combinare nel cosiddetto buy-in management buyout (BIMBO), in cui il management outsider si mette d'accordo con il management insider per acquistare insieme la societ\u00e0 e dirigerla insieme: ogni management contribuisce con il suo know-how, fermo restando che l'accordo deve esserci a monte e che le filosofie di gestione e i progetti in mente devono essere accettati da entrambi i management, altrimenti si creano dei conflitti ex-ante e ex-post con annesso schieramento dei lavoratori con una parte piuttosto che l'altra."}
{"id": "323396", "revid": "1527148", "url": "https://it.wikipedia.org/wiki?curid=323396", "title": "Management buyout", "text": "Il management buyout, noto con la sigla MBO, \u00e8 un'operazione di acquisizione di azienda da parte di un gruppo di manager interni all'azienda che assumono la figura di manager-imprenditori. Solitamente, questa operazione di acquisizione della propria societ\u00e0 in cui si lavora avviene comprando azioni e diventando i soci di controllo della societ\u00e0 stessa, con tutto il potere decisionale e il diritto di godere dei profitti/utili generati e distribuiti sottoforma di dividendi. Siccome sono sia soci che manager, questo doppio status incentiva i manager a gestire in modo diligente e non opportunistico la loro stessa societ\u00e0.\nIntroduzione.\nIl contesto in cui avviene di solito \u00e8 quello di salvataggio di una societ\u00e0 in dissesto finanziario o insolvente/in bancarotta per salvarla da una liquidazione e rigenerarla in primis tramite l'apporto di nuova liquidit\u00e0. Questa operazione, quando \u00e8 effettuata dai lavoratori per salvare l'azienda, si chiama employee buyout (MBO). In alternativa, avviene soltanto per una semplice questione di profitti. In tal caso, l'acquisto pu\u00f2 riguardare solo una parte dell'azienda che pu\u00f2 essere sana e solvente.\nIl gruppo di manager acquirenti viene generalmente affiancato da un financial sponsor, tradizionalmente un fondo di private equity, che fornisce gran parte delle risorse finanziarie per l'operazione (per esempio, pu\u00f2 essere supportato da un hedge fund).\nSiccome i manager da lavoratori diventano proprietari, quando avviene il management buyout hanno un ruolo maggiore ma anche un maggiore carico di responsabilit\u00e0 e di rischio di perdita dell'investimento. Se vi partecipano anche i manager operativi, da meri esecutori delle decisioni del top management (o senior management o top executives) devono diventare imprenditori e decisori. Nel caso peggiore, potrebbero non essere pronti a diventare decisori. Nel contesto di una societ\u00e0 in dissesto, i manager in pi\u00f9 hanno il compito di rigenerare l'azienda, eventualmente rinegoziando dei crediti gi\u00e0 esistenti (la rinegoziazione pu\u00f2 avvenire anche senza che avvengano buyout, pu\u00f2 evitare la procedura di insolvenza o liquidazione ma \u00e8 possibile se i creditori non sono molti e hanno interessi omogenei).\nIl management buyout pu\u00f2 essere preceduto da un conflitto di interessi e un problema di agency e opportunismo tra il management e gli azionisti, siccome potrebbero causare apposta delle perdite all'azienda per diminuire la performance, abbassarne il valore per poi comprarla a un prezzo pi\u00f9 basso. Simili problemi di agency sono comunque tamponati dall'apporto del diritto societario (e, nel caso della societ\u00e0 per azioni, dalla corporate law).\nParagone con il management buyin (MBI) e il buy-in management buyout (BIMBO).\nIl management buyout (MBO) non va confuso con il management buyin (MBI), che comunque funziona in modo molto simile: nel management buyin, il management di un'altra societ\u00e0 acquista una societ\u00e0 e si sostituisce in blocco al vecchio management, anche replicandone la struttura in modo fedele o quasi. Lo svantaggio del management buyin riguarda proprio il fatto che il management proviene da un'altra societ\u00e0: non ha una conoscenza della societ\u00e0 acquistata che ha un insider che ci ha lavorato anche per anni; in altre parole, esiste un'asimmetria informativa che ha bisogno di tempo per essere colmata e che i report e documenti prodotti per obbligo di information disclosure possono non essere sufficienti a colmare. Diverso \u00e8 il caso in cui i manager restano gli stessi o in cui avviene un rimpasto in cui parte dei manager viene cambiato e parte di esso rimane (e.g. quelli in posizione chiave in cui serve una conoscenza approfondita della compagnia o l'uso di know-how e di best practice \u00e8 necessario).\nNonostante il management buyout e il management buyin coinvolgono due management diversi (uno insider e l'altro outsider rispetto alla societ\u00e0 acquistata) e la presenza o meno di un'asimmetria informativa, i due tipi di buyout si possono combinare in una terza forma di acquisto da parte del management, ovvero il buy-in management buyout (BIMBO): in esso, il management insider e outsider si accordano e coordinano per acquistare insieme la societ\u00e0; una porzione si acquista tramite buyout, l'altra tramite buyin. Entrambi i management possono prendere decisioni, godere dei dividendi e eventualmente salvare un'impresa dissestata o insolvente dalla liquidazione. Se si utilizza un rimpasto tale per cui alcuni manager insider rimangono, si pu\u00f2 beneficiare del loro know-how, unito a quello nuovo dei manager outsider. L'acquisto pu\u00f2 avvenire sfruttando la leva finanziaria, cio\u00e8 ricorrendo al leveraged buyout LBO, che pu\u00f2 essere messo in atto da chiunque e aggiunge gravame agli asset della societ\u00e0.\nL'operazione BIMBO non avviene se nascono conflitti insolubili tra i due management in fase di accordo, ovvero in fase ex-ante rispetto all'acquisto. In pi\u00f9, i due management devono sapersi coordinare ex-post nel caso in cui nascano conflitti derivanti da visioni conservative in contrasto con visioni innovative, siccome un management \u00e8 insider e l'altro \u00e8 outsider. I lavoratori potrebbero schierarsi con l'una o l'altra fazione. Tuttavia, gi\u00e0 in fase di accordo si possono discutere le proprie visioni e progetti, trovare un accordo e eventualmente comunicarlo ai lavoratori anche raccogliendo feedback."}
{"id": "323397", "revid": "1444747", "url": "https://it.wikipedia.org/wiki?curid=323397", "title": "Puntatore (programmazione)", "text": "In programmazione, i puntatori sono tipi di dati che rappresentano la posizione (usando indirizzi di memoria) di elementi del programma come variabili, oggetti, strutture dati, sottoprogrammi.\nDescrizione.\nTipi di puntatore.\nNei linguaggi tipizzati, ogni puntatore ha un \"tipo\" ben definito, derivato dal tipo dell'oggetto puntato. Cos\u00ec, l'indirizzo di memoria di una variabile di tipo \"numero intero\" si dir\u00e0 essere di tipo \"puntatore a numero intero\", e questo sar\u00e0 considerato dal linguaggio come un tipo distinto da \"puntatore a carattere\" o altri tipi puntatore. Il tipo dell'oggetto puntato viene spesso detto tipo base del puntatore (con terminologia analoga a quella usata per gli array). I tipi puntatori possono essere impiegati anche nella dichiarazione di variabili (o in altri contesti analoghi). Per esempio, nel linguaggio C\n int n;\n char c;\ndichiara \"n\" come variabile di tipo \"int\" (numero intero) e \"c\" come \"char\" (carattere);\n int *pn;\n char *pc;\ndichiara \"pn\" come \"puntatore a intero\" e \"pc\" come \"puntatore a carattere\". Questi due tipi sono considerati dal linguaggio come distinti e (almeno in linea di principio, dato che nella pratica entrambi contengono un valore numerico indicante l'indice dello slot di memoria puntato), incompatibili; un assegnamento come\n pc = pn;\nverr\u00e0 segnalato dal compilatore come \"errore\".\nPuntatore \"null\".\nOgni linguaggio fornisce un valore \"speciale\" che pu\u00f2 essere assegnato a una variabile di tipo puntatore per indicare che essa non punta a nessun oggetto. Questo valore viene generalmente detto \"NULL\" (NULL), e spesso corrisponde al valore \"0\" (che di norma non rappresenta un indirizzo di memoria valido).\nPuntatori non validi.\nPer \"puntatore non valido\" si intende in genere una variabile di tipo puntatore \"non inizializzata\", ovvero alla quale non \u00e8 mai stato assegnato l'indirizzo di alcun oggetto. A seconda dei linguaggi e dei contesti, questo pu\u00f2 comportare che la variabile contenga un valore \"casuale\" oppure il valore \"null\".\nLa dereferenziazione di un puntatore \"non valido\" spesso genera un errore di sistema o un'eccezione. Nel caso peggiore (quello in cui il puntatore contiene un valore \"casuale\" che per\u00f2, fortuitamente, \"corrisponde\" a una locazione di memoria), essa potrebbe portare a una violazione grave della coerenza interna della memoria del programma, con risultati imprevedibili e non raramente disastrosi. Per questo motivo l'uso scorretto di puntatori pu\u00f2 portare a malfunzionamenti le cui cause sono molto difficili da individuare e correggere. Alcuni linguaggi tentano di limitare l'uso dei puntatori o addirittura di eliminarli completamente (un esempio in questo senso \u00e8 Java); all'eliminazione dei puntatori deve corrispondere in genere l'introduzione di altri meccanismi che consentano di ottenere risultati analoghi a quelli per i quali si usano solitamente i puntatori (le limitazioni imposte da Java all'uso dei puntatori, per esempio, sono controbilanciate dal suo meccanismo di \"garbage collection\").\nOperazioni sui puntatori.\nL'operazione fondamentale che si pu\u00f2 eseguire su un valore di tipo puntatore viene detta dereferenziazione (\"dereferencing\") oppure operazione di risoluzione del riferimento; \u00e8 rappresentata da un operatore unario che, applicato a un puntatore, produce come risultato l'oggetto puntato. Cos\u00ec, con riferimento all'esempio della sezione precedente,\n *pn = 3;\n(\" * \" \u00e8 il simbolo dell'operatore di dereferenziazione), assegna \"3\" alla variabile \"intera\" puntata da \"pn\".\nUn'altra operazione piuttosto comune relativa ai puntatori (non fornita da tutti i linguaggi) consente di ottenere un puntatore a una data variabile, ovvero calcolarne l'indirizzo; l'operatore corrispondente (anch'esso unario) viene spesso detto \"operatore indirizzo-di\". In C e in C++ questo operatore \u00e8 rappresentato dal simbolo \"&amp;\":\n pn = &amp;n;\nassegna al puntatore \"pn\" l'indirizzo della variabile \"n\". Finch\u00e9 \"pn\" manterr\u00e0 tale valore, qualsiasi uso del puntatore dereferenziato, come\n *pn = 4;\navr\u00e0 effetto sulla variabile \"n\" puntata da \"pn\".\nAlcuni linguaggi (in particolare della famiglia del C) forniscono un insieme supplementare di operazioni sui valori di tipo puntatore, pensati soprattutto per la navigazione all'interno di array; essi vanno sotto il nome di aritmetica dei puntatori.\nI puntatori possono essere usati anche per chiamare funzioni, in tal caso si parla di \"puntatori a funzione\". Supponiamo di avere 2 funzioni:\n int f1(double);\n int f2(double);\nallora \u00e8 possibile creare un puntatore a funzione in questa maniera:\n int (*pfunz)(double);\nA questo punto, si pu\u00f2 decidere di far puntare il puntatore pfunz o alla prima funzione f1, o alla seconda funzione f2:\n if (condizione)\n pfunz = f1;\n else\n pfunz = f2;\nPer invocare la funzione, basta dereferenziare il puntatore:\n int ris = *pfunz(4.2);\nTutto questo meccanismo \u00e8 valido solo se le funzioni hanno lo stesso tipo di ritorno e lo stesso numero di parametri dello stesso tipo.\nApplicazioni.\nL'uso di puntatori \u00e8 spesso necessario per costruire strutture dati dinamiche (dalla forma non prevedibile a priori e/o variabile nel tempo) come grafi, alberi, liste e cos\u00ec via.\nUn'altra applicazione classica dei puntatori consiste nel simulare il passaggio di parametri per riferimento in quei linguaggi che dispongono solo di passaggio di parametri per valore."}
{"id": "323398", "revid": "916185", "url": "https://it.wikipedia.org/wiki?curid=323398", "title": "Prigione", "text": "La prigione (anche carcere, penitenziario, dispregiativo gattabuia o \"galera\"), \u00e8 un luogo, generalmente sotto l'amministrazione diretta di uno Stato, in cui sono reclusi individui resi privi di libert\u00e0 personale in quanto riconosciuti colpevoli di reati per i quali sia prevista una pena detentiva.\nNegli Stati di diritto la detenzione ha luogo normalmente solo per irrogazione di tale pena a seguito di un processo; alcune categorie di soggetti possono essere rinchiusi nel luogo di detenzione anche per motivi e cause diverse.\nStoria.\nEt\u00e0 antica.\nLe prigioni nacquero verosimilmente al sorgere della civile convivenza nelle societ\u00e0 umane organizzate e svolsero inizialmente la funzione di allontanare dalla vita attiva e separare dalla comunit\u00e0 quei soggetti che il potere dominante considerava minacciosi per s\u00e9 e/o nocivi alla comunit\u00e0 stessa. Ne troviamo per esempio menzione nella Bibbia in Gn , quando Giuseppe, figlio di Giacobbe, fu arrestato dai fratelli e calato in una cisterna in attesa di essere venduto come schiavo. Le prime notizie di una certa precisione risalgono a fatti contenuti nella Bibbia, nella Grecia antica e nella civilt\u00e0 romana. Dell'antica Grecia funzionava il \"sofronistero\" dove erano rinchiusi i minorenni traviati, e il \"pritaneo\" dove fu rinchiuso Socrate, trenta giorni prima di ingoiare la cicuta.\nPresso i greci e i romani le prigioni erano composte da ambienti in cui i prigionieri erano protetti da un semplice vestibolo, nel quale, in taluni casi, avevano la libert\u00e0 di incontrare parenti e amici, anche al fine di fare versare un risarcimento alla vittima, che poteva portare a una cancellazione o mitigazione della pena. Il carcere, comunque, non veniva mai preso in considerazione come misura punitiva, in quanto esso serviva in linea di principio \"ad continendos homines, non ad puniendos\". Nel diritto romano il carcere era considerato un mezzo di reclusione preventiva in attesa della pena capitale o corporale; non esisteva quindi l'ergastolo. Tra le prigioni romane pi\u00f9 celebri si ricorda il carcere Mamertino che era riservato a coloro che si macchiavano di reati contro lo Stato, dove furono relegati tra gli altri gli apostoli Pietro e Paolo prima del martirio.\nMedioevo.\nI regni romano-barbarici introdussero la faida che autorizzava direttamente la vittima a rivalersi in qualsiasi misura sull'aggressore, anche nel senso che un guerriero forte e combattivo aveva sempre ragione. Nel sistema feudale alla vendetta privata si sostitu\u00ec la composizione pubblica; giudice era il feudatario con dominio sul territorio. A poco a poco al feudatario si sostitu\u00ec il potere prima comunale e poi del re; la carcerazione riapparve quindi prima di tutto come luogo di segregazione degli oppositori del monarca. Il senso era che, salvo che in casi eclatanti in cui era ritenuta opportuna una punizione esemplare, il re non voleva giustificare in un processo una carcerazione che tutti sapevano essere dettata solo da motivi politici.\nIl principio secondo il quale la pena deve essere espiata nelle carceri risale probabilmente all'ordinamento di diritto canonico, che prevedeva il ricorso all'afflizione del corpo per i chierici e per i laici che avessero peccato e commesso reati sulla base del principio che la Chiesa non ammetteva le cosiddette pene di sangue, se non nei casi ritenuti pi\u00f9 gravi, cio\u00e8 eresia e stregoneria, ossia alleanza con il demonio.\nEt\u00e0 moderna.\nPi\u00f9 tardi, con l'istituzione dell'inquisizione ecclesiastica fu introdotto il carcere a vita come strumento di espiazione morale della pena, ferma restando la possibilit\u00e0 della pena di morte per i reati ritenuti pi\u00f9 gravi. A Roma fu costruito nel 1647 il Palazzo delle Prigioni (tuttora visibile) Non mancarono, tuttavia, fecondi esempi di apostolato: Vincenzo de' Paoli (1581-1660), il quale fond\u00f2 l'ordine delle Figlie della Carit\u00e0, benemerite dell'assistenza, oppure Giuseppe Cafasso (1811-1860) che, per avere speso tutta la sua vita in favore dei detenuti, \u00e8 stato assunto a patrono dei carcerati.\nIl movimento illuminista, seguendo il filone rivoluzionario e grazie a esponenti come Immanuel Kant (1724-1804), Cesare Beccaria (1738-1794) e Gaetano Filangieri (1753-1788), elabor\u00f2 un nuovo sistema carcerario basato su principi morali, il libero arbitrio, l'integrit\u00e0 fisica e morale, l'istruzione e il lavoro. La pena, intesa come castigo e dolore, \u00e8 volta a contrastare non pi\u00f9 l'uomo ma il delitto come entit\u00e0 avulsa dal proprio autore. A causa degli austriaci fu edificato a Milano nel 1764 un carcere di tipo cellulare che si basava sull'isolamento dei detenuti.\nCon l'avvento della scuola positiva che si proponeva non solo lo studio del delitto in s\u00e9, ma anche e principalmente dell'uomo delinquente, furono pubblicati i dati sperimentali di eminenti antropologi quali Cesare Lombroso (1835-1909), Enrico Ferri (1856-1929) ed Enrico Pessina (1828-1916).\nIn epoca moderna in Francia e in Inghilterra si fece grande uso dei prigionieri come lavoratori forzati nelle colonie. Essi venivano in un primo momento venduti ai coloni come schiavi per un periodo (da 10 a 17 anni); quando i coloni sostituirono i detenuti con gli schiavi neri, meno costosi e pi\u00f9 abbondanti, i detenuti vennero venduti come schiavi di stato per l'esecuzione di opere pubbliche in luoghi impervi. Cessato il principio della schiavit\u00f9 e ridottosi molto l'uso della pena di morte i detenuti furono ammassati in isole, prima in lontane zone coloniali, poi in isole della madrepatria (famosissime Cayenna in Francia, Alcatraz negli USA e, in Italia, Asinara, Pianosa, Ventotene, ecc.) sino a quando nuove concezioni umanitarie e l'ostilit\u00e0 del personale di guardia verso tali sistemazioni non indussero a legare le prigioni al territorio.\nEt\u00e0 contemporanea.\nDagli anni 1980 si \u00e8 ha progressivamente abbandonata la prigione (e la multa) come uniche sanzione per la violazione delle leggi penali. Sono state introdotte un po' alla volta una serie di pene alternative alla prigione come la detenzione domiciliare, l'affidamento in prova al servizio sociale, e il lavoro volontario di pubblica utilit\u00e0.\nSin da allora l'Italia ha provveduto a depenalizzare una serie di fattispecie di reati minori, trasformandoli in illeciti amministrativi puniti solo con un'ammenda, anche se d'altro lato provvedeva sia a inasprimenti di pene per alcuni reati di particolare allarme sociale (mafia, favoreggiamento dell'immigrazione clandestina, stupro, evasione, ecc.) sia a istituire nuovi reati (atti persecutori, scambio elettorale politico-mafioso, nuove ipotesi di evasione fiscale, ecc.). Inoltre, \u00e8 stata limitata la possibilit\u00e0 di fruire dei benefici delle pene alternative ad alcuni reati (associazione di tipo mafioso, stupro di gruppo o di minore, estorsione, recidivi, ecc.) ed \u00e8 stata creata una normativa di particolare rigore per detenuti che facciano parte del crimine organizzato, come per esempio il regime previsto dall'articolo 41-bis dell'ordinamento penitenziario italiano.\nCaratteristiche del termine.\nIl termine \"carcere\" o \"prigione\" indica, nell'uso corrente, sia il luogo dove deve viene eseguita una pena, sia una particolare tipologia edilizia destinata all'esecuzione della pena stessa.\nNella terminologia tecnico-giuridica spesso si usano solo i termini \"carcere\" e \"istituto\", abbreviazione di \"istituto di pena\". Per definire la condizione di un condannato o di una persona comunque trattenuta si usa il termine \"detenuto\", talvolta con la specificazione \"intramurario\", se all'interno di un carcere, o \"extramurario\" se fuori dal carcere, per esempio per una pena alternativa. Si parla altres\u00ec di periodo intramurario ed extramurario o di trattamento intramurario o extramurario. Altre espressioni, anche relative alla pena, meno comunemente usate, sono \"bagno penale\", \"segrete\", \"reclusione\", \"ai lavori forzati\" e, con tono colloquiale, \"andare al fresco\" e \"in gattabuia\".\nIl termine \"prigione\" deriva dal latino \"prehensio\", che indica l'azione di prendere nel senso di catturare.\nIl termine \"carcere\" secondo alcuni deriverebbe dal latino \"coercere\" (cio\u00e8 costringere), secondo altri dall'aramaico \"carcar\" che significa \u00abtumulare\u00bb,riferendosi alla prassi di trattenere i prigionieri in cisterne sotterranee allo scopo di una pi\u00f9 facile vigilanza: a questo fa riferimento anche l'episodio biblico di Giuseppe, usanza ripresa in epoca medioevale con i locali allora definiti \"segrete\".\nIl primo significato di \"carcere\" fu quello di \"recinto\" e, pi\u00f9 propriamente al plurale, delle sbarre del circo, dalle quali erompevano i carri partecipanti alle corse; solo in un secondo tempo, assunse quello di prigione, intesa come costrizione o comunque luogo in cui rinchiudere soggetti privati della libert\u00e0 personale.\nEspressioni alternative.\nSpesso nel linguaggio comune vengono utilizzati diversi termini e/o locuzioni per riferirsi al concetto di \"carcere\".\nNel mondo.\nCina.\nIl \"Comitato centrale del Partito Comunista Cinese\" ha approvato la graduale abolizione dei campi di lavoro coatto e la riduzione del numero dei reati per cui \u00e8 prevista la pena di morte.\nItalia.\nNell'ordinamento penitenziario italiano una circolare del Dipartimento dell'amministrazione penitenziaria del 14 luglio 2013 ha innovato, rispetto alla tradizione di confinamento in cella del detenuto lungo tutto l'arco della giornata, introducendo la \u201csorveglianza dinamica\u201d: si tratta dell\u2019apertura delle celle per almeno 8 ore al giorno, adeguando il regime detentivo italiano a quello dei penitenziari anglosassoni ove l\"'institution lockdown\" \u00e8 un'eccezione che opera solo nell'imminenza di rivolte carcerarie o nelle analoghe situazioni di pericolo. Il Garante dei detenuti Mauro Palma ha in proposito sostenuto che \"le regole penitenziarie europee adottate dai Governi chiariscono che una persona, qualunque sia il regime di detenzione, deve stare almeno 8 ore fuori dalla cella\".\nGermania.\nI penitenziari si suddividono in:\nStati Uniti d'America.\nLe carceri negli USA sono statali e federali; nel primo caso sono gestite direttamente da ogni singolo Stato federato degli Stati Uniti d'America oppure da imprese private, fenomeno incrementato soprattutto a partire dal 1984 durante la presidenza di Ronald Reagan, e sono state pi\u00f9 volte al centro di casi e polemiche legate all'uso di violenza che le guardie adotterebbero nei confronti dei detenuti. \nRiguardo gli istituti federali ove si pu\u00f2 esser rinchiusi per aver commesso reati di rilevanza federale, il Federal Bureau of Prisons \u00e8 l'agenzia federale governativa, dipendente dal Dipartimento di Giustizia degli Stati Uniti, responsabile dell'assistenza, della custodia e del controllo delle persone incarcerate nei penitenziari federali. Sebbene lo United States Marshals Service si occupi del trasferimento dei detenuti, in vari Stati spesso accade che societ\u00e0 private possano essere incaricate di trasportare i prigionieri da una giurisdizione all'altra negli Stati Uniti. La principale \u00e8 la Prisoner Transportation Services, con sede a Nashville.\nLa popolazione carceraria negli Stati Uniti d'America \u00e8 inoltre la pi\u00f9 numerosa al mondo.\nSvezia.\nNel paese sono state prese diverse misure al fine di ridurre la detenzione carceraria, in favore dell'applicazione di pene alternative. Nel 2013 il governo svedese ha chiuso quattro carceri grazie al successo dell'adozione di tali sanzioni.\nDati statistici.\nGli Stati del mondo con il numero maggiore di detenuti in rapporto alla popolazione residente sono gli Stati Uniti d'America, seguiti dalla Cina; nell'Unione europea, rispetto alla popolazione residente, la Lettonia ha il numero maggiore di detenuti, mentre la Norvegia ne ha il minore. Ci sono poi casi particolari come la Citt\u00e0 del Vaticano, che non ha nessun detenuto.\nIn generale in Europa il rapporto tra numero dei detenuti e popolazione residente \u00e8 di poco maggiore che in Italia; \u00e8 per\u00f2 molto maggiore, anche il numero dei posti nelle prigioni, come maggiore \u00e8 generalmente il ricorso al lavoro in carcere, alle misure alternative alla detenzione; "}
{"id": "323403", "revid": "599013", "url": "https://it.wikipedia.org/wiki?curid=323403", "title": "Lbo", "text": ""}
{"id": "323434", "revid": "93436", "url": "https://it.wikipedia.org/wiki?curid=323434", "title": "Barbana (Croazia)", "text": "Barbana (in croato \"Barban\") \u00e8 un comune di 2.715 abitanti della Croazia, a poco pi\u00f9 di 10\u00a0km da Albona sulla strada tra Pola e Fiume.\nLa struttura medievale della cittadina \u00e8 tuttora ben conservata con mura, torri e porte. Vi si trova la chiesetta medievale di Sant'Antonio con campanile a vela e affreschi all'interno.\nStoria.\nNel 1937 parte del territorio comunale venne distaccato per costituire il nuovo comune di Arsia.\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono, per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Barbana \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nIl comune di Barbana, fino al 1945, presentava una maggioranza di abitanti di lingua croata, che costituivano la quasi totalit\u00e0 della popolazione delle campagne, mentre il centro cittadino aveva una maggioranza di lingua italiana. Secondo l'ultimo censimento del 2011 \u00e8 presente nel comune di Barbana una piccola minoranza autoctona di italiani composta da 17 persone, pari allo 0,62% della popolazione.\nCorsi d'acqua.\nfiume Arsa (\"Ra\u0161a\")\nLocalit\u00e0.\nIl comune \u00e8 diviso in 31 insediamenti (\"naselja\"), di cui il capoluogo \u00e8 \"Barbana\" con 218 abitanti (2011):"}
{"id": "323436", "revid": "1226", "url": "https://it.wikipedia.org/wiki?curid=323436", "title": "Management Buyout", "text": ""}
{"id": "323437", "revid": "30129", "url": "https://it.wikipedia.org/wiki?curid=323437", "title": "Management Buyin", "text": ""}
{"id": "323438", "revid": "1522738", "url": "https://it.wikipedia.org/wiki?curid=323438", "title": "Dignano (Croazia)", "text": " \nDignano (in croato \"Vodnjan\"; fino al 1945 \"Dignano d'Istria\"; in veneto \"Dignan\") \u00e8 una cittadina croata di 6.144 abitanti, situata nella regione istriana.\nGeografia.\nDignano sorge nell'Istria occidentale, a 12\u00a0km a nord di Pola. \nStoria.\nLa tradizione vuole che l'attuale Dignano sia il risultato dell'unione di sette ville, facenti parte dell'agro colonico di Pola. \u00c8 nota ancora in epoca romana come \"Praedium Athenianum\" e successivamente come \"Vicus Attinianum\" o \"Adinianum\".\nFu tra i territori sotto il dominio del Patriarcato di Aquileia come feudo dell'Abbazia di San Gallo di Moggio Udinese assieme a Portole. Nel 1213 l'abate di Moggio investe del feudo di Dignano d'Istria il nobile \"Walterpertoldo di Spilinbergo\". Successivamente segue le sorti dell'Istria: prima veneziana, poi asburgica e nel 1918 italiana.\nL'antica Attinianum era ristretta entro i limiti dell'odierna piazza del Popolo. Al centro della piazza si ergeva il castello. Il luogo era irregolare nella forma e aveva tre porte che permettevano l'accesso al castello e alla piazza: una si apriva verso le mercerie, un'altra portava alla contrada del Forno Grande e la terza era posta sul punto di unione delle contrade Portarol e Duomo.\nNel 1808 per ingrandire la piazza l'antico castello venne demolito e con le sue pietre vennero selciate le vie circostanti.\nLa popolazione della citt\u00e0 \u00e8 stata storicamente e compattamente di lingua e cultura italiana, ma nelle localit\u00e0 di campagna ad est della citt\u00e0 e a Peroi gli abitanti erano prevalentemente slavi. Dignano assieme a tutta l'Istria venne annessa all'Italia dopo la prima guerra mondiale. Dopo la seconda guerra mondiale e la cessione alla Jugoslavia, negli anni difficili tra il 1945 e il 1951 gran parte della popolazione esul\u00f2. L'esodo fu compensato da immigrazione proveniente da localit\u00e0 croate dell'Istria, ma anche da lontane regioni della Jugoslavia.\nSociet\u00e0.\nNonostante l'esodo del dopoguerra, resta una cospicua comunit\u00e0 di croati italiani (il 20% nel 2001, il 15% nel 2011), di cui alcuni usano ancora il dialetto istriota. La minoranza italiana \u00e8 concentrata soprattutto nel capoluogo (circa un quarto degli abitanti) e nella frazione di Gallesano (circa met\u00e0 degli abitanti).\nNell'ultimo decennio si sono stabilite a Dignano anche due consistenti comunit\u00e0 di bosniaci e di rom - quest'ultima, l'unica e la pi\u00f9 grande comunit\u00e0 rom dell'Istria, con una propria associazione (Associazione dei Rom dell'Istria) e un rappresentante in consiglio comunale nei posti riservati alle minoranze.\nAnche i montenegrini di Peroi sono una comunit\u00e0 storica di Dignano, avendo mantenuto per secoli religione ortodossa e costumi, con una propria associazione \"Peroj 1657\".\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Dignano \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nIl censimento austriaco del 1910 registrava nel comune catastale di Dignano 6087 abitanti, dei quali 5801 italiani (con l'esclusione degli attuali insediamenti di Gaiana, Gallesano e Peroi). Secondo l'ultimo censimento del 2011 \u00e8 presente nel comune di Dignano una consistente minoranza autoctona di italiani composta da 950 persone, pari allo 15,53% della popolazione che costituiscono la locale \"Comunit\u00e0 degli Italiani di Dignano\" e quello della \"Comunit\u00e0 degli Italiani di Gallesano \"Armando Capolicchio\"\" nella frazione. I sodalizi aderiscono all'Unione Italiana.\nGeografia antropica.\nIl comune di Dignano \u00e8 diviso in 4 insediamenti (\"naselja\"):\nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'autostrada A9 che unisce Pola alla frontiera slovena.\nFerrovie.\nDignano \u00e8 servita dalle stazioni di \"Dignano\" e \"Dignano Citt\u00e0\" della ferrovia istriana."}
{"id": "323442", "revid": "123345704", "url": "https://it.wikipedia.org/wiki?curid=323442", "title": "Agostino Barbarigo (doge)", "text": "Biografia.\nFiglio di Francesco Barbarigo e Cassandra Morosini, ebbe cinque figli dal matrimonio con Isabella Soranzo. Venne nominato podest\u00e0 di Verona nel 1478 e nel 1482 di Padova, e durante questo periodo gli mor\u00ec l'unico figlio maschio. Venne nominato provveditore delle terre del Polesine acquistando una notevole esperienza sia militare che politica che gli consentirono di gestire gli anni difficili che lo videro doge di Venezia.\nFu portato al potere dalla nuova nobilt\u00e0 nel 1486, eletto doge il 30 agosto, dopo la morte del fratello Marco, dopo una difficile elezione che lo contrappose a Bernardo Giustinian in seguito ai risultati ottenuti nella guerra contro Ferrara. \nNel 1495 organizz\u00f2 una coalizione anti-francese per scacciare Carlo VIII dall'Italia, obiettivo centrato grazie alla battaglia di Fornovo.\nDurante il suo dogato Venezia mir\u00f2 all'acquisto di capisaldi in Romagna ed in Puglia e venne annessa definitivamente l'isola di Cipro (1489).\nGuerra contro i Turchi (1499-1503).\nCon il sultano ottomano Bayezid II, successore di Maometto II, all'inizio i rapporti erano stati cordiali.\nMa dal 1492 iniziarono le difficolt\u00e0. Il sultano si offese per i dispacci cifrati che il bailo veneziano di Costantinopoli inviava al suo governo e gli intim\u00f2 di lasciare il paese in tre giorni. Ben presto la rottura delle relazioni diplomatiche sfoci\u00f2 in guerra aperta. I mercanti veneziani presenti a Costantinopoli furono arrestati (1499); i bosniaci entrarono in Dalmazia ed arrivarono fino alle porte di Zara.\nLe due flotte si scontrarono nelle acque di Navarino e, nonostante l'esito della battaglia risultasse incerto, Lepanto cadde nelle mani ottomane. Nel giugno 1499 Modone venne attaccata dal sultano in persona: dapprima oppose una buona resistenza, ma si arrese dopo poche settimane. Appena entrati gli ottomani massacrarono la popolazione senza piet\u00e0. Poco dopo anche Corone soccombeva a sua volta. Per la Repubblica di Venezia fu un colpo gravissimo, perch\u00e9 le due cittadine erano una base ed un rifugio per tutte le navi veneziane che vi facevano vela verso il Levante.\nLa guerra si protrasse ancora per quattro anni; la pace del 1503 sanc\u00ec per la Serenissima la perdita delle due fortezze e dell'isola di Santa Maura: a quel punto, Venezia in Morea non manteneva altro che Nauplia, Patrasso e Monemvasia.\nDopo la sua morte venne costituita l'istituzione degli \"Inquisitori sopra il Doge defunto\", che volle mettere un freno ai suoi successori perch\u00e9 non avessero il potere del Barbarigo, che aveva lasciato cattiva fama sul suo operato; questo port\u00f2 gli eredi a dover pagare una forte penale.\nAspetti culturali.\nDurante il suo dogato, iniziarono i lavori che dettero a Piazza San Marco alcuni dei principali monumenti che ancora la caratterizzano: nel 1494 si gettavano le fondamenta per la torre dell'Orologio e nel 1495 per le Procuratie Vecchie.\nIl 1\u00ba febbraio 1499 il doge inaugur\u00f2 l'Orologio sulla torre. Una statua del doge fu posta a fianco del leone di San Marco, simbolo della citt\u00e0 stessa, sulla parte superiore della facciata della torre. La statua fu, per\u00f2, distrutta dai francesi nel 1797, per rappresentare anche visivamente la fine della Repubblica. Per sua iniziativa fece costruire anche la Scala dei Giganti di Palazzo Ducale, dei fratelli Marco e Pietro Lombardo.\nFu committente di Giovanni Bellini per il ritratto del fratello Marco destinato alla Sala del Consiglio Maggiore (1486-1487) e per la \"Pala Barbarigo\" (1488)\nNella cultura di massa.\nCompare nel videogioco Assassin's Creed II"}
{"id": "323443", "revid": "52953", "url": "https://it.wikipedia.org/wiki?curid=323443", "title": "Scuna", "text": "La scuna (dall'inglese \"schooner\") \u00e8 un tipo di veliero a due o pi\u00f9 alberi, generalmente inclinati verso poppa, dotato di vele di diverso tipo. L'albero di maestra \u00e8 collocato a poppa ed \u00e8 pi\u00f9 grande e pi\u00f9 alto dell'albero di trinchetto posizionato a prua. Il pi\u00f9 classico armamento schooner \u00e8 a vele auriche.\nSebbene il termine \"schooner\" sia spesso tradotto in italiano con goletta, in quanto imbarcazioni molto simili, i due termini non sono propriamente sinonimi: lo \"schooner\" pu\u00f2 presentare anche tre alberi, e l'elemento caratterizzante \u00e8 dato dall'avere l'albero di prua pi\u00f9 basso degli altri alberi. La goletta \u00e8 caratterizzata dall'avere due alberi armati con vele auriche, nel caso di goletta a tre alberi, goletta a palo, l'albero pi\u00f9 piccolo \u00e8 quello di mezzana a poppa."}
{"id": "323444", "revid": "339392", "url": "https://it.wikipedia.org/wiki?curid=323444", "title": "Vodnjan", "text": ""}
{"id": "323448", "revid": "30129", "url": "https://it.wikipedia.org/wiki?curid=323448", "title": "Venture Capital", "text": ""}
{"id": "323449", "revid": "599013", "url": "https://it.wikipedia.org/wiki?curid=323449", "title": "Venture capital", "text": "Il venture capital, detto anche venture cap, \u00e8 l'apporto di capitale di rischio da parte di un fondo di investimento per finanziare l'avvio o la crescita di un'attivit\u00e0 in settori ad elevato potenziale di sviluppo, innovazione e attrattiva, anche se l'investimento \u00e8 rischioso (tale per cui un altro individuo o un'istituzione come una banca non lo intraprenderebbe). I target degli investimenti sono delle societ\u00e0, incluse le startup.\nL'investitore che mette a disposizione un fondo di venture capital, anche fondato da lui stesso e anche se non gestito/diretto da lui stesso, si dice venture capitalist (VC), da non confondere con l'angel investor anche se entrambi sono attori nella private equity financing. \nL'attivit\u00e0 di finanziamento tramite un fondo di venture capital viene detta venture capital financing o venture capital funding (mentre la controparte che riguarda l'angel investor viene detta \"angel investing\").\nStoria.\nAll'inizio del Novecento, Geroges Doriot, un francese emigrato negli Stati Uniti per laurearsi in economia e lavorare in una banca commerciale, ha fondato la prima compagnia di venture capital, la American Research and Development Corporation ARDC, che raccoglieva il denaro anche da gente comune e non solo da benestanti. Alcuni membri della ARDC fondarono simili compagnie, per esempio la Morgan Holland Ventures e la Greylock Ventures. Tra le prime societ\u00e0 sostenute dal venture capital financing si conta la Fairchild Semiconductor FCS, una celebre produttrice di semiconduttori. All'epoca, le tecnologie che produceva erano emergenti. \nNel 1938, Laurance S. Rockefeller hanno contribuito a finanziare la creazione di Eastern Air Lines e Douglas Aircraft, e la famiglia Rockefeller aveva vasti possedimenti in una variet\u00e0 di aziende. Nello stesso anno, Eric M. Warburg fonda EM Warburg &amp; Co., che finir\u00e0 per diventare Warburg Pincus, con investimenti in entrambe le operazioni leveraged buyout e capitali di rischio. \nLa famiglia Wallemberg ha fondato Investor AB nel 1916 in Svezia e sono stati i primi investitori in diverse aziende svedesi come ABB, Atlas Copco, Ericsson, ecc. nella prima met\u00e0 del XX\u00b0 secolo.\nUn atto storico legato allo sviluppo dei fondi di venture capital negli Stati Uniti \u00e8 l'approvazione dell'Investment Act del 1958, approvato cinque anni dopo l'istituzione della US Small Business Association. Nei due decenni successivi, il numero di fondi di venture capital \u00e8 aumentato ed \u00e8 nata la National Venture Capital Association.\nNegli anni '80, queste societ\u00e0 hanno subito perdite a causa dell'emergere di fondi di capital venture concorrenti al di fuori degli Stati Uniti. All'inizio degli anni 2000, esse hanno subito un duro colpo a causa della bolla delle dot-com (in questo periodo si aggiungono anche svariati scandali finanziari di grandi corporation, e.g. Enron, WorldCom, Parmalat...).\nDopo questo periodo di scandali, le attivit\u00e0 di venture capital financing sono tornate in piena attivit\u00e0, superando anche la crisi del 2008.\nDescrizione.\nUn fondo di venture capital investe principalmente in capitale finanziario nelle imprese che sono troppo rischiose per i mercati dei capitali standard o dei prestiti bancari.\nSpesso lo stesso nome \u00e8 dato ai fondi creati appositamente, mentre i soggetti che effettuano queste operazioni sono detti venture capitalist.\nNella maggioranza dei casi, i fondi necessari sono erogati da limited partnership o holding in aziende che per natura della attivit\u00e0 e stadio di sviluppo non risultano finanziabili dai tradizionali intermediari finanziari (come ad esempio le banche). Il venture capital \u00e8 una categoria del settore del private equity, che raggruppa tutte le categorie di investimenti in societ\u00e0 non quotate su un mercato regolamentato.\nL'investimento di venture capital si caratterizza per i seguenti elementi:\nUn fondo di venture capital \u00e8 disposto a sopportare il rischio a fronte di un rendimento futuro atteso altrettanto elevato. Storicamente il tasso di rendimento dei fondi di Venture Capital \u00e8 stato del 27% nel periodo 1980-2004, ma con un addossamento dei ritorni maggiori intorno a tre picchi: 1978-1980 (picco dei software), fine anni ottanta (picco delle biotecnologie), fine anni novanta-inizio anni duemila (avvento ICT e internet). Statisticamente i picchi di rendimento delle \"venture\" hanno anticipato di circa un anno il picco delle bolle speculative del mercato.\nMolte societ\u00e0 legate alla tecnologia dell'informazione sono nate grazie ad operazioni di venture capital come ad esempio Google, Facebook o per l'Italia Tiscali. Durante il ciclo di sviluppo borsistico degli anni 2000 la maggior parte del denaro che inizialmente venne fornito alle cosiddette societ\u00e0 \"dot-com\" derivava proprio da operazioni di venture capital.\nAll'interno dell'Unione europea, per operare una venture capital si necessita di un capitale sociale non inferiore a 2 milioni di euro indicizzato in societ\u00e0 per azioni o in accomandita per azioni.\nSi effettua richiesta presso la Banca d'Italia e dopo l'autorizzazione si \u00e8 soggetti al controllo della Consob, della commissione di Borsa Italiana e dell'antitrust sia italiano che comunitario.\nColui che riceve sostegno economico ed organizzativo deve aprioristicamente periziare l'opera di sua propriet\u00e0 patrimoniale, attivare fideiussioni creditizie presso banche d'affari e/o commerciali e fideiussioni assicurative presso compagnie di assicurazioni danni e creditizie.\nLa maggior parte degli operatori \"venture\" italiani, dopo il boom di fine millennio, hanno cessato l'attivit\u00e0, riqualificandosi come fondi d'investimento, spesso speculativi (fondo speculativo).\nUn particolare tipo di investimento, assimilabile al Venture Capital, \u00e8 il cosiddetto finanziamento collettivo, modalit\u00e0 di investimenti in cui il capitale necessario \u00e8 raccolto da un vasto numero di persone.\nStruttura (responsabilit\u00e0 e governance).\nLe societ\u00e0 di venture capital sono tipicamente strutturate come societ\u00e0 di persone, i soci accomandatari sono come i responsabili dell'azienda e hanno il potere di gestire fondi di venture capital siccome si riuniscono in un comitato (committee, se sono pi\u00f9 di un membro), selezionano la societ\u00e0 target (pu\u00f2 avere un progetto innovativo anche se rischioso o pu\u00f2 appartenere a un campo dalle buone probabilit\u00e0 di sviluppo e pu\u00f2 anche essere una startup di fascia nano-cap). L'investimento avviene attraverso la partecipazione azionaria, ovvero l'acquisto di azioni e obbligazioni (cio\u00e8 di security che permettono l'equity financing in corporate finance). Gli altri soci investitori che cedono il diritto di gestione al socio/soci accomandatari e contribuiscono a formare il fondo tramite versamenti sono detti soci accomandanti. Questi ultimi, nel caso in cui il fondo accumula debiti, hanno responsabilit\u00e0 limitata (ne rispondono nei limiti dei soldi nel fondo), mentre il socio accomandatario ha responsabilit\u00e0 illimitata siccome ne pu\u00f2 rispondere anche con il proprio patrimonio personale. La forma giuridica \u00e8 dunque quella di una societ\u00e0 in accomandita.\nNegli Stati Uniti, i fondi di venture capital sono solitamente strutturati come una societ\u00e0 a responsabilit\u00e0 limitata detta \"Limited partnership\" (LP), che corrisponde largamente alla societ\u00e0 in accomandita nell'ordinamento italiano. Il socio accomandatario, che ha responsabilit\u00e0 illimitata, si dice \"general partner\", mentre gli altri soci accomandanti, cio\u00e8 coloro che cedono il diritto di gestione, si dicono \"limited partner\". La limited partnership non \u00e8 una persona giuridica.\nStruttura dei fondi.\nLa maggior parte dei fondi di venture capital hanno una durata fissa di 10 anni, con la possibilit\u00e0 in pochi anni di proroghe per consentire alle aziende private ancora in cerca di liquidit\u00e0. Il ciclo di investimento per la maggior parte dei fondi \u00e8 in genere tra 3-5 anni, dopo di che l'attenzione e la gestione e fanno seguito agli investimenti in un portafoglio gi\u00e0 esistente. \nQuesto modello \u00e8 stato lanciato da fondi di successo nella Silicon Valley nel 1980 per investire in trend tecnologici in generale, ma solo durante il periodo di ascesa, e ridurre l'esposizione a rischi di gestione e commercializzazione di ogni singola impresa o il suo prodotto. \nIn tale fondo, gli investitori hanno un impegno fisso per esso che \u00e8 inizialmente finanziato e successivamente \"chiamato gi\u00f9\" dal fondo di venture. Ci sono sanzioni sostanziali per un socio accomandante (o investitore) che non riesce a partecipare al contributo nel capitale. \nNel momento in cui tutto il denaro \u00e8 stato raccolto, il fondo viene chiuso, e inizia il ciclo di vita di 10 anni. \nAlcuni fondi subiscono una chiusura parziale quando una met\u00e0 (o qualche altro importo) del fondo \u00e8 stata sollevata. L'annata si riferisce generalmente all'anno in cui il fondo \u00e8 stato chiuso e pu\u00f2 servire come un mezzo per stratificare i fondi di capitale di rischio per il confronto. \nQuesto mostra la differenza tra una societ\u00e0 di gestione di fondi di venture capital e fondi di venture capital gestiti da loro. \nDal punto di vista degli investitori, i fondi possono essere: \nFinanziamenti.\nOttenere il capitale di rischio \u00e8 sostanzialmente diverso da sollevare un debito o un prestito da un finanziatore. I creditori hanno il diritto legale di interessi su un prestito e rimborso del capitale, a prescindere dal successo o il fallimento di un'azienda. Il capitale di rischio \u00e8 investito in cambio di una quota di partecipazione nel business. In qualit\u00e0 di azionista, il ritorno del venture capitalist dipende dalla crescita e dalla redditivit\u00e0 del business. Questo ritorno \u00e8 generalmente guadagnato quando il venture capitalist \"esce\" vendendo le sue partecipazioni quando l'azienda viene venduta ad un altro proprietario. \nI venture capitalist sono in genere molto selettivi nel decidere quanto investire in un fondo. Questi ultimi sono pi\u00f9 interessanti a venture se hanno un eccezionale elevato potenziale di crescita, in quanto solo tali opportunit\u00e0 sono probabilmente in grado di fornire i rendimenti finanziari ed eventi, superati con successo entro i termini previsti (tipicamente 3-7 anni) che i venture capitalist si aspettano. \nI venture capitalist sono tenuti a nutrire le societ\u00e0 nelle quali investono, al fine di aumentare la probabilit\u00e0 di raggiungere una fase di IPO quando le valutazioni sono favorevoli. I venture capitalist di solito assistono in quattro fasi di sviluppo della societ\u00e0: \nDato che non ci sono scambi pubblici dell'annuncio di titoli, le societ\u00e0 private si incontrano con le societ\u00e0 di venture capital e altri investitori di private equity in diversi modi.\nSe una societ\u00e0 ha i capitalisti con qualit\u00e0 venture cercano un solido business plan, un buon team di gestione, investimenti e passione da parte dei fondatori, un buon potenziale per effettuare l'investimento prima della fine del loro ciclo di finanziamento, e indirizzare i rendimenti minimi superiori a il 40% all'anno, sar\u00e0 pi\u00f9 facile per raccogliere capitale di rischio.\nDifferenze geografiche.\nIl capitale di rischio, come industria, nata negli Stati Uniti, e le aziende americane sono state tradizionalmente le maggiori partecipanti nel venture con la maggior parte del capitale di rischio ad essere schierato in aziende americane. Tuttavia, sempre pi\u00f9, gli investimenti di altri stati in venture sono in crescita, e il numero e la dimensione del non -USA venture capitalist sono in continua espansione.\nIl capitale di rischio \u00e8 stato utilizzato come strumento di sviluppo economico in una variet\u00e0 di regioni in via di sviluppo. In molte di queste regioni, con settori finanziari meno sviluppati, il capitale di rischio ha un ruolo nel facilitare l'accesso ai finanziamenti per le piccole e medie imprese (PMI), che nella maggior parte dei casi non sarebbero ammissibili per ricevere prestiti bancari.\nNel 2008, a fronte di investimenti in fondi internazionali (13,4 miliardi di dollari investiti altrove), c'\u00e8 stata una crescita media del 5% nelle offerte di capitale di rischio al di fuori degli Stati Uniti, soprattutto in Cina e in Europa. Le differenze geografiche possono essere significative. Ad esempio nel Regno Unito, il 4% degli investimenti britannici va al capitale di rischio, rispetto a circa il 33% negli Stati Uniti.\nStati Uniti.\nI venture capitalist hanno investito circa 29,1 miliardi di dollari nelle 3752 piccole/medie aziende offerte negli Stati Uniti durante il quarto trimestre del 2011, secondo un rapporto della National Venture Capital Association. Gli stessi numeri per tutto il 2010 sono stati 23,4 miliardi di dollari nelle 3496 occasioni. Un sondaggio National Venture Capital Association ha rilevato che la maggioranza (69%) di venture capitalist ha previsto che gli investimenti di venture negli Stati Uniti avrebbero livellato tra $ 20- in 2007.\nSecondo un rapporto da Dow Jones VentureSource, il finanziamento del capitale di rischio \u00e8 sceso a 6,4 miliardi di dollari negli Stati Uniti nel primo trimestre del 2013, un calo dell'11,8% rispetto al primo trimestre del 2012, e un calo del 20,8 % dal 2011. Societ\u00e0 di venture hanno aggiunto 4,2 miliardi di dollari nei loro fondi di quest'anno, passando da 6,3 miliardi di dollari nel primo trimestre del 2013, ma fino a 2,6 miliardi di dollari nel quarto trimestre del 2012.\nMessico.\nL'industria del Venture Capital in Messico \u00e8 un settore in rapida crescita che con il sostegno delle istituzioni e dei fondi privati, si stima di raggiungere i 100 miliardi di dollari investiti entro il 2018.\nIsraele.\nIn Israele l'imprenditorialit\u00e0 high-tech e venture capital sono fiorite ben oltre la dimensione relativa al paese. Avendo ben poche risorse naturali, storicamente, Israele \u00e8 stato costretto a costruire la sua economia sulle industrie basate sulla conoscenza, la sua industria VC si \u00e8 rapidamente sviluppata e oggi ha circa 70 fondi di venture capital attivi, di cui 14 VC internazionali con uffici israeliani e ulteriori 220 fondi internazionali che investono attivamente in Israele. Inoltre, a partire dal 2010, Israele ha portato il mondo del capitale di rischio investito pro capite. Infatti Israele ha attirato $ 170 per persona rispetto ai 75 dollari negli Stati Uniti. Circa due terzi dei fondi investiti erano da fonti estere. Nel 2013 \u00e8 entrato Wix.com 62 e altre imprese israeliane sul Nasdaq.\nCanada.\nLe aziende tecnologiche canadesi hanno attirato l'interesse da parte della comunit\u00e0 di venture capital globale in parte come risultato di un generoso incentivo fiscale attraverso (SR &amp; ED) il programma di investimenti di credito d'imposta e della ricerca scientifica e dello sviluppo sperimentale. L'incentivo di base a disposizione di qualsiasi societ\u00e0 canadese di R &amp; S \u00e8 un credito d'imposta rimborsabile, che \u00e8 pari al 20 % di qualificazione. Poich\u00e9 le regole CCPC richiedono un minimo del 50% di propriet\u00e0 della societ\u00e0 canadese, gli investitori stranieri che desiderano beneficiare del 35% del credito d'imposta devono accettare la posizione di minoranza nella societ\u00e0, che potrebbe non essere desiderabile. Il programma di SR &amp; ED non limita l'esportazione di qualsiasi tecnologia o la propriet\u00e0 intellettuale che potrebbe essere stata sviluppata con il vantaggio di incentivi fiscali.\nIl Canada ha anche una forma abbastanza unica di generazione di capitale di rischio nel suo lavoro sponsorizzato da Venture Capital Corporations (LSVCC). Questi fondi, noti anche come \"Retail Venture Capital\" o Lavoro Sponsor Investment Funds (LSIF), sono generalmente sponsorizzati da sindacati e offrono agevolazioni fiscali da parte del governo per incoraggiare gli investitori al dettaglio per l'acquisto dei fondi. In genere questi fondi di Venture Capital al dettaglio investono solo in aziende dove la maggior parte dei dipendenti sono in Canada. Tuttavia, le strutture innovative sono state sviluppate per consentire a LSVCC di dirigere le societ\u00e0 controllate da canadesi in societ\u00e0 costituite in giurisdizioni al di fuori del Canada.\nSvizzera.\nMolte start-up svizzere sono spin-off universitarie, in particolare negli istituti federali di Losanna e Zurigo. Secondo uno studio della \"London School of Economics\" su 130 ETH di Zurigo, in 10 anni, circa il 90% di queste ultime sopravvisse ai primi cinque anni (solitamente i pi\u00f9 critici), con un IRR medio annuo di oltre il 43%.\nEuropa.\nL'Europa ha un grande e crescente numero di societ\u00e0 di venture attive. Il capitale raccolto nelle regioni, nel 2005, compresi i fondi di buy-out, ha superato 60\u00a0000\u00a0000\u00a0000 \u20ac, di cui \u20ac 12\u00a0600\u00a0000\u00a0000 sono stati appositamente stanziati per avventurarsi in nuovi investimenti. L'European Venture Capital Association include un elenco di imprese attive. Nel 2006 i primi tre paesi che ricevono il maggior numero di investimenti in venture capital sono stati il Regno Unito (515 quote per \u20ac 1\u00a0780\u00a0000\u00a0000), Francia (195 per un valore di \u20ac 875\u00a0000\u00a0000), e Germania (207 per un valore di \u20ac 428\u00a0000\u00a0000) secondo dati raccolti da Library House.\nGli investimenti europei in capitale di rischio nel secondo trimestre del 2007 sono aumentati del 5% per un valore di \u20ac rispetto al primo trimestre. Tuttavia, a causa di offerte di grandi dimensioni in investimenti early-stage, il numero di transazioni \u00e8 sceso del 20 % a 213. I risultati del secondo trimestre di investimento di capitale di rischio sono stati significativi in termini di investimenti early-stage, dove fino a \u20ac (circa il 42,8% del capitale totale) sono stati investiti in 126 offerte di inizio del early-stage (che comprendeva oltre la met\u00e0 del numero totale delle offerte). Nel 2007 il private equity in Italia \u00e8 pari a \u20ac 4.2B.\nNel 2012 in Francia, secondo uno studio del AFIC (Associazione Francese delle imprese VC), \u20ac 6.1B sono stati investiti attraverso 1.548 offerte (39% in nuove imprese, il 61% in nuovi cicli).\nA differenza degli Stati Uniti, le aziende dei media europei e anche i fondi sono stati, perseguendo un supporto per il modello di business del patrimonio netto, come una forma di investimento in capitale di rischio.\nAsia.\nL'India sta rapidamente recuperando terreno con l'Occidente nel settore del venture capital e una serie di fondi di venture capital hanno una presenza nel paese (IVCA). Nel 2006 la quantit\u00e0 totale di private equity e venture capital in India ha raggiunto 7,5 miliardi di dollari in tutto 299 offerte. Nel contesto indiano, il capitale di rischio \u00e8 costituito da investimenti in equity, ad alto rischio, o di imprese high-tech guidate tecnicamente e professionalmente da imprenditori qualificati. Viene anche definito come \"fornire seed\" e startup il finanziamento della prima fase. Si \u00e8 visto anche come una societ\u00e0 di finanziamento ha dimostrato lo stesso potenziale delle imprese straordinarie. Il capitale di rischio si riferisce a investimenti di capitale, netto e debito, entrambi i quali sono soggetti al rischio. Il rischio atteso \u00e8 molto elevato. Il settore del venture capital segue il concetto di \"alto rischio, alto rendimento\", l'imprenditorialit\u00e0 innovativa, basata sulla conoscenza del capitale umano e delle imprese ad alta intensit\u00e0 come venture capitalist investe nella finanza rischiosa per incoraggiare l'innovazione.\nLa Cina sta anche iniziando a sviluppare un settore del venture capital (CVCA).\nIl Vietnam sta vivendo i suoi primi venture capital stranieri, tra cui IDG Venture Vietnam ($100 milioni) e DFJ VINACAPITAL ($ 35 milioni).\nCorporate Venture Capital.\nPer Corporate Venture Capital (CVC) si indicano le attivit\u00e0 di investimento in capitale di rischio, secondo le stesse logiche del venture capital, da parte di un'azienda. Gli investimenti possono essere effettuati da una business unit dedicata oppure da una societ\u00e0 dedicata che risponde alla capogruppo e che si dedica esclusivamente alle attivit\u00e0 d'investimento: nel primo caso, i capitali utilizzati per le attivit\u00e0 d'investimento sono spesso provenienti dal capitale della capogruppo; nel secondo, viene attribuito un capitale alla societ\u00e0 separata, creando un fondo di corporate venture capital.\nIl CVC \u00e8 un'attivit\u00e0 che risale almeno agli anni '70 e Intel Capital \u00e8 stato uno dei primi esempi di questo genere di attivit\u00e0 da parte di una grande azienda. Altri esempi di fondi di cvc sono: Google Ventures, Dell Technologies Capital, Simon Ventures.\nDifferenza tra l'angel investor, il private equity fund e l'hedge fund.\nEsistono comunque altri tipi di fondo, come i fondi pensione, i mutual fund e gli exchange-traded fund ETF. Tutti e tre possono essere sia open-end fund che closed-end fund."}
{"id": "323450", "revid": "1318658", "url": "https://it.wikipedia.org/wiki?curid=323450", "title": "Afc", "text": ""}
{"id": "323451", "revid": "767487", "url": "https://it.wikipedia.org/wiki?curid=323451", "title": "Giudice di regata", "text": "Un giudice di regata, o per meglio dire, un Ufficiale di Regata (U.d.R.) \u00e8 uno dei soggetti responsabili della conduzione e del corretto svolgimento di una regata velica.\nNe esistono tre differenti tipologie:\nUn U.d.R. pu\u00f2 essere \"Aspirante\", \"Zonale\", \"Nazionale\", \"Internazionale\", \"Benemerito\"."}
{"id": "323452", "revid": "977364", "url": "https://it.wikipedia.org/wiki?curid=323452", "title": "Total Annihilation", "text": "Total Annihilation \u00e8 un videogioco strategico in tempo reale pubblicato dalla Cavedog nel 1997.\nGrafica dettagliata, abbondanza di edifici e unit\u00e0 nonch\u00e9 scenari variegati e missioni che bilanciavano azioni individuali e attacchi di massa costituirono i punti di forza del titolo, che raccolse numerosi premi fra il 1997 e il 1998. Nel febbraio 2004 ha guadagnato il primo posto nella top 10 di GameSpy per gli RTS.\nTrama.\nDue fazioni si scontrano oramai da quattrocento anni in una guerra che ha prosciugato le risorse della galassia e dei pianeti: i Core e gli Arm.\nI primi, un tempo pacifici governatori della Galassia, sono i fautori di un progetto che prevede il trasferimento della coscienza dal corpo biologico a un corpo robotico. La maggior parte di essi si \u00e8 sottoposta a questo trattamento ed ora i Core sono guidati da un potentissimo mainframe, chiamato \"Central Consciousness\" dislocato sul loro pianeta madre. Gli Arm sono invece tutti coloro che non hanno voluto sottoporsi a tale processo perch\u00e9 eticamente ingiusto e moralmente discutibile. Da questa divergenza nacquero tensioni fra le due fazioni e i Core spinsero per una accelerazione del processo in quanto \"essenziale per la sicurezza dei cittadini e della stabilit\u00e0 galattica\". Gli Arm non cedettero e la rivolta esplose in tutti i pianeti conosciuti.\nLa guerra presto degener\u00f2 in un conflitto millenario che decim\u00f2 la popolazione della galassia, lasciando soltanto i resti delle immense armate sparsi su innumerevoli mondi. L'odio non si \u00e8 mai spento in questi secoli di battaglie e per entrambe le fazioni ormai ci pu\u00f2 essere un solo modo per uscire da questo devastante conflitto, un solo modo ammissibile per concludere la guerra: la completa distruzione del nemico.\nSi badi che nella versione italiana dell'intro si parla di \"quattrocento anni di guerra\", mentre nella versione originale si parla di \"four thousand years of total war\", quattromila anni.\nModalit\u00e0 di gioco.\nGli scenari di battaglia prevedono deserti assolati, brulli scenari lunari, floride foreste, mondi di lava e di acciaio collegati fra loro da un sistema di teletrasporto interplanetario.\nIl gioco originale prevede intorno ai 25 livelli per fazione: per un raffronto, la campagna sovietica di (1996) ne comprende 14.\nIn seguito vennero pubblicate numerose espansioni, ufficiali e non, e ora ci sono migliaia di livelli realmente giocabili.\nLe risorse sono:\nComandante.\nIl gioco prevede la figura del Commander, un K-Bot che funge da unit\u00e0 di comando e controllo del campo di battaglia, trasportando uno zaino di materia-antimateria che fornisce energia nell'approvvigionare la fase di costruzione della base. Se il Commander viene danneggiato gravemente pu\u00f2 esserci una fuoriuscita dell'antimateria contenuta nel suo zaino, cosa che porta inevitabilmente ad un'esplosione che distrugge tutte le unit\u00e0 nelle vicinanze e il Commander stesso.\nOltre ad avere la capacit\u00e0 di costruire (o meglio nanocostruire) edifici di primo livello, il Commander dispone di un'arma altamente distruttiva denominata \"D-gun\" (pistola disintegratrice), con cui pu\u00f2 spazzar via i nemici sulla linea di fuoco. Lo scontro corpo a corpo fra due Commander porta quasi sempre alla loro completa distruzione (e a tutto ci\u00f2 che sta loro intorno).\nIl Commander ha la capacit\u00e0 di camminare sul fondo del mare, anche se in tal caso pu\u00f2 risultare particolarmente vulnerabile agli attacchi con torpedini.\nDa non sottovalutare la sua capacit\u00e0 di rendersi invisibile alle altre unit\u00e0, seppure con un grande dispendio di energia.\nArmamenti.\nOgni unit\u00e0/struttura possiede fino a 3 armi diverse con uno o pi\u00f9 punti di fuoco (come nel caso delle navi da battaglia che hanno cannoni al plasma a trinati). Gli armamenti spaziano da armi che sparano in linea retta (laser leggeri, laser pesanti, cannoni disintegratori o D-Gun; armi laser ad alta energia HELC, utilizzate da cecchini, torrette come la Doomsday Machine dei Core e l'Annihilator degli Arm); armi balistiche che si dividono in cannoni (mitragliatori al plasma, cannoni al plasma, cannoni al plasma a lunga gittata) e missili (razzi, missili guidati, razzi a decollo verticale, missili a decollo verticale, missili balistici). La fazione Arm predilige l'uso di armi balistiche come cannoni al plasma sui laser (impiegati praticamente solo nelle torrette) e mitragliatori, mentre la fazione Core predilige l'uso di laser.\nDi seguito sono riportate le descrizioni delle sole unit\u00e0 militari dell'Arm, in quanto quelle del Core sono quasi tutte equivalenti (in caso contrario viene comunque specificato).\nBattaglie aeronavali.\nLe innovazioni a cui precedentemente si \u00e8 accennato risultavano evidenti negli scontri navali ed aerei: rispetto alla macchinosit\u00e0 con cui precedenti RTS gestivano l'intervento di forze aeree (vedi ancora C&amp;C), Total Annihilation lasciava una libert\u00e0 di utilizzo dei velivoli e delle navi, nonch\u00e9 una variet\u00e0 dei medesimi, allora senza precedenti, permettendo azioni combinate di forze di tipo diverso.\nIl limite del titolo, comune ad altri RTS, \u00e8 nella gestione di ampie schiere di unit\u00e0 di diverso tipo, in cui per gli scontri decisivi si finisce per ripiegare o su attacchi di massa con ampie perdite sul campo, oppure su azioni fulminee di piccoli gruppi meglio controllabili (robot veloci come gli \"Zipper\" o squadriglie di elicotteri) con missioni specifiche.\nMotore grafico.\nRispetto ai predecessori il gioco vanta un motore grafico dettagliatissimo in cui sia il terreno che le unit\u00e0 vengono rese nelle tre dimensioni, pur lasciando inalterata la visuale fissa a \"volo d'uccello\" allora segno distintivo del genere. Il terreno in 3D influisce anche sull'azione di gioco: realisticamente, una posizione pi\u00f9 elevata garantisce una visuale maggiore ed una maggiore capacit\u00e0 di attacco e di difesa contro le unit\u00e0 pi\u00f9 a valle, tanto che poche unit\u00e0 o torrette difensive in punti strategici potevano fare la differenza.\nGli effetti luce come le esplosioni sono particolarmente ben resi, cos\u00ec come gli elementi del terreno come gli alberi, che esplodono letteralmente ai colpi di artiglieria oppure prendono fuoco lasciando sul terreno i tronchi abbrustoliti. La distruzione di una unit\u00e0 lascia sul campo il relativo rottame (anche in mare), da cui si pu\u00f2 estrarre metallo (o dietro cui, eventualmente barricarsi), tanto che i campi di battaglia pi\u00f9 contesi arrivano ad essere sommersi di ferraglia.\nMultiplayer.\nDato il ruolo chiave del Comandante nel gioco e la necessit\u00e0 di mantenerlo in vita (anche se questa regola poteva essere disattivata prima di avviare la partita), il multiplayer si trasformava spesso in una vera e propria caccia al Comandante, in cui questo si trincerava nella propria base in attesa degli attacchi in massa di unit\u00e0 nemiche (o di altri Comandanti abbastanza temerari).\nIl gioco prevedeva anche l'inserimento in squadre fisse ad inizio partita in alternativa al tutti contro tutti.\nAd oggi l'unico modo per giocare online a Total Annihilation \u00e8 attraverso GameRanger. A met\u00e0 2017 \u00e8 stato dato avvio alla Total Annihilation Escalation League, una ladder a cui possono partecipare tutti i giocatori. Almeno una volta l'anno, inoltre, viene dato il via a dei campionati con premi in denaro.\nMod.\nTotal Annihilation ha un ampio numero di giocatori coinvolti in attivit\u00e0 di modding che usano il forum ufficiale, www.tauniverse.com, come punto di ritrovo per condividere le loro creazioni e chiedere aiuto.\nSono presenti almeno una decina di mod ufficiali. La pi\u00f9 nota risulta essere \"Total Annihilation Escalation\", che, senza stravolgere l'aspetto originale del gioco, aggiunge numerose funzioni e unit\u00e0 nuove."}
{"id": "323455", "revid": "1226", "url": "https://it.wikipedia.org/wiki?curid=323455", "title": "Private Equity", "text": ""}
{"id": "323457", "revid": "729019", "url": "https://it.wikipedia.org/wiki?curid=323457", "title": "Stahlhelm, Bund der Frontsoldaten", "text": "Lo Stahlhelm, Bund der Frontsoldaten (tedesco per: \"Elmetti d'acciaio, Lega dei soldati del fronte\"), o pi\u00f9 brevemente Der Stahlhelm, fu un'organizzazione paramilitare nata in Germania al termine della Prima guerra mondiale durante la Repubblica di Weimar. Dopo il 1926 l'organizzazione sub\u00ec una evoluzione che la port\u00f2 da movimento paramilitare (\"Freikorps\") a movimento politico.\nStoria.\nFondati come \"Corpo Franco\" alla fine del 1918 dall'industriale ed ex ufficiale della riserva dell'esercito tedesco Franz Seldte a Magdeburgo, presero il nome dal giornale \"Stahlhelm\" edito dal Conte Hans J\u00fcrgen von Blumenthal, in seguito impiccato per la parte avuta nel complotto del 20 luglio 1944.\nDato il suo carattere originario di associazione di veterani, annoverava tra le sue fila numerosi reduci dal fronte di orientamento nazionalista e prevalentemente avverso alla Repubblica di Weimar. Le tendenze filo-monarchiche presenti agli esordi della organizzazione vennero via via scemando parallelamente al suo sviluppo politico. Dopo il fallito Putsch di Kapp del 1920, l'organizzazione guadagn\u00f2 un ulteriore sostegno da altre unit\u00e0 Freikorps disciolte. Nel 1924 i veterani con esperienza di prima linea, cos\u00ec come nuove reclute formarono nei fatti una forza armata permanente di riserva a fianco della Reichswehr.\nNel 1929 gli \"Elmetti d'acciaio\" assunsero sempre pi\u00f9 un carattere politico oltre che paramilitare ed entrarono nel comitato che promuoveva il plebiscito contro il Piano Young. Tale comitato propose dapprima una petizione popolare e poi un plebiscito per chiedere al governo tedesco di rifiutare il Piano Young.\nIl 9 ottobre 1929 lo Stahlhelm fu proibito in Renania e Vestfalia con decreto del ministro dell'interno della Prussia, il socialdemocratico Albert Grzesinski, per aver compiuto esercitazioni militari illegali. Nel luglio 1930 il presidente del Reich Paul von Hindenburg, che dello Stahlhelm era presidente onorario, scrisse una lettera al capo del governo prussiano Otto Braun in cui minacci\u00f2 di non partecipare alle cerimonie previste in Renania per celebrare la fine dell'occupazione della regione qualora il divieto non fosse stato revocato. Grazie all'intermediazione del cancelliere Heinrich Br\u00fcning e del ministro dell'interno del Reich Joseph Wirth, entrambi del Partito di Centro, il divieto fu revocato il 16 luglio. Nel 1930 l'organizzazione raggiunse i membri, divenendo in tal modo una delle pi\u00f9 importanti organizzazioni politiche tedesche.\nNel 1931, allo scopo di far cadere il governo prussiano a guida socialdemocratica di Braun, lo Stahlhelm si fece promotore del plebiscito sullo scioglimento del Landtag prussiano, che si tenne il 9 agosto. Il plebiscito, sostenuto dai partiti di destra e anche dal Partito Comunista di Germania in funzione antisocialdemocratica, fall\u00ec a causa del mancato raggiungimento del quorum del 50%.\nL'11 ottobre 1931 form\u00f2 con il DNVP, il NSDAP e lo Alldeutscher Verband il fronte di Harzburg (\"Harzburger Front\"), che raccolse per breve tempo tutte le organizzazione di estrema destra contrarie alla Repubblica di Weimar.\nDopo la vittoria del partito nazionalsocialista alle elezioni del 1932 e la nomina di Hitler a Cancelliere nel gennaio 1933, l'importanza politica dell'organizzazione venne sempre meno, e tra il 1934 e il 1935 gli Elmetti d'acciaio confluirono nelle Sturmabteilung e sciolte definitivamente, con decreto di Adolf Hitler, il 7 novembre 1935."}
{"id": "323459", "revid": "14806", "url": "https://it.wikipedia.org/wiki?curid=323459", "title": "Notorious B.I.G.", "text": ""}
{"id": "323462", "revid": "4711", "url": "https://it.wikipedia.org/wiki?curid=323462", "title": "Elmetti d'acciaio", "text": ""}
{"id": "323464", "revid": "1982", "url": "https://it.wikipedia.org/wiki?curid=323464", "title": "Labin", "text": ""}
{"id": "323465", "revid": "125039933", "url": "https://it.wikipedia.org/wiki?curid=323465", "title": "Tenin", "text": "Tenin (in croato: Knin, in serbo: \u041a\u043d\u0438\u043d) \u00e8 una citt\u00e0 della Croazia di 15.388 abitanti sul corso del fiume Cherca.\nLa citt\u00e0 si trova nella Dalmazia del nord, nella Regione di Sebenico e Tenin a circa 100 km da Spalato.\nDal 1050 al 1828 fu sede della diocesi di Tenin.\nStoria.\nDal 1074 al 1088 fu la sede del regno croato del re Zvonimir.\nIn seguito fu soggetta al Regno d'Ungheria e quindi, dal 1522, ai turchi ottomani.\nFu conquistata dalla Repubblica di Venezia nel 1688 durante il dogado di Francesco Morosini detto \"il Peloponnesiaco\" (cosiddetto \"\"Acquisto nuovo\", ad eccezione della zona di Stermizza, aggiunta solo con l'\"Acquisto Nuovissimo\"\"), e cadde con tutta la Repubblica nel 1797.\nDopo un breve intermezzo napoleonico, fece quindi parte del Regno di Dalmazia soggetto alla dinastia asburgica, fino alla fine della prima guerra mondiale.\nDurante il periodo veneziano si erano insediate alcune famiglie venete per amministrare la citt\u00e0 e la regione circostante. A Tenin, ancora nel 1869 140 capifamiglia su 195 chiedevano per i propri figli scuole in lingua italiana: l'italiano era la lingua di amministrazione, e si ritiene che fosse ancora la lingua della cultura e del commercio, secondo una tradizione che in Dalmazia durava da pi\u00f9 secoli. A Tenin nacquero inoltre alcuni esponenti della nobile famiglia Dudan. Nell'Ottocento Tenin fu una della citt\u00e0 dalmate che conserv\u00f2 pi\u00f9 a lungo un podest\u00e0 italiano (pur essendo rappresentante del Partito croato \"Narodna stranka\"): Lovro/Lorenzo Monti, che difese fino al 1878 la piccola comunit\u00e0 locale di Dalmati Italiani ed il loro diritto ad avere scuole in lingua italiana.\nCol patto di Londra Tenin (con tutta la Dalmazia Settentrionale) fu promessa all'Italia, ma col trattato di pace solo Zara fu annessa all'Italia. Tenin entr\u00f2 quindi nel Regno dei Serbi, Croati e Sloveni, poi divenuto Regno di Jugoslavia.\nSuccessivamente al crollo della Jugoslavia nel corso della Seconda guerra mondiale, il sindaco di Tenin Niko Novakovi\u010d, unitamente all'avvocato di Obbrovazzo Bo\u0161ko Desnica, fecero pervenire alle autorit\u00e0 italiane una petizione firmata da oltre 100.000 cittadini serbi, nella quale si richiedeva l'annessione della Dalmazia interna al Regno d'Italia, preferendola al paventato inserimento in un nuovo stato nazionale croato: ma la sorte della citt\u00e0 era gi\u00e0 stata definita nei colloqui fra Mussolini e Paveli\u0107 del 7 maggio a Monfalcone: Tenin fece quindi parte dello Stato Indipendente di Croazia, pur essendo all'interno della cosiddetta zona di demilitarizzazione, nella quale il governo di Zagabria non poteva attrezzare apprestamenti militari. In quegli stessi anni, ma soprattutto successivamente al crollo dell'Italia, la zona di Tenin divenne teatro di massacri di civili croati da parte dei cetnici di Mom\u010dilo \u0110uji\u0107 e di civili serbi da parte degli Ustascia croati.\nNella nuova Jugoslavia socialista, Tenin fu capoluogo di una zona della Croazia abitata in prevalenza da serbi, e nel periodo in cui le Repubbliche della Jugoslavia stessa iniziarono il proprio processo di indipendenza dichiar\u00f2 la propria volont\u00e0 di secedere dalla Croazia, divenendo capitale dell'autoproclamata Regione Autonoma Serba della Krajina (\"SAO Krajina\") fra la fine del 1990 e la fine del 1991, poi inglobata nella Repubblica Serba di Krajina, che dur\u00f2 fino al 4 agosto 1995.\nPer timore di nuovi massacri da parte dei Serbi, come avvenuto durante la seconda guerra mondiale, la minoranza croata locale venne costretta alla fuga.\nDalle zone controllate dalla Repubblica Serba di Krajina le forze paramilitari serbe - appoggiate da reparti dell'Armata Popolare Jugoslava e paramilitari serbi dalla Serbia e dalla Bosnia ed Erzegovina - lanciarono i propri attacchi alle citt\u00e0 della costa dalmata che bombardavano i villaggi a maggioranza serba.\nIn seguito all'operazione Tempesta (in croato \"Oluja\") del 1995, i croati liberarono la citt\u00e0. Una parte cospicua della popolazione serba venne espulsa e non mancarono le violenze contro i civili.\nAttualmente a Tenin la maggioranza della popolazione \u00e8 croata, mentre non \u00e8 stato ancora adeguatamente risolto il problema del ritorno dei profughi serbi che non dispongono pi\u00f9 delle loro abitazioni.\nSociet\u00e0.\nEtnie e minoranze straniere.\nIl dipartimento di geografia dell'Universit\u00e0 di Zara ha pubblicato i seguenti dati relativi alla popolazione della citt\u00e0 di Tenin \n\"Nota: n.d. = dati non disponibili. Nel 1981 il grande aumento degli \"altri\" \u00e8 dovuto all'impennata delle dichiarazioni di nazionalit\u00e0 \"Jugoslava\", frutto della pluridecennale campagna di creazione di un'uniformit\u00e0 etnica fra le varie componenti della Repubblica Federativa. Si noti la sostanziale scomparsa degli italiani: secondo l'ultimo censimento, sei abitanti di Tenin si dichiarano di nazionalit\u00e0 e di madrelingua italiana\"\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Tenin \u00e8 drasticamente diminuita in seguito agli esodi che hanno seguito la prima e la seconda guerra mondiale.\nSecondo il censimento ufficiale croato del 2001, nel comune di Tenin abitano 15.190 abitanti, di cui il 77% sono croati; gli altri 23% appartengono a minoranze, nonostante che fino alla fine degli anni \"novanta\" la grande maggioranza della popolazione fosse costituita da serbi. Presente anche una ridotta comunit\u00e0 italiana pari allo 0,03% della popolazione complessiva.\nGeografia antropica.\nLocalit\u00e0.\nLa citt\u00e0 di Tenin \u00e8 suddivisa in 13 frazioni (\"naselja\"), di seguito elencati. Tra parentesi il nome in lingua italiana, a volte desueto."}
{"id": "323466", "revid": "339392", "url": "https://it.wikipedia.org/wiki?curid=323466", "title": "Contee della Croazia", "text": ""}
{"id": "323467", "revid": "765341", "url": "https://it.wikipedia.org/wiki?curid=323467", "title": "Crocino", "text": "Nella stampa tipografica, il crocino \u00e8 un segno convenzionale che viene inserito nei progetti editoriali (manualmente secondo degli standard tipografici o in automatico dai software specifici per l'impaginazione) e, quindi, riportato sulle pellicole di stampa (nel caso della stampa tradizionale) allo scopo di indicare il corretto allineamento dei contenuti e di guidare il taglio della carta. Nel dettaglio, nel primo caso \u00e8 definito crocino di registro, mentre nel secondo caso crocino di taglio.\nCrocini di registro.\nIl crocino di registro \u00e8 un simbolo di stampa, generalmente a forma di croce sovrapposta e centrata in un cerchio. Viene inserito nelle pellicole di stampa allo scopo di permetterne il corretto allineamento, in quanto la stampa a colori richiede la perfetta sovrapposizione dei quattro negativi (uno per ciascun colore di stampa) che compongono un'immagine. Secondo una convenzione standard, il crocino viene posizionato al centro dei quattro lati del documento a una distanza di circa 7-9\u00a0mm. Molti software di impaginazione (per esempio, Adobe InDesign o QuarkXPress) possono inserire questi crocini automaticamente.\nCrocini di taglio.\nIl crocino di taglio \u00e8 un simbolo di stampa, generalmente rappresentato da due linee rette in posizione a formare un angolo di 90\u00ba. Viene inserito nelle pellicole di stampa allo scopo di indicare il punto esatto in cui eseguire il taglio della carta. Secondo una convenzione standard, il crocino viene posizionato ai quattro angoli del documento, in modo da definire i quattro lati da tagliare, e a una distanza di circa 2\u20133\u00a0mm. Molti software di impaginazione (per esempio Adobe InDesign e QuarkXPress) possono inserire questi crocini automaticamente.\nFase di stampa.\nDurante la fase di stampa, sia la stampante tipografica, sia la macchina di taglio, sono in grado di riconoscere automaticamente la presenza dei crocini attraverso un semplice sistema di riconoscimento ottico. Le strumentazioni meno sofisticate hanno, invece, un laser: un tecnico posizioner\u00e0 manualmente la pellicola di stampa o la plancia stampata in modo che i crocini siano in corrispondenza del laser.\nOggi, con l'avvento della stampa in digitale, i \"crocini di registro\" sono diventati obsoleti e sostituiti da un simbolo non standard per la verifica della corretta sovrapposizione dei colori. Rimangono, invece, i \"crocini di taglio\"."}
{"id": "323471", "revid": "712828", "url": "https://it.wikipedia.org/wiki?curid=323471", "title": "Tantive IV", "text": ""}
{"id": "323473", "revid": "89688", "url": "https://it.wikipedia.org/wiki?curid=323473", "title": "Matilde Serao", "text": "\u00c8 stata la prima donna italiana ad aver fondato e diretto un quotidiano, \"Il Corriere di Roma\", esperienza successivamente ripetuta con \"Il Mattino\" e \"Il Giorno\". Negli anni venti fu candidata sei volte, senza mai ottenerlo, al Premio Nobel per la letteratura.\nBiografia.\nI primi anni.\nNacque dal matrimonio tra l'avvocato napoletano Francesco Saverio Serao e Paolina Borrelly (o Borrelli, come lei si firmava all'inizio della carriera, o ancora Borelly, Borrely o Bonelly), nobile greca decaduta, discendente della importante famiglia fanariota degli Scanavi (o Scanavy o anche Skanavy) originaria di Chio e imparentata con le principali famiglie fanariote, tra cui i principi Ypsilanti, Schilizzi, Vogorides. Il padre, avvocato e giornalista, aveva dovuto lasciare la sua citt\u00e0 nel 1848 perch\u00e9 ricercato come anti-borbonico. Durante l'esilio in Grecia, dove aveva trovato lavoro come insegnante di italiano, conobbe e spos\u00f2 Paolina Borrelly, che sar\u00e0 il modello della giovane Matilde.\nIl 15 agosto 1860 la famiglia Serao, con l'annuncio dell'ormai imminente caduta di Francesco II, torn\u00f2 in patria. Trov\u00f2 alloggio a Ventaroli, frazione di Carinola (circa 30 km da Caserta) dove la famiglia aveva delle propriet\u00e0.\nL'adolescenza.\nLa sua vita durante la prima adolescenza fu spensierata e serena. Segu\u00ec la famiglia a Napoli verso gli inizi del 1861, dove il padre cominci\u00f2 a lavorare come giornalista a \"Il Pungolo\". Ella visse cos\u00ec fin da piccola l'ambiente della redazione di un giornale; nonostante questa influenza, e malgrado gli sforzi della madre, all'et\u00e0 di otto anni non aveva ancora imparato n\u00e9 a leggere n\u00e9 a scrivere. Impar\u00f2 pi\u00f9 tardi, in seguito alle vicissitudini economiche e alla grave malattia della donna.\nQuindicenne, priva di titolo di studio, si present\u00f2 in qualit\u00e0 di semplice uditrice alla Scuola normale \"Eleonora Pimentel Fonseca\", in piazza del Ges\u00f9 a Napoli. L'anno dopo, all'et\u00e0 di sedici anni, si convert\u00ec al cattolicesimo dalla confessione ortodossa (era la religione di sua madre). Nel 1874 consegu\u00ec il diploma magistrale. Per aiutare il magro bilancio della famiglia cerc\u00f2 un lavoro stabile, vincendo un concorso come ausiliaria ai Telegrafi di Stato; l'impiego la occup\u00f2 per tre anni. L'esperienza le suggerir\u00e0 in seguito un libro dedicato al mondo delle telegrafiste (\"Il romanzo di una fanciulla\", 1886). Nonostante buona parte della giornata fosse assorbita dal lavoro, la vocazione letteraria non tard\u00f2 a divenire prepotente. Cominci\u00f2 dapprima con brevi articoli nelle appendici del \"Giornale di Napoli\", poi pass\u00f2 ai bozzetti e alle novelle firmate con lo pseudonimo \"Tuffolina\". A 22 anni (1878) complet\u00f2 la sua prima novella, \"Opale\" che invi\u00f2 al \"Corriere del Mattino\". \nL'anno dopo strinse una sincera amicizia con l'attrice Eleonora Duse, in quel momento prima attrice giovane nella Compagnia stabile dei Fiorentini di Napoli insieme a Giovanni Emanuel e Giacinta Pezzana. Serao rimase vicina all'attrice e l'assistette quando questa rimase incinta in una turbolenta relazione sentimentale con Martino Cafiero e sar\u00e0 costretta a partorire a Marina di Pisa il bambino che, purtoppo, nascer\u00e0 morto. \nLa scrittura.\nA 26 anni (1882) lasci\u00f2 Napoli per tentare di dare una svolta alla sua vita. Si trasfer\u00ec a Roma e collabor\u00f2 per cinque anni con il \"Capitan Fracassa\". Sotto lo pseudonimo \u00abCiquita\u00bb scrisse di tutto, dalla cronaca rosa alla critica letteraria. Inoltre si ritagli\u00f2 uno spazio nei salotti mondani della capitale. Per\u00f2 la sua fisicit\u00e0, la mimica e i modi spesso troppo spontanei per l'ambiente salottiero, la risata grossa, non la favorirono. Durante quelle riunioni, la sua fama di donna indipendente suscit\u00f2 pi\u00f9 curiosit\u00e0 che ammirazione.\nI momenti felici del soggiorno romano furono probabilmente le serate che pass\u00f2 accompagnata dal padre, nella redazione del \"Fracassa\".\nIn occasione dell'uscita del libro che la rese famosa, \"Fantasia\" (1883), il commento del critico Edoardo Scarfoglio non fu favorevole. Sul giornale letterario \"Il libro di Don Chisciotte\" Scarfoglio, infatti, scrisse: \u00ab\u2026 si pu\u00f2 dire che essa sia come una materia inorganica, come una minestra fatta di tutti gli avanzi di un banchetto copioso, nella quale certi pigmenti troppo forti tentano invano di saporire la scipitaggine dell'insieme\u00bb. Quanto al linguaggio adoperato nel libro, aggiunse: \u00ab\u2026 vi si dissolve sotto le mani per l'inesattezza, per l'inopportunit\u00e0, per la miscela dei vocaboli dialettali italiani e francesi\u00bb.\nPi\u00f9 tardi la stessa Matilde riconobbe le ragioni di questo suo \u201cnon scrivere bene\u201d nei suoi studi cattivi e incompleti e nell'ambiente; ma ci tenne a precisare: \u00abVi confesso che se per un caso imparassi a farlo, non lo farei. Io credo, con la vivacit\u00e0 di quel linguaggio incerto e di quello stile rotto, d'infondere nelle opere mie il calore, e il calore non solo vivifica i corpi ma li preserva da ogni corruzione del tempo\u00bb.\nL'inizio del sodalizio con Scarfoglio.\nIl primo incontro tra Edoardo Scarfoglio e Matilde Serao avvenne nella redazione del \"Capitan Fracassa\". Matilde Serao rimase affascinata da quel giovane intelligente e vivace. Nacque una relazione che suscit\u00f2 il pettegolezzo della Roma-bene. Edoardo Scarfoglio scrisse di lei a un'amica:\nIl 28 febbraio 1885 Matilde ed Edoardo si sposarono. Sul quotidiano \"La Tribuna\" apparve la cronaca della giornata scritta da Gabriele D'Annunzio sotto il titolo \"Nuptialia\". La coppia and\u00f2 a vivere a palazzo Ciccarelli, in Via Monte di Dio. Ebbero quattro figli, tutti maschi: Antonio, Carlo e Paolo (gemelli) e Michele.\nNonostante le gravidanze, il lavoro di Serao non si interruppe. Nei suoi anni romani pubblic\u00f2 i romanzi: \"Pagina Azzurra\", \"All'erta!\", \"Sentinella\", \"La conquista di Roma\", \"Piccole anime\", \"Il ventre di Napoli\" (1884), \"Il romanzo della fanciulla\", e altri.\nIl giornalismo.\nTra Matilde Serao ed Edoardo Scarfoglio non nacque solo un'unione sentimentale, ma anche un sodalizio professionale. Scarfoglio pensava da tempo di fondare un proprio giornale quotidiano. Insieme con Matilde realizz\u00f2 il suo progetto: nel 1885 fondarono il \"Corriere di Roma\". La moglie vi contribu\u00ec coi suoi scritti e invitando a collaborare le migliori firme del momento. Tuttavia il giornale non decoll\u00f2, per la concorrenza del pi\u00f9 forte \"La Tribuna\", il quotidiano romano allora pi\u00f9 diffuso. Serao, prendendo spunto da quell'esperienza, diede alle stampe un corposo romanzo, \"Vita e avventure di Riccardo Joanna\", che Benedetto Croce defin\u00ec \"il romanzo del giornalismo\".\nIl giornalismo era per Matilde Serao terreno di osservazioni, di costumi, che lei portava poi nei suoi romanzi, anche in quelli che la critica definiva mondani, come \"Cuore infermo\" (1881) e \"Addio amore\" (1890). Proprio in questa nota di \u201ccostume\u201d, come partecipazione diretta alla realt\u00e0 della vita e dell'essere \u00e8 da riconoscere che \u00abDonna Matilde aveva il giornalismo nel sangue\u00bb Alle sue note sulla moda, sui cibi, lo sport, gli eventi mondani, le novit\u00e0 del progresso, gli usi e costumi faceva da contraltare un'attenzione particolare a fatti e avvenimenti sociali, costituendo la misura dello stile Matilde Serao. Pubblic\u00f2, fra le altre, anche sul \"Giornale delle Donne\", una delle principali riviste emancipazioniste del tempo.\nFra i suoi tanti contributi sul Corriere di Roma, si ricorder\u00e0 \"Come muoiono le maestre\", denuncia della situazione delle maestre elementari dopo il suicidio di Italia Donati in seguito all'inchiesta del Corriere della Sera condotta da Carlo Paladini.\nIl ritorno a Napoli e la fondazione del \"Mattino\".\nIntanto il \"Corriere di Roma\", che aveva avuto un'esistenza travagliata sin dalla nascita, era molto indebitato. Matilde Serao e il marito non sapevano come fronteggiare la cattiva situazione finanziaria. Risolse la situazione l'incontro casuale a Napoli con il banchiere livornese Matteo Schilizzi, che viveva nella citt\u00e0 partenopea per questioni di clima, proprietario del quotidiano \"Corriere del Mattino\". Schilizzi propose alla coppia di trasferirsi a Napoli, per continuare la loro avventura al suo giornale. I due accettarono. Il banchiere si accoll\u00f2 i debiti del quotidiano romano (tra le 14.000 e le 15.000 lire) e il 14 novembre del 1887 il \"Corriere di Roma\" cess\u00f2 le pubblicazioni. Poco dopo venne fuso con il \"Corriere del Mattino\" e dall'unione nacque il \"Corriere di Napoli\", il cui primo numero usc\u00ec il 1\u00ba gennaio 1888. Serao chiam\u00f2 a collaborare al giornale firme prestigiose come Giosu\u00e8 Carducci, Gabriele D'Annunzio e Salvatore Di Giacomo.\nNel 1891 Scarfoglio e la moglie lasciarono il \"Corriere di Napoli\", di cui cedettero il proprio quarto di propriet\u00e0 ricavando 100.000 lire. Con questo capitale la coppia decise la fondazione di un nuovo giornale, che venne chiamato \"Il Mattino\" e usc\u00ec con il primo numero il 16 marzo del 1892. Matilde talvolta usava firmare i suoi articoli con lo pseudonimo \"Gibus\" (cappello a cilindro che si chiude a scatto).\nLa separazione da Scarfoglio.\nL'anno 1892 si sarebbe rivelato per Matilde un anno denso di avvenimenti negativi. La Serao rimase scossa da un episodio destinato a suscitare grande scalpore. Matilde, dopo un litigio col marito, decise di lasciare la citt\u00e0 per un periodo di riposo in Valle d'Aosta. Durante l'assenza della moglie, Edoardo conobbe a Roma Gabrielle Bessard, una cantante di teatro, e tra i due cominci\u00f2 una relazione. Dopo due anni Gabrielle rimase incinta. Scarfoglio rifiut\u00f2 di lasciare la moglie. Il 29 agosto 1894 la Bessard si present\u00f2 dinanzi a casa Scarfoglio e, dopo aver lasciato la piccola figlioletta nata dalla loro unione, si spar\u00f2 sull'uscio un colpo di pistola. Lasci\u00f2 un biglietto a Edoardo Scarfoglio: \"Perdonami se vengo a uccidermi sulla tua porta come un cane fedele. Ti amo sempre\".\n\"Il Mattino\", con un comportamento poco deontologico, tacque la notizia censurandola, e i redattori della cronaca riuscirono anche a convincere i colleghi del \"Corriere di Napoli\" a non pubblicare nulla. Il 31 agosto per\u00f2 il \"Corriere\", in aperta polemica con la coppia Scarfoglio-Serao, ruppe l'accordo e raccont\u00f2 ai lettori l'episodio. Il Mattino replic\u00f2 il 1\u00ba settembre in cronaca, con un articolo dal titolo: \"Il fatto della Bessard e le bassezze del signor Schilizzi\", dovuto probabilmente alla penna di Scarfoglio.\nGabrielle Bessard mor\u00ec all'Ospedale degli Incurabili, il 5 settembre a mezzogiorno. Il fatto suscit\u00f2 grande clamore in tutta Napoli.\nLa figlia venne affidata da Scarfoglio a Matilde, che la prese con s\u00e9. Matilde scelse per la neonata il nome di sua madre, Paolina. Aveva perdonato il marito ma dopo qualche anno decise di rompere definitivamente la relazione.\nL'abbandono del \"Mattino\".\nNel 1900 cominci\u00f2 l'inchiesta del senatore Giuseppe Saredo su Napoli, a seguito dello scioglimento dell'amministrazione comunale. La Commissione, divisa in pi\u00f9 parti, indag\u00f2 sul risanamento, le fognature, l'acquedotto del Serino, l'istruzione, i bilanci, e altro. \"Il Mattino\" fu coinvolto nello scandalo che ne segu\u00ec, con accuse a Scarfoglio di collusione con la precedente giunta. Egli non si lasci\u00f2 intimorire dalle accuse di essere corrotto, di aver ricevuto dei soldi, in cambio di favori, di avere un tenore di vita superiore alle sue possibilit\u00e0.\nNon fu risparmiata Matilde, accusata di aver ricevuto pi\u00f9 volte soldi in cambio di raccomandazioni per posti di lavoro. Scarfoglio, davanti all'attacco sferrato, la difese sul Mattino:\nLa difesa di Scarfoglio continu\u00f2 poi scrupolosamente. All'accusa di vivere al di sopra dei suoi mezzi e di ricorrere quindi ad entrate occulte, replic\u00f2 pubblicando entrate, uscite e redditi suoi, della moglie e del giornale.\nEntro pochi mesi scomparve definitivamente dalle pagine del Mattino la firma di lei. Matilde, rimasta con dodicimila lire ed estromessa dal Mattino, cerc\u00f2 di dedicarsi a una rivista, la \u201cSettimana\u201d, ma il risultato non fu convincente. In tale dimensione, una semplice rubrica creata dalla Serao, \u201cApi, mosconi e vespe\u201d, fin\u00ec per avere successo. Questa fortunata rubrica, che ogni tanto riapparve sotto altra veste nei quotidiani, l'accompagn\u00f2, con titoli diversi, per 41 anni. Dal \"Corriere di Roma\", al \"Corriere di Napoli\", al \"Mattino\" dove, dal 1896, prese il nome di \"Mosconi\" e infine sull'ultimo giornale fondato dalla Serao, \"Il Giorno\". Si rianimava cos\u00ec la vita di una citt\u00e0 con spunti tratti in genere dalla vita-bene ma calata nella realt\u00e0 quotidiana, i cui problemi di sempre facevano da cornice ai pi\u00f9 arguti e vivaci \u201cmosconi\u201d.\nUn nuovo sodalizio umano e professionale.\nIl 13 novembre sul \"Mattino\" apparvero le dimissioni ufficiali della Serao da redattore del giornale. Ora era ufficialmente disoccupata. Diventare una redattrice di un giornale dopo essere stata fondatrice e codirettrice di un quotidiano, non era allettante. A questo si aggiunse l'umiliazione che la vita coniugale le aveva inflitto in pubblico e in privato.\nNel 1903 entr\u00f2 nella sua vita un altro giornalista, Giuseppe Natale. Con Natale al fianco, fond\u00f2 - prima donna nella storia del giornalismo italiano - e diresse un nuovo quotidiano, \"Il Giorno\" (\"prima pagina del 26-27 luglio 1927\"). Distinguendosi dal rivale \"Mattino\" di Scarfoglio, con cui entrava in diretta concorrenza, il giornale della Serao fu pi\u00f9 pacato nelle sue battaglie e raramente polemico e riscosse un buon successo. Dall'unione con Natale nacque una bambina, che Matilde volle chiamare Eleonora, in segno d'affetto per la Duse. Nel 1911 assunse la direzione del settimanale per signore \u00abLa moda del giorno\u00bb, edito da Antonio Quattrini.\nLa grande guerra intanto si avvicinava rapidamente, ma \"Il Giorno\" sembrava essere lontano da qualsiasi iniziativa interventista, a differenza del \"Mattino\". I due giornali assunsero una linea comune solo alla fine del conflitto mondiale.\nUltimi anni e morte.\nDopo la morte di Edoardo Scarfoglio (1917), la Serao spos\u00f2 Giuseppe Natale. Morto anche il secondo marito, rimase sola ma continu\u00f2 ancora, negli anni venti, con la stessa vitalit\u00e0 il suo lavoro giornalistico e letterario.. Nel 1926 fu candidata al Premio Nobel per la letteratura, ma la sua candidatura fu fermata da Mussolini a causa delle sue posizioni contro il fascismo; il Nobel fu assegnato a Grazia Deledda\nMatilde mor\u00ec nel 1927 colpita da un infarto mentre era intenta a scrivere. Fu sepolta nella cappella di famiglia del cimitero di Poggioreale di Napoli."}
{"id": "323476", "revid": "117133980", "url": "https://it.wikipedia.org/wiki?curid=323476", "title": "Pavel Ivanovi\u010d Beljaev", "text": "Vita e Carriera.\nTerminata la scuola dell'obbligo, impar\u00f2 il mestiere di tornitore. Si arruol\u00f2 volontario presso l'Armata Rossa dove venne addestrato da pilota di aerei da combattimento. Verso la fine della Seconda guerra mondiale venne impegnato in diverse azioni di combattimento volando missioni sul fronte contro il Giappone. Prima di essere selezionato a far parte del gruppo dei cosmonauti, Beljaev fu comandante di uno squadrone di piloti di aerei da combattimento. Negli anni dal 1956 al 1959 studi\u00f2 presso l'accademia delle forze dell'aeronautica militare sovietica.\nNel 1960 venne selezionato per il primo gruppo cosmonauti scelti da parte dell'Unione Sovietica. Avendo a tale data il grado di maggiore dell'aeronautica fu il pi\u00f9 alto di grado ad essere selezionato dei 20 candidati nominati a far parte di questo primo gruppo.\nFu nominato comandante della missione Voschod 2. Lanciata il 18 marzo 1965 ed atterrata il giorno successivo, Beljaev rimase nello spazio per circa 26 ore. Fu la missione durante la quale, il suo compagno cosmonauta Aleksej Archipovi\u010d Leonov svolse un'attivit\u00e0 extraveicolare per la prima volta nella storia dell'esplorazione spaziale. La stessa fu considerata un enorme successo, anche se a causa di un problema alla pressurizzazione della tuta, Leonov rischi\u00f2 la vita.\nFu necessario ricorrere all'accensione manuale dei retrorazzi frenanti, il che provoc\u00f2 un atterraggio della Voschod 2 a grande distanza dal punto precedentemente calcolato, tanto che Leonov e Beljaev dovetterro attendere per ben due giorni vicino alla loro capsula spaziale fino a quando i soccorritori non riuscirono finalmente a raggiungere i due cosmonauti per recuperarli.\nBeljaev mor\u00ec di peritonite come complicanza di un intervento chirurgico allo stomaco per ulcera peptica.\nIl cratere lunare Beljaev \u00e8 nominato in suo onore. Esso ha latitudine 23,1\u00b0 N, longitudine 143,11\u00b0 E, e un diametro di circa 55,9 km."}
{"id": "323479", "revid": "2203840", "url": "https://it.wikipedia.org/wiki?curid=323479", "title": "Edoardo Scarfoglio", "text": "Biografia.\nIl padre, Michele, era un magistrato di origine calabrese e la madre, Marianna Volpe, era di origine abruzzese. Ebbe una difficile carriera scolastica a causa del suo temperamento ribelle e dopo aver ripetuto diverse classi nel liceo \"Giambattista Vico\" di Chieti, fu inviato a Roma presso lo zio Carlo, per studiare presso il Liceo classico Ennio Quirino Visconti.\nNel 1878, appena diciottenne, aveva pubblicato il primo articolo (\"Gli atomi\") sulla rivista sarda \"Vita di pensiero\", fondata e diretta da Antonio Scano. L'articolo espone il piano programmatico che poi Scarfoglio seguir\u00e0 per tutta la sua vita.\nA Roma riusc\u00ec a completare gli studi secondari, proseguendo nel contempo l'attivit\u00e0 giornalistica (articoli ancora su \"Vita di pensiero\", su \"Rivista Minima\" e sul giornale \"Fanfulla della domenica\", diretto da Ferdinando Martini) e letteraria (raccolta di poesie \"Papaveri\", pubblicata nel 1880 dall'editore Carabba di Lanciano su \"Palestra dei giovani\"). In quest'unica raccolta poetica \u00e8 evidente la volont\u00e0 di agganciarsi ai movimenti contemporanei e l'imitazione dei \"classici\" quali Petrarca, Foscolo, Leopardi e Carducci.\nS'iscrisse insieme all'amico Giulio Salvadori all'Universit\u00e0, seguendo i corsi di filologia romanza di Ernesto Monaci e frequentando la Biblioteca Vaticana.\nFece parte della redazione del \"Capitan Fracassa\", fondato nel 1880 da Gandolin, dove scrisse con lo pseudonimo di \"Papavero\". Presso il giornale incontr\u00f2 nuovamente il poco pi\u00f9 giovane Gabriele D'Annunzio, che aveva conosciuto giovanissimo a Francavilla. Il giornale era anche un cenacolo del nuovo giornalismo e della nuova letteratura italiana e un salotto letterario da cui passavano i pi\u00f9 importanti personaggi. Importante figura nella vita di Scarfoglio fu anche la moglie, Matilde Serao con la quale ebbe un rapporto burrascoso e con la quale fond\u00f2 \"Il Mattino\".\nNel 1881 Scarfoglio pass\u00f2 al circolo di Angelo Sommaruga e collabor\u00f2 alla rivista \"Cronaca bizantina\" da questi appena fondata, insieme all'amico Giulio Salvadori e a Cesare Testa. L'astro principale era il Carducci, ma vi scrissero altre firme del momento (tra le quali la moglie Matilde Serao, Giustino Ferri, Ugo Fleres, Luigi Lodi, Gabriele D'Annunzio, Cesare Pascarella). Scarfoglio collabor\u00f2 con Sommaruga anche alla rivista \"Domenica letteraria\", pubblicando un idillio, poesie, bozzetti storici, articoli di critica letteraria.\nPubblic\u00f2 nel 1883 un volume di racconti (\"Processo di Frine\") e nel 1884-1885 una raccolta di scritti critici (\"Il libro di Don Chisciotte\"), a lungo annunciato sulle pagine di \"Cronache Bizantine\". Il volume aveva intenti soprattutto polemici contro la letteratura contemporanea (in particolare francese, criticando Victor Hugo, Balzac). La letteratura contemporanea veniva criticata in favore del classicismo, che avrebbe tuttavia dovuto per la narrativa esprimersi in una nuova lingua pi\u00f9 moderna. Il volume di racconti del \"Processo di Frine\", fu pensato come esperimento narrativo che avrebbe dovuto portarlo in seguito ad un'opera pi\u00f9 matura.\nNel 1884 i rapporti con Sommaruga furono interrotti polemicamente e in modo brusco e in conseguenza questi in breve fall\u00ec e dovette ripiegare all'estero.\nIl 28 febbraio del 1885 spos\u00f2 Matilde Serao. Le partecipazioni consistettero in un biglietto scritto a mano: \u00abAvvisiamo gli amici che ci siamo sposati oggi\u00bb, con le due firme e la data. Con la moglie fond\u00f2 e condusse prima un giornale a Roma (\"il Corriere di Roma\") e poi, a Napoli il \"Corriere di Napoli\" e quindi \"Il Mattino\". Dal matrimonio nacquero quattro figli (Antonio, Carlo, Paolo e Michele). Scarfoglio ebbe per\u00f2 avventure extraconiugali, tra cui una relazione durata per circa un anno con Gabrielle Bessard, una cantante francese, che, quando egli decise di interrompere la relazione nel 1894, si uccise davanti alla sua porta, lasciandogli la bambina nata dal loro rapporto. La bimba, Paolina, venne quindi allevata in famiglia. Il matrimonio e la collaborazione con la Serao si interruppero nel 1904.\nViaggi\u00f2 molto per lavoro e passione (D'Annunzio lo chiamer\u00e0 \"Ulisse\" e ricorder\u00e0 nel poema \"Laus vitae\" il viaggio in Grecia che fecero insieme nel 1895). Scarfoglio lasci\u00f2 anche due libri di viaggi (\"Le nostre cose in Africa\", del 1895, e \"Il cristiano errante\", del 1897). Nel 1936 il figlio Carlo pubblic\u00f2 una raccolta degli scritti \"africani\" del padre (\"Viaggio in Abissinia. Nascita del colonialismo italiano\"). Amava le imbarcazioni e nel corso della sua vita ne possedette otto, vivendovi spesso anche quando non era in viaggio.\nEdoardo Scarfoglio fu anche l'autore di uno scandalo sul \"Mattino\": accus\u00f2, sulla base di dicerie popolari, l'industriale tedesco Friedrich Alfred Krupp di essere un omosessuale e di partecipare a orge, il che era un reato all'epoca, specialmente in Germania. Scarfoglio voleva ricevere dei finanziamenti \"\u00e0 fond perdu\" da Krupp in cambio di buona pubblicit\u00e0 per la sua azienda. Li chiese al segretario, ma avendo ottenuto un rifiuto decise di pubblicare l'articolo accusatore. Poco tempo dopo Krupp mor\u00ec, per un'emorragia interna, o per suicidio (22 novembre 1902).\nI giornali.\nIl \"Corriere di Roma\".\nNonostante il cattivo stato delle finanze di Scarfoglio e della moglie, l'uomo percorse l'intera Italia alla ricerca di finanziatori per fondare un nuovo giornale. Fu fatta una \"sottoscrizione di azionisti\", con azioni a mille lire l'una, e il primo numero del \"Corriere di Roma\" usc\u00ec per il natale del 1885. Appena sei mesi dopo, tuttavia, si dovettero mettere in vendita nuove azioni a 250 lire.\nAl giornale collaborarono tra gli altri Nicola Misasi, la Contessa Lara, Giuseppe Giacosa, Salvatore di Giacomo, Antonio Fogazzaro, Giovanni Verga. Nonostante una nutrita redazione, vi comparvero grossolane sviste (per esempio un 29 febbraio al posto di un 1\u00ba marzo). Scarfoglio vi scrisse spesso con lo pseudonimo di \"Tartarin\", che continu\u00f2 a utilizzare anche in seguito.\nVi furono pubblicati a puntate due romanzi di appendice e si speriment\u00f2 la pubblicazione di una rivista (\"La Civetta\") come dono per gli abbonati. Nel secondo anno il giornale usc\u00ec il pomeriggio (al posto della \"Libert\u00e0\" che aveva cessato le pubblicazioni). Nonostante questi tentativi, tuttavia, il passivo continuava ad aumentare e non si riusciva a sostenere la concorrenza degli altri giornali.\nNel 1886 il giornale concorrente \"La Tribuna\" annunci\u00f2 che avrebbe offerto ai propri abbonati per l'anno successivo un nuovo libro di D'Annunzio, \"Isotta Guttadauro\", e in risposta, sulle pagine del \"Corriere\", le cui condizioni finanziarie non permettevano alcuna offerta del genere, venne annunciata l'uscita di un poema \"eroi-comico\" intitolato \"Risaotta al pomidauro\", una parodia dell'opera dannunziana, che inizi\u00f2 la pubblicazione sul giornale il 16 ottobre. Successivamente anche sulla rubrica mondana della Serao comparve un secondo poemetto parodistico (\"Risaottina allo zafferano\"). D'Annunzio rispose con una lettera pubblicata il 27 ottobre sulla \"Tribuna\". Sentendosi offeso, Scarfoglio lo sfid\u00f2 a duello. Scarfoglio ebbe la meglio: il giornalista fer\u00ec il poeta al terzo assalto. Pi\u00f9 tardi Scarfoglio e D'Annunzio si riappacificarono.\nPer sopperire alla cattiva situazione finanziaria, uno dei principali finanziatori del giornale, il banchiere napoletano Matteo Schilizzi, propose alla coppia di tornare a Napoli, accollandosi i debiti del giornale romano (tra le 14.000 e le 15.000 lire) e il \"Corriere di Roma\" cess\u00f2 le pubblicazioni il 14 novembre del 1887.\nIl \"Corriere di Napoli\".\nA Napoli esistevano i giornali \"Il Roma\" e \"Il pungolo\". Soprattutto il primo aveva un ampio numero di lettori, per il programma democratico e il carattere popolare. La coppia con il finanziamento di Schilizzi vi fond\u00f2 un nuovo giornale, il \"Corriere di Napoli\", che introdusse una nuova veste tipografica, nuovi contenuti, e una diversa amministrazione e gestione, dalla pubblicit\u00e0 alla diffusione. Rispetto al \"Corriere di Roma\" aveva meno letteratura e pi\u00f9 notizie, anche internazionali. Grazie anche alla collaborazione di Carducci e di D'Annunzio il giornale ebbe successo e Scarfoglio (che ancora si firmava con lo pseudonimo di Tartarin) divenne molto popolare.\nIl \"Corriere\" partecip\u00f2 all'agone politico, secondo le intenzioni del suo finanziatore Schilizzi. Lo stesso Scarfoglio si present\u00f2 nel 1890 come candidato presso il collegio di Caserta, ma nonostante l'appoggio del giornale non venne eletto. Le divergenze sulla politica africana incrinarono il rapporto con Schilizzi: Scarfoglio favoriva un'attiva politica coloniale, mentre il banchiere appoggiava ora l'uno ora l'altro dei politici a seconda delle proprie simpatie. Nel 1891 Scarfoglio attacc\u00f2 il ministro dell'interno Giovanni Nicotera, che invece Schilizzi favoriva. Il contrasto fu momentaneamente sanato inviando il giornalista in un viaggio di circa sei mesi nella provincia dell'Harrar in Etiopia, per indagare le possibilit\u00e0 di un'eventuale espansione coloniale italiana.\nAl ritorno, Scarfoglio e la moglie lasciarono il \"Corriere di Napoli\", di cui cedettero il proprio quarto di propriet\u00e0 per 100.000 lire.\n\"Il Mattino\".\nCon questo capitale la coppia decise la fondazione di un nuovo giornale, che venne chiamato \"Il Mattino\" e usc\u00ec con il primo numero il 16 marzo del 1892. L'editoriale prometteva di dare voce alle proteste del Mezzogiorno. Il pubblico a cui si rivolgeva era tuttavia la vecchia aristocrazia e la borghesia emergente, gli unici alfabetizzati, e che si interessava alla politica, ma desiderava anche essere informato sugli avvenimenti mondani. Oltre alla coppia vi scrissero Ferdinando Russo, Francesco Saverio Nitti, D'Annunzio e Federigo Verdinois.\nLa sede fu nella centrale Galleria Umberto I, con i macchinari (la nuova \"macchina a rotazione o a carta continua\") nei sotterranei. Il giornale costava 5 centesimi e l'abbonamento 15 lire. La pubblicit\u00e0 inizialmente gestita in proprio e curata dal marchese Franz Lecaldano, venne in seguito affidata alla ditta Haas Enstein &amp; Vogler. Le campagne promozionali per il giornale furono per la prima volta utilizzate prendendo spunto da quelle dei prodotti commerciali, con manifesti e regali per gli abbonati.\nIl giornale offriva ai lettori due romanzi a puntate (\"Alle due Beatrici\" di Anton Giulio Barilli, \"Bel Ami\" di Guy de Maupassant, \"Il Simoniaco\" (seguito dell\"Innocente\") di Gabriele D'Annunzio, \"I fratelli Karamazov\" di F\u00ebdor Dostoevskij, \"Tramontando il sole\" di Matilde Serao, \"Il figlio del fantasma\" di Ferdinando Musso furono quelli annunciati nel primo numero), ed ebbe un ruolo determinante nella citt\u00e0, facendola diventare un polo letterario importante.\nGarantiva inoltre corrispondenti da Roma (Luigi Mercatelli), dalle principali capitali europee e dalle province meridionali e prestava attenzione fin alle vicende del Mediterraneo orientale, dove Scarfoglio si rec\u00f2 spesso in viaggio dalla Grecia, alla Turchia, ai Balcani.\nIl giornale, liberale, democratico, nazionalista e antisocialista, rappresent\u00f2 il volto complesso di Napoli, cadendo pi\u00f9 volte in contraddizione: appoggi\u00f2 la povera gente durante la \"rivoluzione del pane\" rischiando il sequestro e la cessazione delle pubblicazioni, ma contemporaneamente invoc\u00f2 il pugno di ferro contro il socialismo e le lotte operaie, difendendo la borghesia.\nMalgrado il successo presso il pubblico non ebbe mai rilevanti guadagni e la famiglia Scarfoglio fu sempre in debito, ipotecando le future pubblicit\u00e0 e i futuri romanzi.\nLa linea di Scarfoglio e del \"Mattino\".\nLa linea di Scarfoglio, pi\u00f9 giornalistica che veramente politica, difendeva i lavoratori e il popolo napoletano disoccupato e ne propugnava il progresso, che riteneva tuttavia dovesse essere sorretto e guidato, per mancanza di saggezza e cultura, e tenendo dunque a distanza il socialismo. Fu di volta in volta a favore dei governi che si impegnavano a dare importanza alla questione meridionale.\nLa linea del principale articolista politico, Nitti, era invece per lo sviluppo di un'economia capitalistica, diretta da un'attiva e consapevole borghesia in collaborazione con una classe di lavoratori moderna e organizzata. Nel 1894 Nitti lasci\u00f2 il giornale per andare a dirigere la torinese \"Riforma Sociale\" e il giornale assunse posizioni sempre pi\u00f9 conservatrici.\nGi\u00e0 durante lo scandalo della Banca Romana, che aveva coinvolto Crispi, Scarfoglio ne aveva inizialmente difeso il presidente, Bernardo Tanlongo, in appoggio a Crispi di cui condivideva la politica interventista. Quando tuttavia Crispi, tornato al potere, prese misure repressive contro le rivolte in Sicilia, il giornale si schier\u00f2 contro il governo. Nel 1896 la sconfitta di Adua provoc\u00f2 la caduta di Crispi. La netta opposizione al nuovo governo di Antonio Starrabba, che aveva firmato la pace, e le critiche alla monarchia provocarono numerosi sequestri del giornale.\nNel 1898 in seguito alla nuova tassa sul macinato imposta dal governo e al vertiginoso aumento di prezzi che ne era derivato, origin\u00f2 la \"rivolta del pane\" prima a Milano, e quindi in tutte le principali citt\u00e0. Il governo scelse la linea della repressione e il \"Mattino\" si schier\u00f2 contro di esso e contravvenne alla censura governativa: il giornale fu sequestrato tra il 12 maggio e il 28 luglio, mentre Scarfoglio dovette fuggire in Svizzera.\nIl giornale sub\u00ec uno scossone ancor pi\u00f9 grave per l'appoggio fornito al discusso sindaco Celestino Summonte, del quale l'inchiesta di Giuseppe Saredo prov\u00f2 nel 1901 i legami con la camorra. L'inchiesta coinvolse anche il giornale e Scarfoglio, che venne accusato di aver ricevuto denaro per scrivere i suoi articoli nella direzione voluta dagli accusati. Scarfoglio nei tre anni della durata dell'inchiesta attacc\u00f2 a pi\u00f9 riprese violentemente Saredo.\nAppoggi\u00f2 i governi di Giuseppe Zanardelli e di Giovanni Giolitti nel 1903, sebbene rimanesse deluso dalla mancanza di ministri meridionali.\nL'Ora.\nNel 1904 fu chiamato dalla famiglia Florio a dirigere \"L'Ora\" di Palermo. Ne fece un giornale di respiro internazionale, in linea con gli interessi dei Florio e vennero stipulati patti di scambio d'informazioni con \"Le Matin\" di Parigi, il \"Times\" di Londra e \"The Sun\" di New York. Scarfoglio rest\u00f2 in Sicilia fino al 1907.\nIl ritorno al \"Mattino\".\nTornato al \"Mattino\", nel 1911 appoggi\u00f2 fortemente la conquista della Libia, ma in seguito ai problemi legati all'intervento Scarfoglio si allontan\u00f2 quindi dal giornale, scrivendovi sempre pi\u00f9 raramente.\nFu contrario all'intervento nella prima guerra mondiale, ma una volta che l'Italia entr\u00f2 in guerra rimase fedele al proprio nazionalismo e scrisse auspicandone la vittoria e il mantenimento dell'unit\u00e0. Non vide la fine della guerra, stroncato da un infarto pochi giorni prima della disfatta di Caporetto.\nVita privata.\nEdoardo Scarfoglio non fu, dal punto di vista sentimentale, un uomo tranquillo. Le sue avventure extraconiugali furono note non solo alla moglie, Matilde Serao, ma anche agli assidui lettori delle cronache mondane di Napoli.\nNell'estate del 1892, Gabrielle Bessard, cantante di teatro, irruppe nella sua vita. Tutto cominci\u00f2 quando Matilde, dopo un litigio, decise di lasciare la citt\u00e0 per una villeggiatura in Val d'Aosta. Durante l'assenza della moglie, Edoardo incontr\u00f2 Gabrielle a Roma e tra di loro cominci\u00f2 una relazione. Dopo due anni Gabrielle rimase incinta. Scarfoglio non volle lasciare la moglie per andare con lei. Il 29 agosto 1894 la Bessard si spar\u00f2 sulla porta di casa Scarfoglio, dopo aver lasciato l\u00ec la piccola figlioletta nata dalla loro unione. Gabrielle buss\u00f2 alla porta e nel momento in cui la cameriera apr\u00ec, si spar\u00f2 senza dire una parola, rimanendo gravemente ferita. Lasci\u00f2 cadere per terra un biglietto: \u00abPerdonami se vengo ad uccidermi sulla tua porta come un cane fedele. Ti amo sempre\u00bb. Mor\u00ec all'Ospedale degli Incurabili, il 5 settembre a mezzogiorno. Il fatto suscit\u00f2 grande clamore in tutta Napoli.\nLa figlia, Paolina, venne affidata da Scarfoglio a Matilde. La moglie dopo qualche anno decise di lasciare definitivamente il marito. Scarfoglio scrisse alla sua amica Olga:\nDopo la separazione da Matilde Serao, Scarfoglio part\u00ec per una crociera in direzione del Pireo, spingendosi fino a Costantinopoli con un gruppo di amici tra i quali Gabriele d'Annunzio; torn\u00f2 dopo un mese e, fatta una breve sosta a Napoli, il suo viaggio riprese per il Medio Oriente per concludersi qualche settimana dopo."}
{"id": "323482", "revid": "729019", "url": "https://it.wikipedia.org/wiki?curid=323482", "title": "Dafydd Jones", "text": "Ha indossato la maglia della Nazionale gallese per la prima volta il 9 novembre 2002 contro le Fiji (58-14 per i gallesi).\nNel 2005 ha vinto, con la sua nazionale, il Sei Nazioni."}
{"id": "323485", "revid": "92723", "url": "https://it.wikipedia.org/wiki?curid=323485", "title": "KV10", "text": "KV10 (Kings' Valley 10) \u00e8 la sigla che identifica una delle tombe della Valle dei Re in Egitto; era la sepoltura del faraone Amenmesse (XIX dinastia).\nStoria.\nSuccessore di Merenptah, il faraone Amenmesse, titolare di questa tomba, si considera che possa aver usurpato il trono al legittimo successore Seti-Merenptah.\nLa tomba era gi\u00e0 nota in antico, ne sono testimonianza sette graffiti greco-romani nell\u2019anticamera. Venne rilevata e mappata da Richard Pococke nel 1737-1738, venne sottoposta a rilievi epigrafici nel 1828-1829 dalla spedizione franco-toscana di Ippolito Rosellini e, successivamente, ad analoghi rilievi a cura di Karl Richard Lepsius nel 1825 e Eug\u00e8ne Lef\u00e9bure nel 1883. Scavata almeno in parte nel 1907 da Edward Russell Ayrton, per conto di Theodore Davis, venne completamente scavata nel 1992-1999 da Otto John Schaden che, nel 2000, la sottopose inoltre ad interventi conservativi e di restauro.\nArchitettura.\nSoggetta a frequenti inondazioni per la posizione nella parte bassa della Valle dei Re, le decorazioni parietali e delle soffittature sono pesantemente danneggiate, cos\u00ec come danneggiate sono le stesse strutture architettoniche e di sostegno delle volte. Danni furono causati, nei millenni, anche da smottamenti delle rocce rilevabili da crepe che si aprono nelle pareti e nei soffitti.\nAlcune decorazioni che erano state preservate dopo gli scavi di Edward Russell Ayrton del 1907, subirono definitivi danni in una inondazione probabilmente del 1916. Si tent\u00f2 di proteggere l\u2019accesso alla tomba da ulteriori rischi con mura che vennero ulteriormente aumentate in altezza nel 1997.\nLa tomba, che ricorda come andamento la KV8, si presenta con struttura architettonica su unico asse su cui si sviluppano tre corridoi successivi che terminano in una camera con quattro pilastri e volta a botte su cui si apre l\u2019accesso a quelle che, se fossero state ultimate, sarebbero state camere laterali; dalla camera con pilastri un ulteriore corridoio, non finito, venne trasformato nella camera funeraria.\nA riprova dei danni causati nei millenni dall\u2019acqua, uno dei pilastri della camera a volta \u00e8 andato completamente perso, mentre altri due sono staccati dal soffitto e solo uno, per quanto danneggiato, \u00e8 completo.\nLe decorazioni parietali erano originariamente state predisposte per il faraone Amenmesse, ma successivamente la tomba venne riusata come sepoltura di Takhat, che recava i titoli di figlia del re e grande sposa reale, e edi un'altra regina, Baketurel. Non si hanno notizie certe di questi personaggi, ma si ritiene che siano da collegarsi a Ramses IX ed alla XX dinastia. La duplice sepoltura femminile costrinse a modificare le pitture e i rilievi di conseguenza.\nDurante i lavori di scavo della KV11 di Sethnakht, faraone della XX dinastia, inoltre, gli operai sfondarono il soffitto di una delle camere della KV10.\nQuanto al contenuto ed alle suppellettili funerarie, solo con gli scavi di Otto John Schaden degli anni \u201990 del \u2018900 sono stati rinvenuti frammenti di ushabty relativi a Sethy I, pezzi di sarcofago attinenti a Ramses VI ed altri oggetti intrusivi che nulla hanno a che vedere con la/e sepoltura/e di questa tomba. Solo un piccolo frammento in alabastro di vaso canopico, recanti le rappresentazioni d Amon e Ra potrebbero essere attribuibili ad Amenmesse.\nFrammenti di contenitori canopici e piccole parti di un sarcofago in granito rosso recano riferimenti alla regina Takhat."}
{"id": "323486", "revid": "1543377", "url": "https://it.wikipedia.org/wiki?curid=323486", "title": "Pasquale Simonelli", "text": "Biografia.\nFrequent\u00f2 le scuole normali a Napoli dove ebbe il suo primo impiego come impiegato di banca.\nNel 1897 si rec\u00f2 a New York, negli Stati Uniti d'America, dove, inizialmente, insegn\u00f2 la lingua italiana e nel 1898-1899, fu bibliotecario al \"St. Xavier College\". Nel 1899, sotto la guida del comm. Joseph N. Francolini, Simonelli cominci\u00f2 la sua carriera di banchiere come impiegato presso la \"Italian Savings Bank\", di cui divenne segretario nel 1900 e amministratore nel 1901. Nel 1902, prese la cittadinanza statunitense e si affili\u00f2 al partito Repubblicano.\nNel 1903, Simonelli fece ottenere a Enrico Caruso un contratto col Metropolitan Opera di New York. Durante la sua carriera favor\u00ec il debutto di altri famosi cantanti lirici, come Maria Barrientos, Beniamino Gigli, Titta Ruffo e Riccardo Stracciari, presso lo stesso teatro.\nSimonelli spos\u00f2 Rosa nel 1903 ed ebbe due figli: Julius (nato nel 1904 nella loro residenza estiva di Brighton Ave, Long Branch, New Jersey) e Maria.\nDal 1920 al 1932, Simonelli fu presidente dell'Italian Savings Bank. Il re d'Italia, Vittorio Emanuele III, gli confer\u00ec l'onorificenza di \"Commendatore dell'Ordine della Corona d'Italia\". Durante quegli anni egli fu anche vice presidente del Comitato a favore di Sacco e Vanzetti. Dal 1922 al 1930 fu inoltre tesoriere e direttore dell'\"Italian Chamber of Commerce\" e tesoriere dell'\"Italian Hospital\" di New York. Nel 1926, fu direttore ed organizzatore della \"Seward National Bank\" e dal 1927 al 1934, direttore dell'\"Italian Super-Power Co\". Quando nel 1932, la \"Italian Savings Bank\" e la \"East River Bank\" si fusero, dando vita ad una nuova banca, la \"East River Savings Bank\", Simonelli ne fu nominato vicepresidente ed amministratore con ufficio al 225 Lafayette Street e residenza al 326 W. 89th St. di New York City fino al 1936.\nNel 1937 Simonelli si ritir\u00f2 in Italia, nella sua villa a San Paolo Belsito, (Napoli), dove mor\u00ec il 4 settembre, 1960. I suoi resti riposano nella cappella di famiglia nel cimitero di Sant'Erasmo, a Saviano, (Napoli)."}
{"id": "323489", "revid": "258664", "url": "https://it.wikipedia.org/wiki?curid=323489", "title": "Lingua in pericolo", "text": "Una lingua in pericolo (o lingua minacciata di estinzione) \u00e8 una lingua di cui sopravvivono cos\u00ec pochi locutori che essa corre il rischio di non essere pi\u00f9 utilizzata nel giro di una generazione. Ad esempio, molte lingue native americane negli Stati Uniti si sono estinte a causa di politiche nel XIX secolo e nel primo XX secolo che ne scoraggiavano o ne vietavano l'uso. Lo stesso \u00e8 accaduto anche nel XX secolo in Unione Sovietica, per lo pi\u00f9 riguardo a lingue di popolazioni nomadi. Una lingua morta (o lingua estinta) \u00e8 una lingua che non ha locutori nativi.\nIdentificare le lingue in pericolo.\nAnche se non esiste una soglia definita per identificare una lingua a rischio di estinzione, tre criteri principali sono usati come linee guida:\nAd esempio, in Giappone \u00e8 in via di estinzione la lingua ainu, avente circa trecento locutori nativi di cui quindici di competenza attiva, con pochi giovani che acquisiscono scioltezza nel suo uso. A tal riguardo, si considerano in relativamente grave pericolo anche diverse lingue europee come il bretone, il sardo, l'occitano, il griko, il gaelico scozzese o l'asturiano. Una lingua potrebbe essere considerata in pericolo anche se in termini assoluti sembra avere un gran numero di locutori, ma questi sono tutti anziani, e pochi o nessun giovane la impara: alcune lingue, come quelle dell'Indonesia, hanno infatti decine di migliaia di locutori ma sono comunque in pericolo perch\u00e9 i bambini non le stanno pi\u00f9 imparando, o i locutori stanno passando alla lingua nazionale (nel caso citato, l'indonesiano o una variet\u00e0 locale di malese) al posto delle lingue locali; in contrasto, una lingua con solo cento locutori si potrebbe considerare molto vitale se \u00e8 quella primaria di una comunit\u00e0, ed \u00e8 la prima o l'unica di tutti i bambini in quella comunit\u00e0.\nCause.\nLe cause della convergenza linguistica includono i traffici globali, internet, la stampa ed i media televisivi, ma possono anche riguardare percorsi di assimilazione promossi dagli stati nazione come strumento di controllo politico nelle loro periferie. Sono storicamente rari, invece, i casi in cui la condizione di un idioma sia riconducibile a opere di genocidio e/o autentica pulizia etnica da parte di precise unit\u00e0 gruppali o statali.\nIl dibattito sulle lingue in via di estinzione.\nAlcuni linguisti sostengono che almeno 3000 delle oltre 6/7000 lingue del mondo (7112 secondo Ethnologue, 2020) si perderanno entro il 2100. Secondo le previsioni di New Geography ogni anno scompaiono 25 idiomi ed almeno 2500 sono a rischio estinzione nei prossimi tempi, tant'\u00e8 che nel giro di un paio di secoli le uniche tre lingue a finire con l'essere parlate nel mondo saranno solo inglese, spagnolo e cinese; nel caso dell'italiano, poi, il numero di lemmi (250.000 circa) si vedr\u00e0 ridotto della met\u00e0 entro il 2050.\nEsistono due posizioni di base sulle conseguenze di questo fatto. Una posizione sostiene che ci\u00f2 \u00e8 un problema e che l'estinzione linguistica dovrebbe essere prevenuta, anche con sforzi significativi. Vengono citate diverse ragioni, tra cui:\nLa posizione opposta sostiene che questo processo non costituirebbe un problema ed anzi dovrebbe essere incoraggiato. Meno lingue implicano comunicazioni migliori e pi\u00f9 chiare fra un numero maggiore di locutori. Il costo economico di una miriade di lingue separate, e dei loro traduttori, \u00e8 enorme. Una societ\u00e0 potrebbe risparmiare molti costi in termini di denaro, tempo e energia progettando e pubblicizzando un prodotto in una sola lingua, e con un solo set di istruzioni. La posizione pi\u00f9 estremistica \u00e8 quella secondo cui tutte le lingue dovrebbero lasciare il passo ad una singola lingua globale (world language), creando cos\u00ec la massima efficienza economica ed evitando tutti i costi associati alle differenze linguistiche."}
{"id": "323491", "revid": "24057", "url": "https://it.wikipedia.org/wiki?curid=323491", "title": "Lingua in via di estinzione", "text": ""}
{"id": "323495", "revid": "1632387", "url": "https://it.wikipedia.org/wiki?curid=323495", "title": "The Notorious B.I.G.", "text": "\u00c8 considerato uno dei pi\u00f9 grandi rapper della storia nonch\u00e9 uno dei pi\u00f9 influenti.\nCresciuto a Bedford-Stuyvesant, nel quartiere newyorkese di Brooklyn, negli anni ottanta, periodo in cui il consumo di crack ha il suo picco massimo, Wallace inizia a spacciare droga fin dalla giovane et\u00e0. Quando pubblica il suo primo album, \"Ready to Die\" sotto Bad Boy Records, \u00e8 gi\u00e0 una delle pi\u00f9 importanti figure della scena hip hop dell'East Coast, e ha il merito di dare maggiore visibilit\u00e0 a New York in un periodo in cui la scena \u00e8 dominata dagli artisti della West Coast. L'anno successivo porta al successo i suoi amici d'infanzia con cui forma il gruppo Junior M.A.F.I.A. Durante la registrazione del suo secondo album viene fortemente coinvolto nella faida tra East Coast e West Coast, che domina la scena del momento.\nIl 9 marzo 1997 venne assassinato in una sparatoria da auto in corsa a Los Angeles. Il doppio disco \"Life After Death\" viene pubblicato 15 giorni dopo la sua morte, arrivando subito al primo posto nella classifica statunitense di album pi\u00f9 venduti, e venendo certificato disco di diamante nel 2000. Wallace \u00e8 noto per il suo flow molto sciolto, per i testi autobiografici e per l'abilit\u00e0 nello storytelling.\nNegli Stati Uniti ha venduto pi\u00f9 di 17 milioni di copie, MTV lo ha classificato al terzo posto nella lista dei \"pi\u00f9 grandi Master of Ceremonies di tutti i tempi\", e dopo la sua morte sono stati pubblicati tre album postumi. Il personaggio ha ispirato un vasto numero di grandi rapper di tutta l'America. Nel 2009 \u00e8 stato realizzato un film in sua memoria, dal titolo \"Notorious B.I.G..\"\nNel 2020 \u00e8 stato inserito nella \"Rock and Roll Hall of Fame\".\nBiografia.\nNato nell'ospedale di St. Mary, Wallace ha affermato di essere cresciuto a New York nel quartiere Bedford-Stuyvesant di Brooklyn, anche se l'appartamento in cui ha vissuto la giovinezza si trova a Clinton Hill. Christopher \u00e8 l'unico figlio di Violetta Wallace, un'insegnante giamaicana, e di George Latore, un politico anch'egli giamaicano. Il padre lascia la famiglia quando Biggie ha solo due anni, costringendo la madre a fare due lavori per poter crescere il piccolo. Frequenta la \"Queen of All Saints Middle School\", eccellendo in tutte le materie e vincendo numerosi premi. Durante il periodo della scuola Christopher comincer\u00e0 ad essere soprannominato Big per via della sua corporatura robusta. All'et\u00e0 di 12 anni inizia a frequentare il mondo della droga e non molto tempo dopo anche a smerciare stupefacenti. La madre, impegnata in due lavori, non se ne accorge fino a quando Wallace non raggiunge l'et\u00e0 adulta.\nWallace frequenta le superiori in una scuola cattolica privata, in attesa di essere accettato alla George Westinghouse Information Technology High School, frequentata anche da artisti come Jay-Z, Busta Rhymes, e DMX. Secondo la madre \u00e8 ancora un buono studente, ma le sue frequentazioni per le strade di Brooklyn lo stanno influenzando negativamente. A 17 anni abbandona la scuola superiore e viene coinvolto nella criminalit\u00e0 newyorkese. Nel 1989 viene arrestato a Brooklyn con un carico di armi e viene condannato a 5 anni di libert\u00e0 vigilata. Verr\u00e0 nuovamente arrestato l'anno successivo per non aver rispettato i termini della libert\u00e0 vigilata. Nel 1991, viene arrestato nella Carolina del Nord per possesso di crack, trascorre nove mesi in carcere ed esce a seguito del pagamento di una cauzione.\nCarriera.\nGli inizi e i primi singoli.\nBiggie inizia a rappare nell'adolescenza, esibendosi per strada con due gruppi, gli Old Gold Brothers e i Techniques. Dopo essere stato rilasciato dalla galera realizza un demo con lo pseudonimo di Biggie Smalls, soprannome che ricorda quello utilizzato da bambino, ancora attuale data l'altezza di circa 1,90 m e il peso di circa 135 kg. Il lavoro non \u00e8 registrato con intenti seri, ma viene promosso dal dj newyorkese Mister Cee, che ha precedentemente lavorato con Big Daddy Kane, e viene ascoltato dal redattore della rivista \"The Source\".\nNel marzo del 1992 Wallace compare nella rubrica di \"The Source\" dedicata ad aspiranti rapper che bench\u00e9 talentuosi, ancora non hanno sottoscritto un contratto, Unsigned Hype, e viene invitato con altri artisti underground a realizzare una traccia per un album che negli intenti \u00e8 una compiliation di rappers apparsi nella stessa rubrica. Il demo viene registrato per l'A&amp;R dell'Uptown Records e il produttore discografico Sean Combs (all'epoca noto come Puff Daddy) chiede un incontro con il giovane rapper, che viene immediatamente messo sotto contratto e collabora con Heavy D &amp; the Boyz nel brano \"A Buncha Niggas\", dall'album \"Blue Funk\".\nPoco dopo avergli fatto firmare il contratto Combs viene licenziato dall'Uptown e fonda una nuova etichetta, la Bad Boy Records, in cui Wallace entra gi\u00e0 dal 1992 assieme a Craig Mack. L'8 agosto 1993 la sua compagna di lunga data d\u00e0 alla luce una bambina, T'yanna; anche dopo la nascita della figlia il rapper continua a vendere droga finch\u00e9 non viene scoperto dal suo produttore che lo aiuta ad uscire dal giro.\nWallace ottiene un grande successo l'anno successivo, quando realizza un remix del singolo \"Real Love\" della cantante R'n'B Mary J. Blige, utilizzando per la prima volta lo pseudonimo di The Notorious B.I.G. Il rapper utilizza questo soprannome per il resto della carriera dopo aver constatato che quello precedente, Biggie Smalls, era gi\u00e0 utilizzato. Visto il buon successo ottenuto con \"Real Love\" il rapper di Brooklyn continua con i remix, iniziando con \"What's the 411?\" sempre di Blige, e proseguendo con \"Buddy X\" di Neneh Cherry e \"Dolly my Baby\" del dj giamaicano Super Cat. Nell'aprile del 1993 il brano originale \"Party and Bullshit\" entra nella colonna sonora del film Who's the Man?, nel luglio dell'anno successivo partecipa assieme a Busta Rhymes e LL Cool J al remix del singolo \"Flava in Ya Ear\" di Craig Mack, che raggiunge la nona posizione nella Billboard Hot 100.\nIl primo album: \"Ready to Die\".\nIl 4 agosto 1994 Wallace sposa la cantante R'n'B Faith Evans nove giorni dopo averla conosciuta ad un incontro fotografico per la Bad Boy Records. Quattro giorni dopo il rapper raggiunge la 27\u00aa posizione nella Billboard 200 con il primo singolo solista, \"Juicy\", che anticipa l'album. Il 13 settembre 1994 viene pubblicato il primo disco solista, \"Ready to Die\", che raggiunge la 13\u00aa posizione nella Billboard 200, vince quattro dischi di platino e permette all'artista di vincere il premio \"Rapper of the Year\" ai Billboard Awards. Il lavoro viene pubblicato in un periodo in cui la West Coast domina il mercato hip hop statunitense e secondo la rivista Rolling Stone \"\"riporta l'attenzione sull'East Coast rap\". Oltre a \"Juicy\" dall'album vengono estratti altri due singoli: \"Big Poppa\", che vince il disco di platino e raggiunge la prima posizione nella classifica statunitense di singoli rap ed entra nella top10 della Billboard Hot 100, e \"One More Chance\", in collaborazione con la moglie Faith Evans, Aaliyah e Mary J. Blige che entra alla quinta posizione e raggiunge la seconda nella classifica ufficiale statunitense, diventando il singolo con il debutto nella posizione pi\u00f9 alta della storia, assieme a \"Scream\" di Michael e Janet Jackson, fino a quel momento.\nI Junior M.A.F.I.A. e la faida tra le coste.\nNell'agosto 1995 il gruppo Junior M.A.F.I.A., formato da Wallace e dai suoi amici d'infanzia, pubblica l'album di debutto, \"Conspiracy\", prodotto dall'etichetta Big Beat Records. Il gruppo comprende al suo interno i rapper Lil' Kim e Lil' Cease, che intraprenderanno successivamente carriere soliste. L'album vince il disco d'oro. Dopo l'esperienza con il gruppo Wallace lavora con artisti R'n'B della Bad Boys: prima collabora con i 112 al brano \"Only You\" e successivamente partecipa al singolo \"Can't You See\" delle Total, restando con entrambi i brani nelle prime venti posizioni della Billboard Hot 200.\nEntro la fine dell'anno il rapper diventa il primo artista maschile solista all'interno della classifica statunitense di musica pop e R'n'B. Nel luglio 1995 appare sulla copertina di \"The Source\" con la didascalia \"Il re di New York prende il controllo\"\". Alla consegna dei \"Source Awards\" viene premiato come \"Best New Artist (Solo)\" (miglior nuovo artista solista), \"Lyricist of the Year\" (paroliere dell'anno), \"Live Performer of the Year\" (artista dal vivo dell'anno), e il suo album di debutto vince l'\"Album of the Year\" (album dell'anno). Ai Billboard Music Awards vince il premio come artista rap dell'anno.\nNel periodo di maggior successo Wallace viene attirato nella faida tra East Coast e West Coast diventandone uno dei protagonisti assieme a Tupac Shakur. A seguito della pubblicazione da parte di Biggie della canzone \"Who Shot Ya?\" che Shakur considerava un attacco personale nei suoi confronti, in un'intervista concessa alla rivista \"Vibe\" nell'aprile 1995, in un periodo in cui \u00e8 rinchiuso nella prigione Clinton Correctional Facility, Tupac accusa Andre Harrell, il fondatore dell'Uptown Records, Sean Combs e Christopher Wallace di essere stati i mandanti della rapina a mano armata dove era stato ferito e rapinato di migliaia di dollari in gioielli in uno studio di registrazione di New York nella notte del 30 novembre 1994. Sebbene i tre si trovassero nello studio quella notte, hanno negato il fatto.\nNell'ottobre del 1995 Suge Knight paga la cauzione che permette a Tupac di uscire dal carcere e questi firma un contratto con la sua etichetta, la Death Row Records, con base a Los Angeles.. L'etichetta \u00e8 impegnata in una dura battaglia discografica con la Bad Boys.\nI problemi legali e la morte di Tupac.\nWallace comincia le registrazioni per il secondo album nel settembre del 1995. Queste, avvenute tra New York, Trinidad e Los Angeles, vengono interrotte numerose volte a causa di vari problemi, spesso legali, legati alla disputa tra l'East Coast e la West Coast, in cui il rapper newyorkese \u00e8 fortemente coinvolto. Il 23 marzo 1996 viene arrestato in un locale notturno a Manhattan con l'accusa di aver inseguito ed assalito due ammiratori in cerca di un autografo, rompendo un finestrino del taxi e prendendo a pugni uno di loro. Il rapper ha confessato l'aggressione ed \u00e8 stato condannato a 100 ore di lavori socialmente utili. Verso la met\u00e0 del 1996 viene arrestato nella cittadina di Teaneck, nel New Jersey, per possesso di armi e droga.\nNel giugno del 1996 Tupac Shakur pubblica \"Hit 'Em Up\", una diss song in cui afferma esplicitamente di aver intrapreso rapporti sessuali con la moglie di Wallace, ed attacca il rapper di Brooklyn accusandolo di copiargli stile ed immagine. Nella canzone \"Brooklyn's Finest\" di Jay-Z, a sua volta, Wallace cita l'attacco, parlando della gravidanza di sua moglie, ma senza riferimenti espliciti. In una radiointervista rilasciata nel 1997 dice che non \u00e8 nel suo stile rispondere a simili attacchi.\nIl 7 settembre 1996 Shakur viene ferito in un agguato con armi da fuoco a Las Vegas, in Nevada, all'uscita di un incontro di pugilato tra Mike Tyson e Bruce Seldon. Il rapper muore sei giorni dopo per le ferite causate dalla sparatoria. Vista la faida che \u00e8 in corso con Wallace, alcune accuse vengono rivolte anche al rapper newyorkese (che verr\u00e0 ancora attaccato dal giornalista Chuck Philips sul \"Los Angeles Times\" nel settembre del 2002). Wallace rispose alle accuse asserendo di non avere niente a che fare con l'assassinio e sostenendo che, al momento dell'omicidio, era impegnato in uno studio di registrazione newyorkese.\nIl 29 ottobre 1996 Faith Evans, moglie del rapper, d\u00e0 alla luce il suo primo figlio, Christopher \"CJ\" Wallace, Jr.. Il mese successivo, una rapper dei Junior M.A.F.I.A., Lil' Kim, pubblica il primo album, \"Hard Core\", sotto la supervisione di Wallace, che nel frattempo ha intrapreso una storia d'amore con la ragazza; da questa relazione Kim rimane incinta, decidendo successivamente di abortire.\nIl secondo album: \"Life After Death\".\nDurante la registrazione del suo secondo album, che inizialmente avrebbe dovuto chiamarsi \"Life After Death... 'Til Death Do Us Part\", poi abbreviato in \"Life After Death\", Wallace viene coinvolto in un incidente automobilistico in cui si rompe la gamba sinistra e viene costretto ad un periodo in sedia a rotelle; dopo l'episodio sar\u00e0 costretto ad appoggiarsi ad un bastone da passeggio per il resto della vita.\nNel gennaio del 1997 il rapper deve pagare 41.000 dollari come risarcimento ad una persona che sostiene di essere stato picchiato e derubato da Wallace e dal suo entourage nel maggio del 1995. Dopo questa serie di incidenti, decide di concentrarsi sulle cose che ritiene importanti nella vita: \"\u00abMy mom... my son... my daughter... my family... my friends are what matters to me now\u00bb\" (\"mia madre... mio figlio... mia figlia... la mia famiglia... i miei amici sono le cose pi\u00f9 importanti per me ora\").\nMorte.\nNel febbraio 1997 Wallace va in California per promuovere il suo secondo album, la cui uscita \u00e8 prevista per il 25 marzo di quell'anno, e registrare il video musicale per il singolo \"Hypnotize\". Il 5 marzo 1997 concede un'intervista al talk show \"The Dog House\" sulla radio KYLD di San Francisco, in cui dichiara di aver contattato un servizio di sicurezza, ma semplicemente perch\u00e9 \u00e8 una celebrit\u00e0, non perch\u00e9 sia un rapper. L'8 marzo presenta l'undicesima edizione dei Soul Train Music Award a Los Angeles, consegnando un premio a Toni Braxton e venendo in quell'occasione insultato dal pubblico. Dopo lo spettacolo partecipa ad una festa organizzata dalla rivista \"Vibe\" e dall'etichetta discografica Qwest Records al Petersen Automotive Museum di Los Angeles; tra gli ospiti figurano, oltre al rapper, la moglie Faith Evans, il produttore Sean Combs, la cantante Aaliyah e membri delle bande criminali dei Crips e dei Bloods.\nIl 9 marzo, alle 00:30 circa, Wallace lascia la festa dopo che le forze dell'ordine decidono di chiuderla per sovraffollamento. Wallace si siede sul sedile del passeggero in auto con il suo amico Damion \"D-Roc\" Butler, il membro dei Junior M.A.F.I.A. Lil' Cease e l'autista, Gregory \"G-Money\" Young; Sean Combs viaggia su un altro autoveicolo con tre guardie del corpo; i due Chevrolet Suburban sono scortati da un Chevrolet Blazer che ospita il capo della sicurezza della Bad Boy Records.\nAlle 00:45 la strada \u00e8 affollata di persone che lasciano la festa; i SUV sono costretti a fermarsi a circa 50 metri dal museo. Una Chevrolet Impala nera si affianca all'auto di Wallace ed il conducente, un afroamericano elegantemente vestito con uno smoking blu, abbassa il finestrino e spara quattro colpi nel torace del rapper con una pistola 9 mm. Wallace viene trasportato immediatamente al Cedars-Sinai Medical Center, ma viene dichiarato morto alle 1:15.\nNel 2012 sono stati pubblicati i risultati dell'autopsia, i quali hanno affermato che dei quattro proiettili che colpirono Wallace, uno solo danneggi\u00f2 gli organi vitali portandolo alla morte.\nCarriera postuma.\nQuindici giorni dopo la morte, il secondo lavoro solista del rapper viene pubblicato con il titolo \"Life After Death\", come previsto; ottiene un grande successo e raggiunge la prima posizione nella classifica Billboard 200. L'album contiene pi\u00f9 collaborazioni rispetto al precedente, partecipano all'album artisti affermati come i rapper Puff Daddy, Jay-Z, The Madd Rapper, Ma$e ed i cantanti Kelly Price, R. Kelly e Faith Evans, ex moglie di Wallace. Le basi sono affidate ad artisti di fama internazionale tra i quali spiccano Premier, Easy Mo Bee ed RZA del Wu-Tang Clan. Nel 2000 viene certificato disco di diamante, il premio pi\u00f9 alto mai conferito dalla RIAA ad un disco hip hop solista.\nIl singolo \"Hypnotize\" \u00e8 l'ultimo ad avere un video musicale a cui partecipa il rapper; il brano che ha maggior successo \u00e8 per\u00f2 il secondo singolo, \"Mo Money Mo Problems\", realizzato con la collaborazione di Sean Combs e Ma$e. Questa canzone \u00e8 anche nota per aver lanciato lo stile Shiny Suit nell'hip hop East Coast. Entrambi i singoli raggiungono la prima posizione nella Billboard Hot 100, facendo di Wallace il primo artista nella storia ad ottenere il doppio premio dopo la morte. Il terzo singolo, \"Sky's the Limit\", realizzato in collaborazione con i 112, viene notato per l'impiego di numerosi bambini nel videoclip che rappresentano, oltre a Wallace, Sean Combs, Lil' Kim, e Busta Rhymes. Nel dicembre 2007 il rapper viene insignito dei premi come \"Artist of the Year\" (artista dell'anno) e \"Single of the Year\" (singolo dell'anno) per \"Hypnotize\" dalla rivista \"Spin\".\nNella met\u00e0 del 1997 il rapper Sean Combs pubblica il suo album di debutto sotto il nome di Puff Daddy; nel disco, intitolato \"No Way Out\", Wallace appare in 5 tracce, compreso il terzo singolo \"Victory\". Il singolo pi\u00f9 importante \u00e8, per\u00f2, un altro a cui Wallace non partecipa, ma che \u00e8 dedicato alla sua memoria, \"I'll Be Missing You\", a cui collaborano Faith Evans e i 112. Nei Grammy Awards 1998 \"Life After Death\" e i primi due singoli vengono candidati rispettivamente nelle categorie miglior album rap e miglior canzone rap; la vittoria di entrambi i premi va per\u00f2 all'amico Combs, che se li aggiudica con \"No Way Out\" e \"I'll Be Missing You\".\nIl 7 dicembre 1999 la Bad Boy Records pubblica \"Born Again\", album che contiene brani registrati precedentemente ma ancora inediti e vanta collaborazioni con i migliori rapper statunitensi, tra i quali Mobb Deep, Snoop Dogg, Ice Cube e Missy Elliott. Nel corso del tempo la voce di Wallace appare campionata in numerosi singoli di successo, come in \"Foolish\" della cantante R'n'B Ashanti, nel singolo postumo di Tupac Shakur, \"Runnin' (Dying to Live) .\"\nNel 2001 la voce del rapper compare nel brano \"Unbreakable\" di Michael Jackson, prima traccia dell'album \"Invincible\" del \"Re del Pop\": il verso cantato da Wallace \u00e8 tratto da \"You Can't Stop the Reign\" di Shaquille O'Neal. Tuttavia, Jackson e Wallace avevano gi\u00e0 collaborato insieme in \"This Time Around,\" singolo tratto dal doppio disco \"HIStory\" (1995).\nIl 20 dicembre 2005 viene pubblicato il secondo album completamente postumo, a differenza di quanto accaduto per \"Life After Death\", alla cui preparazione il rapper aveva preso parte. L'album si intitola \"\", e contiene collaborazioni con numerosi artisti rap e non, come dimostrano i brani \"Wake Up\" realizzato con la partecipazione del gruppo nu metal dei Korn e \"Hold Ya Head\", che affianca le voci campionate di Wallace e del cantante reggae Bob Marley.\nNel 2009 \u00e8 uscito un film biografico dal titolo \"Notorious B.I.G.\", incentrato sulla vita del rapper, distribuito negli Stati Uniti dalla Fox Searchlight Pictures. Inizialmente il regista del film avrebbe dovuto essere Antoine Fuqua, ma alla fine la scelta ricadde su George Tillman Jr.; per il ruolo di protagonista, invece, era stato preso in considerazione il cantante giamaicano Sean Kingston, che successivamente avrebbe rifiutato sotto consiglio dei suoi produttori discografici. Il compito di impersonare The Notorious B.I.G. \u00e8 stato quindi affidato a Jamal Woolard, anch'esso di New York. Voletta Wallace, la madre del rapper, \u00e8 stata interpretata da Angela Bassett, Sean Combs da Derek Luke, Anthony Mackie \u00e8 stato scelto per Tupac Shakur mentre Naturi Naughton ha vestito i panni di Lil' Kim, Antonique Smith per la moglie Faith Evans e Marc John Jefferies per l'amico Lil'Cease.\nA marzo 2021 \u00e8 uscito un documentario di Netflix intitolato \"Biggie: I Got a Story to Tell\", prodotto da Voletta Wallace e Sean Combs, che racconta vita di Biggie prima che diventasse noto come \"Il re di New York\" e presenta \"un accesso senza precedenti concesso da Wallace\".\nLascito.\nDopo la morte Wallace \u00e8 stato riconosciuto come uno dei pi\u00f9 grandi rapper mai esistiti, l'All Music Guide lo descrive come il salvatore dell'East Coast rap. Le riviste \"The Source\" e \"Blender\" lo considerano il miglior rapper di tutti i tempi, mentre nel 2003, la rivista \"XXL\" chiede a numerosi esponenti dell'hip hop statunitense quali siano i loro mc preferiti, e Wallace appare in quasi tutte le liste; nel 2006 viene inserito da MTV nella lista dei pi\u00f9 grandi mc di tutti i tempi alla posizione numero tre, dietro a Jay-Z e Tupac Shakur.\nLa voce del rapper \u00e8 stata campionata da numerosi artisti hip-hop, pop e R'n'B, tra i quali Jay-Z, 50 Cent, Alicia Keys, Fat Joe, Nelly, Ja Rule, Lil Wayne e Usher. Il 28 agosto 2005, agli MTV Video Music Awards, Sean Combs (che nel frattempo ha cambiato lo pseudonimo in P. Diddy) e Snoop Dogg cantano i singoli \"Juicy\" e \"Warning\" in tributo al defunto rapper. Nel settembre 2005 il canale televisivo statunitense VH1 dedica il suo secondo Hip Hop Honors annuale al defunto rapper, dedicandogli un'intera puntata inedita.\nPoco prima di morire Wallace fonda un supergruppo hip hop chiamato The Commission, che comprende oltre a lui Jay-Z, Lil'Cease, Sean Combs e Charli Baltimore. Il gruppo viene menzionato nel brano \"What's Beef?\" su \"Life After Death\" e \"Victory\", sull'album di Sean Combs \"No Way Out\", ma non completer\u00e0 mai un album vero e proprio.\nNegli ultimi anni della sua vita Wallace promuove una linea di vestiti chiamata Brooklyn Mint, che ha molto successo dopo la sua morte; nel 2004 i manager che la gestiscono, Mark Pitts e Wayne Barrow, in collaborazione con Jay-Z, lanciano una serie di t-shirt con l'immagine di The Notorious B.I.G., una parte dei proventi di queste magliette sono devoluti in beneficenza.\nIl Christopher Wallace Memorial Foundation organizza attualmente una cena in abito nero chiamata \"B.I.G. Night Out\" per raccogliere fondi per le scuole dei quartieri poveri ed onorare la memoria del defunto rapper; in questo particolare evento la sigla B.I.G. sta per \"Books Instead of Guns\", ossia \"libri al posto delle armi\".\nTemi ed argomenti.\nI temi trattati da Wallace includono gli argomenti del mafioso rap (\"Niggas Bleed\"), il ricordo del periodo dello spaccio (\"10 Crack Commandments\"), il vanto materialistico (\"Hypnotize\"), cos\u00ec come l'umorismo (\"Just Playing (Dreams)\") e il romanticismo (\"Me &amp; My Bitch\"); nel 2004 \"Rolling Stone\" definisce il rapper come \"uno dei primi giovani cantautori maschi a realizzare canzoni d'amore credibili\".\nLe opinioni sulla realt\u00e0 dei testi sono differenti: secondo un articolo del giornalista Tour\u00e9 del 1994 sul \"New York Times\" le liriche del rapper \"trattano dettagli autobiografici sulla criminalit\u00e0 e sulla violenza con onest\u00e0 emotiva\", mentre per il suo collega Marriott, stando a quanto scrive sullo stesso quotidiano nel 1997, i testi non sono strettamente autobiografici ma il rapper \"ha un'abilit\u00e0 per le esagerazioni ai fini di aumentare le vendite\". Wallace descrive il suo debutto come \"una grande torta, in cui ogni fetta rappresenta una parte della mia vita, includendo i miei ragazzi e le mie ragazze... dall'inizio alla fine\".\nL'album \"Ready to Die\" \u00e8 descritto da \"Rolling Stone\" come un compromesso tra squallide visioni di strada e divertimento, che contempla il piacere di fare musica hip hop; \"All Music Guide\" parla di un senso di profondit\u00e0 che trasmettono i testi, e il \"New York Times\" nota molta paranoia al loro interno. Nel periodo del debutto Wallace descrive s\u00e9 stesso come una persona depressa e nell'ultima canzone dell'album, \"Suicidal Thoughts\", il rapper parla del suo suicidio e termina la canzone con la realizzazione dell'atto. In \"Life After Death\" le liriche divengono ancora pi\u00f9 profonde; la rivista \"XXL\" scrive che nella rappresentazione di s\u00e9 stesso il rapper \"rinnova la sua immagine\", passando dal \"delinquente di livello medio-basso\" al debutto come \"signore della droga\".\n\"All Music Guide\" pensa che il successo dell'album di debutto sia \"dovuto alla sua abilit\u00e0 di narratore\"; nel 1994 \"Rolling Stone\" parla di questa sua abilit\u00e0 paragonandola ad un dipinto, \"un quadro sonoro talmente intenso da trasportarti diritto nella scena\". In \"Life After Death\" dimostra questa abilit\u00e0 nel brano \"I Got a Story to Tell\", in cui racconta una storia \"per i suoi ragazzi\" sotto forma di conversazione."}
{"id": "323497", "revid": "768068", "url": "https://it.wikipedia.org/wiki?curid=323497", "title": "KV11", "text": "KV11 (Kings' Valley 11) \u00e8 la sigla che identifica una delle tombe della Valle dei Re in Egitto; era la tomba di Ramses III.\nNota almeno in parte fin dall\u2019antichit\u00e0, KV11 venne mappata e rilevata da Richard Pococke nel 1737-1738; rilievi epigrafici vennero eseguiti da James Bruce nel 1769. Nuovi rilievi epigrafici vennero eseguiti nel 1799 dalla spedizione napoleonica. Il primo scavo sistematico risale al 1816-1819 a cura di Giovanni Battista Belzoni. Ancora rilievi epigrafici nel 1844 da parte di Karl Richard Lepsius. Scavi sistematici nel 1895 a cura del Service des Antiquit\u00e9s egiziano e rilievi epigrafici di Marek Marciniak nel 1959-1981.\nNegli anni \u201920 dell\u2019800James Burton rilev\u00f2 tracce di cartigli di Ramses III ipotizzando che originariamente questa doveva essere la tomba predisposta per il faraone. La KV11 era stata tuttavia iniziata sotto Sethnakht, ma durante i lavori gli operai invasero la vicina KV10 di Amenemes.\nSuccessivamente i lavori vennero ripresi dal successore Ramses III differenziando l\u2019asse della tomba per evitare l\u2019incrocio con KV10. \nArchitettura.\nLa prima parte di KV11, quella risalente a Sethkakht, presenta una scala discendente, subito dopo l\u2019ingresso, e un corridoio in piano su cui si aprono due annessi; un successivo corridoio presenta, lateralmente, otto annessi (quattro per lato). Il corridoio prosegue in piano, ma si interrompe l\u00e0 dove venne intercettata la vicina KV10.\nIn seguito, quando i lavori vennero ripresi sotto Ramses III, venne creata una sorta di disimpegno che consent\u00ec di spostare lateralmente l\u2019asse della tomba cos\u00ec evitando la traiettoria che aveva intercettato la KV10. Da tale disimpegno si diparte un corridoio in piano che raggiunge una sala a pilastri con una camera laterale. Da questa, un corridoio discendente porta ad un'altra serie di corridoi successivi, in piano, che adducono alla camera funeraria il cui soffitto \u00e8 sorretto da otto pilastri.\nQuattro annessi agli angoli della camera funeraria, e un breve corridoio, su cui si aprono altri recessi, concludono la struttura architettonica della tomba che, aldil\u00e0 della prima variazione di percorso, presenta la struttura tipica delle tombe della XX dinastia su unico asse.\nDecorazioni.\nBench\u00e9 il livello tecnico della decorazione non sia eccelso questa \u00e8, in generale, molto ben conservata (salvo che nella camera funeraria) e fin dall\u2019ingresso sono presenti soluzioni rare, se non uniche, nel panorama della Valle.\nUniche sono le due colonne con capitello hathorico che fiancheggiano l\u2019ingresso; rare sono, inoltre, le rappresentazioni negli otto annessi che fiancheggiano il secondo corridoio di Sethnakht.\nAnnessi di sinistra:\nAnnessi di destra:\nIl disimpegno che, pur parallelo ai corridoi precedenti, consent\u00ec di variare l\u2019asse di KV11, \u00e8 occupato per intero da capitoli dell\u2019Amduat; il corridoio discendente che dal disimpegno adduce alla camera funeraria \u00e8 decorato con scene della Cerimonia di apertura della bocca e degli occhi praticata sul defunto re. Seguono capitoli del Libro dei Morti e, nella camera funeraria, l\u2019unica pesantemente danneggiata nei secoli dal ristagno di acqua da inondazioni, rappresentazioni varie del faraone, di divinit\u00e0, nonch\u00e9 capitoli dal Libro delle Porte e dal Libro della Terra.\nCorredo funerario.\nLa camera funeraria conteneva un sarcofago in quarzite rossa, oggi al Museo del Louvre di Parigi; il coperchio di tale sarcofago venne invece recuperato da Giovanni Battista Belzoni e acquistato dal Fitzwilliam Museum di Cambridge . Secondo un\u2019ipotesi, il sarcofago in quarzite sarebbe stato predisposto originariamente, ma mai usato, per Sethy II.\nIl sarcofago ligneo di Ramses III, decorato con immagini di dee e dei quattro figli di Horus, privo del coperchio, venne rinvenuto, nel 1898, nella KV35, ma contenente il corpo di Amenhotep III. Si trova oggi al Museo del Cairo.\nIl corpo di Ramses III, anch'esso oggi al Museo del Cairo, venne rinvenuto, intorno agli anni '80 dell' '800, nella cosiddetta cache di Deir el-Bahari, DB320.\nLa mummia del re era contenuta in un sarcofago in cartonnage, parzialmente sbendata. Un'iscrizione riportata sul lino della fasciatura, fa riferimento a una nuova \"osirificazione\" (ovvero una cerimonia per rendere il defunto simile ad Osiride) che venne praticata dallo scriba della necropoli Butehamun nell'anno tredicesimo del faraone Smendes I della XXI dinastia .\nTale iscrizione, peraltro, trova riscontro in uno dei graffiti rinvenuti nella KV11 e letti da Jean Fran\u00e7ois Champollion, facente parte della spedizione franco-toscana di Ippolito Rosellini del 1828-1830, che menziona appunto una tale operazione. Altri due graffiti facevano riferimento a un'ispezione della tomba e ad operazioni connesse alla cerimonia sopra menzionata.\nPochi altri oggetti vennero rinvenuti nella KV11 tra cui cinque ushabty in bronzo."}
{"id": "323502", "revid": "599013", "url": "https://it.wikipedia.org/wiki?curid=323502", "title": "Oo", "text": ""}
{"id": "323503", "revid": "1428919", "url": "https://it.wikipedia.org/wiki?curid=323503", "title": "Sarvadharma", "text": "Sarvadharma \u00e8 una parola sanscrita, di utilizzo relativamente recente, che letteralmente significa \"\u201ctutte le religioni\u201d\". In termini generici, \"Sarvadharma\" indica il concetto di sostanziale unit\u00e0 delle religioni; viene utilizzato in svariati ambiti.\nSarvadharma come simbolo.\nIl nome \"Sarvadharma\" \u00e8 principalmente usato per indicare il simbolo dell'insegnamento di Sathya Sai Baba: inscritti in semicerchi, i simboli delle maggiori fedi religiose mondiali (la O\u1e43 induista, la croce cristiana, mezzaluna islamica, la ruota buddhista, la fiamma di Zoroastro e, in alcune versioni, anche la Stella di David ebrea), sono disposte attorno ad un cerchio centrale, al centro del quale \u00e8 raffigurato un obelisco sormontato da un fiore di loto che rappresenta l'illuminazione spirituale.\nDal 1996, per sottolineare il passaggio dalla religione (ricerca esteriore) alla spiritualit\u00e0 (ricerca interiore), i simboli delle religioni sono stati sostituiti dai nomi dei cinque \"Valori umani\", cos\u00ec definiti da Sathya Sai Baba, che costituiscono il fondamento del programma educativo da lui introdotto: Amore, Pace, Verit\u00e0, Rettitudine, Non-violenza.\n\u00c8 inoltre il logo ufficiale dell'Organizzazione Sathya Sai, fin dalla sua fondazione.\nL'obelisco di Prashanti Nilayam.\nAl centro dell'ashram di Prashanti Nilayam (Puttaparthi, Andra Pradesh, India), vicino al Mandir, si trova un grande obelisco (chiamato appunto \"Sarvadharma Stupa\"). La sua base \u00e8 pentagonale; in ogni lato si trovano i simboli delle cinque maggiori religioni mondiali, e sotto di essi alcune massime che le identificano. La costruzione si sviluppa a cerchi concentrici; essi rappresentano le varie fasi dello \"yoga\" (lett. \"Unione con Dio\"; ovvero, la crescita spirituale). In cima all'obelisco vi \u00e8 la scultura di un fiore di loto (simbolo del \"loto del cuore\", al centro del quale si trova la pi\u00f9 alta illuminazione spirituale).\nNel canto dei Bhajan.\n\"Sarvadharma\" designa anche una tipologia di bhajan (canti devozionali tipici della tradizione induista) nei quali viene evidenziata l'unita delle religioni con lodi a Dio, utilizzandone i nomi tipici delle maggiori fedi del mondo.\nUn esempio:"}
{"id": "323507", "revid": "729019", "url": "https://it.wikipedia.org/wiki?curid=323507", "title": "Filfola", "text": "Filfola (in maltese \"Filfla\") \u00e8 una piccola isola disabitata dell'arcipelago delle Isole maltesi. Il nome deriva dalla lingua araba e significa \"pepe\" (alcuni scrittori anglosassoni perci\u00f2 la chiamarono \"Piper\"). L'isola presenta uno scoglio satellite denominato Filfoletta.\nFilfola si trova a sud-ovest dell'isola di Malta, a circa 5\u00a0km dalla costa, ed \u00e8 estesa in lunghezza per soli 700 metri, per una superficie totale di 25.000\u00a0m\u00b2.\nLa sola costruzione di cui si abbia notizia era una cappella costruita in una grotta nel 1343, che venne per\u00f2 distrutta durante il terremoto del 1856.\nDurante il dominio britannico e fino al 1971 l'isola fu utilizzata come bersaglio per le esercitazioni della Royal Navy e della Royal Air Force.\nCaratteristica saliente della piccola isola \u00e8 l'essere praticamente inaccessibile per via delle ripide scogliere; nel 1988 \u00e8 stata dichiarata riserva naturale, in quanto \u00e8 l'unico posto al mondo in cui viva una sottospecie di lucertola verde con macchie rosse (\"Podarcis filfolensis\" subsp. \"filfolensis\"), endemica di Filfola e sopravvissuta ai bombardamenti.\nSi racconta che in un passato molto remoto gli abitanti di un piccolo villaggio maltese fossero cos\u00ec crudeli da essere scaraventati all'inferno per via della punizione divina; neanche il Diavolo per\u00f2 li volle, tale era la loro malvagit\u00e0, e li rimand\u00f2 in superficie assieme ad un piccolo e desolato pezzo di terra che divent\u00f2 Filfola."}
{"id": "323508", "revid": "37401", "url": "https://it.wikipedia.org/wiki?curid=323508", "title": "Lingua estinta", "text": "Una lingua estinta o lingua conclusa \u00e8 una lingua che non ha pi\u00f9 locutori nativi. Normalmente ci\u00f2 avviene quando una lingua \u00e8 soggetta ad estinzione linguistica e viene direttamente sostituita da una lingua diversa, ad esempio il copto sostituito dall'arabo e molte lingue native americane, sostituite da inglese, francese, spagnolo e portoghese.\nIl termine \"lingua morta\" si riferisce comunemente anche ad una lingua pi\u00f9 antica che \u00e8 cambiata \nsignificativamente e si \u00e8 evoluta in un nuovo, autonomo gruppo linguistico, di cui risulti ormai completato il processo di separazione linguistico. Il latino ad esempio \u00e8 una lingua morta non avendo locutori nativi, ma \u00e8 la base del latino volgare, il quale evolse nelle moderne lingue romanze.\nIn alcuni casi una lingua estinta rimane in uso per funzioni scientifiche, legali o ecclesiastiche. Il latino, l'antico slavo ecclesiastico, il copto, ge'ez sono fra le tante lingue estinte usate come lingue sacre o, in qualche caso, oggetto tradizionale di insegnamento. La lingua latina, ad esempio, sebbene formalmente estinta in quanto non esistono pi\u00f9 locutori madrelingua, \u00e8 stata riclassificata \"lingua storica\": viene insegnata in vari Paesi ed \u00e8 una delle lingue ufficiali della Citt\u00e0 del Vaticano.\nRivitalizzazioni.\nUna lingua che ha locutori nativi in vita \u00e8 chiamata lingua viva. Sono conosciute 6.912 lingue vive.\nIn almeno un caso, l'ebraico, una lingua liturgica estinta \u00e8 stata rianimata per ridiventare lingua viva. Ci sono stati altri tentativi di rivitalizzazione linguistica (ad esempio il mannese ed il cornico), ma il loro successo \u00e8 stato dibattuto, non essendo chiaro se diventeranno mai la lingua nativa comune di una comunit\u00e0 di locutori."}
{"id": "323509", "revid": "1632387", "url": "https://it.wikipedia.org/wiki?curid=323509", "title": "Opera seria", "text": "L'opera seria \u00e8 un genere dell'opera italiana.\nSi contrappone storicamente al genere dell'opera buffa, al punto tale che la decadenza di quest'ultima, nel corso del XIX secolo, fin\u00ec per renderne prima incerti, poi irriconoscibili i contorni. I temi portanti dell'opera seria sono il dramma e le passioni umane con storie e personaggi tratti dalla mitologia, dall'epica cavalleresca e dalla storia antica o medievale. Il pubblico di riferimento era prevalentemente nobiliare e cortigiano. L'espressione \"opera seria\" \u00e8 utilizzata internazionalmente in italiano.\nStoria.\nIl suo momento di maggiore diffusione e splendore si colloca nel XVIII secolo, specificatamente negli anni che vanno dal 1710 al 1770. Su libretti convenzionalmente strutturati secondo il modello messo a punto da Apostolo Zeno e Pietro Metastasio - i quali stabiliscono una serie di canoni formali, relativi sia all'impianto drammaturgico che alla struttura metrica delle arie, applicando le cosiddette unit\u00e0 aristoteliche -, le opere serie venivano allestite non soltanto presso i palcoscenici italiani ma anche in quelli del resto d'Europa; soprattutto in Inghilterra, Austria e Germania, ma in minor misura anche in Spagna, Portogallo e in altri paesi.\nNei paesi anglosassoni l'opera seria italiana si afferm\u00f2 soprattutto grazie a Georg Friedrich H\u00e4ndel, un vero specialista di questo genere.\nSolo la Francia, al tempo, scelse di seguire un autonomo corrispondente genere operistico definito \"trag\u00e9die lyrique\".\nIn questo periodo, la forma principe dell'opera seria, articolata in tre atti, \u00e8 l\"'aria con da capo\", caratterizzata dalla ripresa della prima delle due strofe alla fine del brano. Con la sua ridondanza musicale, di gusto ancora tardo barocco, essa si contrappone alla schematicit\u00e0 di recitativi basati sulla reiterazione di poche formule cadenzali, nonch\u00e9 accompagnati solo dal basso continuo, detti recitativi secchi.\nNella seconda parte del secolo, l'opera seria accolse alcune forme nate col genere buffo, in particolare i pezzi d'assieme detti concertati, collocati nei finali dei primi due atti. Cominciarono inoltre ad acquistare sempre maggiore importanza i recitativi accompagnati dall'orchestra, soprattutto grazie alla riforma gluckiana, che ne prevede un uso esclusivo. Christoph Willibald Gluck e il librettista Ranieri de' Calzabigi intendono \u00abricondurre la musica al suo vero compito di servire la poesia... e di seguire le situazioni dell'intreccio\u00bb - come riportato nella prefazione dell\"'Alceste\" - abolendo le arie virtuosistiche col \"da capo\" e dando ampio spazio a orchestra, cori e danze sempre in funzione drammatica.\nGi\u00e0 alla fine del Settecento, si cominci\u00f2 a preferire l'articolazione in due atti a quella tradizionale in tre. Fu in questa forma che l'opera seria fece il suo ingresso nell'Ottocento, per vivere la sua ultima stagione trionfale nelle opere del periodo napoletano di Gioachino Rossini. Le sue forme, tuttavia, non si distinsero pi\u00f9 da quelle dell'opera buffa e il progressivo raccordo tra i due generi fu evidenziato e favorito dal diffondersi del genere semiserio.\nLa denominazione di \"opera seria\" continu\u00f2 anche talora ad essere usata come semplice sinonimo di \"tragedia musicale\", senza alcun riferimento al genere operistico settecentesco descritto nella presente voce.\nLa poetica degli \"affetti\".\nSin dall'inizio, al genere dell'opera seria fu assegnato il compito di esprimere gli \"affetti\" elevati e sublimi di personaggi eccezionali, tratti quasi sempre dalla mitologia, dall'epica cavalleresca e dalla storia antica o medievale. Sentimenti che il canto e la musica si prestavano naturalmente a incarnare.\nAl tempo stesso, per\u00f2, proprio la presenza della musica spinse a temperare la dimensione eroica, propria del teatro tragico, rileggendola in una chiave pi\u00f9 umana, avvicinando al pubblico i celebri personaggi. Circostanza, quest'ultima, che spiega la straordinaria fortuna che l'opera seria ha avuto presso i poeti dell'Arcadia."}
{"id": "323512", "revid": "768068", "url": "https://it.wikipedia.org/wiki?curid=323512", "title": "KV14", "text": "KV14 (Kings' Valley 14) \u00e8 la sigla che identifica una delle tombe della Valle dei Re in Egitto; era la tomba della regina Tausert (XIX dinastia), Grande sposa reale di Seti II e madre di Siptah del quale, data la giovane et\u00e0, fu dapprima coreggente e poi successore alla sua prematura morte.\nKV14 venne iniziata sotto Sethy II; lo scavo venne poi proseguito durante il regno di Siptah e Tausert. Occupata da Tausert alla sua morte, e secondo alcuni anche da Sethy II, venne successivamente usurpata dal faraone Sethnakht della XX dinastia .\nStoria.\nNota fin dall'antichit\u00e0, KV14 venne rilevata e mappata da Richard Pococke nel 1737-1738. Venne sottoposta a rilievi epigrafici durante la spedizione napoleonica del 1799, e nuovamente rilevata e mappata da James Burton nel 1825.\nLa spedizione franco-toscana di Ippolito Rosellini esegu\u00ec nuovi rilievi epigrafici nel 1828-1829 che vennero ripetuti, nel 1844-1845, da Karl Richard Lepsius. Scavata nel 1893-1895 dal , venne sottoposta a scavi sistematici solo nel 1983-1987 a cura di Hartwig Altenm\u00fcller per conto dell'Universit\u00e0 di Amburgo.\nOriginariamente iniziata sotto Sethy II, la tomba venne poi ultimata dalla regina Tausert; Hartwig Altenm\u00fcller ritenne che, originariamente, il corpo di Sethy II venne sepolto in questa tomba dove venne raggiunto da quello della regina.\nSuccessivamente, quando Sethnakht assunse il trono a seguito molto probabilmente di una guerra civile, avrebbe fatto traslare il corpo del re nell'attuale KV15 usurpando la tomba per se stesso e distruggendo il corpo fisico di Tausert condannandola a una \"damnatio memoriae\" e sostituendosi, peraltro, a lei nelle decorazioni parietali. Non si hanno, tuttavia, ulteriori dimostrazioni che tale ipotesi possa corrispondere al vero.\nArchitettura.\nKV14 si sviluppa su unico asse, con la struttura tipica delle tombe della XX dinastia . Una leggera deviazione dell'asse indica il cambio di committente, da Tausert e Sethnakht che la fece ampliare rendendola una delle pi\u00f9 estese della Valle dei Re con i suoi quasi 160 m di lunghezza e una volumetria di oltre 2.000 m\u00b3 . Subito dopo l'ingresso, una serie di otto corridoi in discesa adduce a una camera funeraria con soffitto a volta sorretto da otto pilastri e pavimento infossato: qui si ritiene fosse sepolta la regina Tausert e, molto probabilmente, anche il faraone Sethy II. Quattro camere, incompiute, si trovano ai quattro angoli di questo locale.\nPosteriormente a questa camera, si dipartono due ulteriori corridoi, in piano, che conducono alla camera funeraria di Sethnakht, pi\u00f9 ampia della precedente. Anche questa \u00e8 voltata con il soffitto sorretto da otto pilastri. Nel primo di tali corridoi si aprono due locali, uno per lato, di cui uno non ultimato. Anche la camera funeraria di Sethnakht presenta il pavimento infossato e quattro locali angolari terminati, ma non decorati.\nDalla parte posteriore di tale sala, al cui centro si trova un sarcofago in granito danneggiato ed il relativo coperchio, si diparte un altro corridoio, non ultimato, che lascia intendere si volesse ancora ampliare la tomba.\nDecorazioni.\nLa decorazione parietale riflette, in qualche modo, le vicende della tomba e le variazioni di status della regina Tausert. Nel corridoio iniziale la figura della regina dinanzi ad alcuni dei \u00e8 stata sostituita da quella del successore, ma sono rimaste le rappresentazioni di divinit\u00e0 maschili, con epiteti riferiti al femminile per l'assimilazione della regina con gli stessi dei. Alcuni cartigli di Siptah vennero abrasi e sostituiti da quelli di Sethy II.\nSi susseguono nei corridoi iniziali capitoli dal Libro dei morti e dal Libro delle Porte. La camera funeraria di Tausert \u00e8 decorata con un soffitto astronomico e, sulle pareti, capitoli dal Libro delle Porte e dal Libro delle Caverne.\nNella parte riferita a Sethnakt, i corridoi sono decorati con passi dell'Amduat mentre la camera funeraria presenta, oltre alla volta decorata anche in questo caso con un soffitto astronomico, da brani del Libro delle Porte.\nCorredo funerario.\nIl sarcofago di Sethnakht, giacente nella camera funeraria pi\u00f9 interna, venne spezzato nell'antichit\u00e0 ed il coperchio \u00e8 molto simile a quello del sarcofago di Siptah. Si ritiene che originariamente fosse questo il sarcofago che accoglieva il corpo di Sethy II.\nUn sarcofago antropoide, molto malridotto, rinvenuto in KV35 reca il cartiglio di Sethnakht e faceva verosimilmente parte del corredo originario di KV14.\nMentre non \u00e8 stato identificato il corpo della regina Tausert, forse distrutto dallo stesso Sethnakht, quello di quest'ultimo venne ipoteticamente identificato nella cosiddetta \"mummia della barca\" rinvenuta da Victor Loret, nel 1898, in KV35, priva delle bende forse per un antico saccheggio, deposta in una barca rituale di legno. Non \u00e8 possibile eseguire alcun accertamento su tale reperto poich\u00e9 la mummia and\u00f2 perduta, nel 1901, durante un saccheggio."}
{"id": "323514", "revid": "804", "url": "https://it.wikipedia.org/wiki?curid=323514", "title": "WYSIWIS", "text": "In informatica, l'acronimo WYSIWIS (\"What You See Is What I See\", \"quello che vedi tu \u00e8 quello che vedo io\"), nato come calco dal pi\u00f9 noto WYSIWYG, si riferisce a un paradigma o modello generale per la creazione di interfacce utente per sistemi \"groupware\" cosiddetti \"sincroni\", ovvero sistemi software che consentono l'interazione in tempo reale fra due o pi\u00f9 utenti fisicamente distanti che interagiscono attraverso computer collegati in rete. Un sistema di questo tipo fornisce uno spazio di lavoro condiviso virtuale (per esempio un'area in cui tutti i partecipanti possono scrivere, o un documento condiviso elaborato contemporaneamente da tutti i partecipanti). Nel modello WYSIWIS, in generale, lo spazio di lavoro condiviso si presenta nello stesso modo a tutti i partecipanti. Il modello pu\u00f2 essere inteso in senso stretto (al punto che gli utenti condividono persino il puntatore del mouse, che appare nella stessa posizione su tutti gli schermi) o in senso pi\u00f9 lasco (per esempio, ogni utente potrebbe vedere visualizzati in modo speciale i propri contributi).\nUn esempio di spazio di lavoro condiviso di questo tipo \u00e8 quello offerto da Google Documenti che rientra nella categoria delle applicazioni web."}
{"id": "323516", "revid": "14691", "url": "https://it.wikipedia.org/wiki?curid=323516", "title": "Puntatore del mouse", "text": ""}
{"id": "323520", "revid": "125051039", "url": "https://it.wikipedia.org/wiki?curid=323520", "title": "Valentina Stella", "text": "Biografia.\nNel 1982, con lo pseudonimo Vera Stella (diventato \"Valentina Stella\" dal 1985), comincia la sua attivit\u00e0 artistica in vari teatri della sua citt\u00e0. Scoperta da Pier Francesco Pingitore, diventa poi ospite fissa negli spettacoli televisivi \"Biberon\", \"Cr\u00e8me caramel\", \"Saluti e baci\", ecc.\n\u00c8 stata una delle interpreti principali di \"Novecento napoletano\", con Marisa Laurito, con tourn\u00e9e in tutto il mondo, di \"Lacrime napulitane\", di \"Festa di Montevergine\" di Viviani e, infine, di nuovo con Marisa Laurito, di \"Napoli secolo d'oro\".\nHa inciso molti brani di chiara impostazione classica della canzone napoletana. Ha avuto alcune apparizioni cinematografiche fra cui \"Viaggio con Anita\" (1979), con Giancarlo Giannini e Goldie Hawn, e \"C'era una volta un re\", con Paola Borboni.\nScrisse di lei lo scrittore Domenico Rea su \"Repubblica\": \u00abLa bruna voce di Valentina Stella che ricorda in una maniera impressionante quella di Gilda Mignonette (che io sentii) e che \u00e8 la vera scoperta di questo Novecento, \u00e8 capace di immergersi nel mondo plebeo con un senso di vittoria. La sua \u00e8 una voce, in dialetto si direbbe \"abbrucata\", cupa, malinconica e capace di violenza e redenzione. Essa porta tutto il peso delle angherie che sub\u00ec per secoli la gente dei bassi.\u00bb\nNel 1993 ha collaborato con Il Giardino dei Semplici, cantando in due brani del loro disco \"Otto Quarantotto &amp; Ventisette\".\nHa partecipato al film Benvenuti al Sud (2010) cantando la canzone \"Passione eterna\".\nDal 24 novembre 2010 \u00e8 impegnata nella commedia teatrale di Carlo Buccirosso: \"Il miracolo di don Ciccillo\" nella quale recita nei panni di \"Valeria Vitiello\", moglie di \"Alberto Pisapia\" (Carlo Buccirosso).\nIl 27 maggio 2011 prende parte, insieme ad altri colleghi, al concerto tenutosi nella Piazza del Plebiscito di Napoli, a favore dell'elezione del candidato del PDL Gianni Lettieri a sindaco della citt\u00e0.\nNel 2011/2012 continua il sodalizio teatrale con Carlo Buccirosso nella fortuna commedia musicale \"Napoletani a Broadway\" \nNel 2013 Alessandro Siani chiede a Valentina di incidere la canzone \"Indifferentemente\" per inserirla nel suo film \"Il principe abusivo\" . \nSempre nel 2013 collabora nella realizzazione dell'inno del Napoli . \nNel capodanno 2014-2015 ha cantato in piazza del Plebiscito al concerto di Gigi D'Alessio."}
{"id": "323521", "revid": "18397", "url": "https://it.wikipedia.org/wiki?curid=323521", "title": "Into the Darkness Into the Moda", "text": ""}
{"id": "323523", "revid": "228587", "url": "https://it.wikipedia.org/wiki?curid=323523", "title": "Setup", "text": ""}
{"id": "323525", "revid": "768068", "url": "https://it.wikipedia.org/wiki?curid=323525", "title": "KV15", "text": "KV15 (Kings' Valley 15) \u00e8 la sigla che identifica una delle tombe della Valle dei Re in Egitto; era la tomba del faraone Seti II (XIX dinastia).\nStoria.\nNota fin dall\u2019antichit\u00e0, KV15 venne mappata e rilevata da Richard Pococke nel 1737-1738. Nuove rilevazione e mappatura a cura della spedizione napoleonica del 1799 e, nel 1825 di James Burton. Rilievi epigrafici nel 1828-1829 a cura della spedizione franco-toscana di Ippolito Rosellini e, successivamente, di Karl Richard Lepsius nel 1844-1845. Scavi sistematici nel 1903-1904 a cura di Howard Carter.\nIl corpo del re, molto verosimilmente, venne dapprima sepolto nella tomba KV14 della Grande sposa reale Tausert e solo successivamente traslato nella KV15 che, ancora incompleta, venne frettolosamente ultimata. La mummia di Sethy II venne poi trasferito nella KV35, a causa dei saccheggi cui erano state sottoposte le tombe della Valle, durante la XXI dinastia .\nArchitettura e decorazioni.\nKV15 si sviluppa secondo l\u2019andamento tipico delle tombe della XIX dinastia.\nA una piccola entrata seguono tre lunghi corridoi in leggera pendenza che culminano in un'anticamera con quattro pilastri al cui centro si apre un corridoio discendente che d\u00e0 accesso alla camera funeraria adattata, di fatto, da un corridoio non ultimato.\nTutti i locali si presentano ben rifiniti e intonacati di bianco. Si assiste, dall'ingresso verso l'interno, a un cambio di tipologia della tecnica di decorazione che appare palesemente conseguente alla necessit\u00e0 di ultimare i lavori per l\u2019inumazione del corpo del re (secondo Burton il re venne qui sepolto prima ancora che i lavori fossero ultimati): ai bassorilievi iniziali si sostituiscono, infatti, decorazioni solo dipinte.\nTutte le decorazioni sono ben preservate. Si nota, preliminarmente, che i cartigli del re vennero scritti, poi cancellati e quindi successivamente riscritti, ma non \u00e8 dato di sapere quali motivazioni diedero luogo a tele condizione.\nAll\u2019ingresso la dea Maat inginocchiata sulle piante araldiche dell\u2019Alto e Basso Egitto (motivo che si ripete poi in altre parti della tomba). Nel primo corridoio sono rappresentasti capitoli delle Litanie di Ra; nel secondo proseguono le Litanie di Ra ed iniziano capitoli dell'Amduat che proseguono nel terzo corridoio. Nella piccola camera che precede l\u2019anticamera, per la prima volta, sono rappresentate suppellettili funerarie tra cui alcune poi effettivamente rinvenute in tombe come quella di Tutankhamon (KV62) .\nL\u2019anticamera presenta le pareti decorate con capitoli tratte dal Libro delle Porte, mentre i quattro pilastri, con soluzione che qui appare per la prima volta, ma che verr\u00e0 poi reimpiegata in sepolture successive, riportano una figura per ciascun lato in modo che, tuttavia, due figure adiacenti costituiscano una scena finita.\nIl corridoio, frettolosamente adattato a camera funeraria, \u00e8 pure decorato con capitoli del Libro delle Porte, mentre il soffitto rappresenta la dea Nut distesa.\nRinvenimenti.\nNella camera funeraria restano solo frammenti del coperchio di un sarcofago in granito; nulla si sa del sarcofago che venne asportato verso la fine del Nuovo Regno. Le dimensioni di tale sarcofago, tuttavia, sarebbero state davvero ridotte (forse il pi\u00f9 piccolo della Valle dei Re) lasciando supporre che si trattasse, comunque, di un sarcofago che sarebbe dovuto a sua volta essere inserito in un sarcofago pi\u00f9 grande."}
{"id": "323526", "revid": "700544", "url": "https://it.wikipedia.org/wiki?curid=323526", "title": "Linguaggio ricorsivo", "text": "In matematica, logica e informatica teorica, i linguaggi decidibili o ricorsivi sono una classe di linguaggi formali che corrisponde alla classe dei problemi decidibili. Esistono due definizioni principali equivalenti per questa classe:\nTutti i linguaggi ricorsivi sono ricorsivamente enumerabili. Sono ricorsivi tutti i linguaggi \"regolari\", \"liberi dal contesto\" e \"dipendenti dal contesto\". \u00c8 degno di nota il fatto che questa categoria non abbia un corrispondente diretto nella classificazione di Chomsky.\nPropriet\u00e0 di chiusura.\nL'insieme dei linguaggi ricorsivi \u00e8 chiuso rispetto alle seguenti operazioni:"}
{"id": "323528", "revid": "78480", "url": "https://it.wikipedia.org/wiki?curid=323528", "title": "Barbana d'Istria", "text": ""}
{"id": "323533", "revid": "768068", "url": "https://it.wikipedia.org/wiki?curid=323533", "title": "KV16", "text": "KV16 (Kings' Valley 16) \u00e8 la sigla che identifica una delle tombe della Valle dei Re in Egitto; era la tomba del faraone Ramses I, primo sovrano della XIX dinastia.\nStoria.\nScoperta e scavata da Giovanni Battista Belzoni, per conto di Henry Salt, nel 1817, venne rilevata e mappata nel 1825 da James Burton. Rilievi epigrafici eseguiti nel 1828-1829 a cura della spedizione franco-toscana di Ippolito Rosellini e, successivamente, da Karl Richard Lepsius nel 1844-1845.\nNel 1957 Alexandre Piankoff la sottopose a rilevazioni fotografiche.\nArchitettura e decorazioni.\nKV16 si sviluppa con andamento tipico delle tombe della XIX dinastia. \nUna prima scalinata d\u2019entrata adduce ad un corridoio in piano; da questo, una seconda ripida scala porta ad un corridoio in forte pendenza che termina con una scala nelle cui pareti sono abbozzate due nicchie laterali che, forse, dovevano essere espanse in una camera.\nAl termine di questa scala si apre, direttamente, la camera funeraria, non preceduta da anticamera, che presenta tre piccoli annessi e al centro della quale, con andamento ortogonale rispetto all\u2019asse della tomba, si trova il sarcofago in granito rosso.\nNonostante il regno di Ramses I sia durato forse solo due anni, il che giustificherebbe le piccole dimensioni della tomba (meno di 150 m\u00b2), sotto il profilo decorativo KV16 presenta, nella sola camera funeraria, dipinti parietali di ottima fattura e molto ben conservati che ricordano stilisticamente quelli della KV57 di Horemheb (predecessore di Ramses I): anche in questo caso il colore di sfondo \u00e8 l\u2019azzurro-grigio e stesse sono le tonalit\u00e0 dei colori particolarmente brillanti tanto che si \u00e8 ipotizzato che le maestranze che realizzarono le due tombe siano state le stesse.\nCome nella KV57, inoltre, nella camera funeraria sono rappresentati capitoli del Libro delle Porte. Data la particolare bellezza dei dipinti nella camera funeraria, nonostante i danni causati da ripetute inondazioni, se ne riporta lo sviluppo, da sinistra entrando verso destra: Ramses in presenza di Ptah e di un pilastro Djed; il re tra gli dei Hor-sa-Iset e Anubi e il capitolo relativo alla Quarta Ora del Libro delle Porte; una divinit\u00e0 con la testa di ariete, il dio Osiride e la dea serpente Nesert, nonch\u00e9 il capitolo della Terza Ora del Libro delle Porte; Ramses I con la personificazione delle citt\u00e0 di Pe (nel Basso Egitto) e Nekhen (nell\u2019Alto Egitto) dinanzi al dio Atum e ad altre divinit\u00e0; il dio Atum che combatte il serpente Apopi e la barca di Ra che, protetto dal benefico serpente Mehen, avanza nell\u2019aldil\u00e0 accompagnato dagli dei della conoscenza, Sia, e della magia, Heka; il re offre vino al dio Nefertum.\nIl sarcofago, in granito rosso, presentava decorazioni e testi, non incisi, ma realizzati frettolosamente, a giudicare dai molteplici errori testuali, in colore giallo. A causa delle inondazioni subite dalla tomba, almeno la met\u00e0 dei testi \u00e8 andata persa. Lo sviluppo risente degli influssi testuali e artistici della XVIII dinastia. Il coperchio, di dimensioni pi\u00f9 piccole di quanto ipotizzabile, date le misure della cassa, sembrerebbe di riuso e presenta una forma \"bombata\".\nRitrovamenti.\nLa tomba fu soggetta, in antico, a pi\u00f9 saccheggi forse durante la XX o la XXI dinastia. All\u2019atto della scoperta, il coperchio del sarcofago di granito rosso era stato rimosso e presentava chiari segni dei leveraggi utilizzati per sollevarlo; al suo interno vennero rinvenute due mummie di sepolture successive senza alcuna possibilit\u00e0 identificativa.\nAll\u2019interno della KV16 vennero inoltre rinvenute anche alcune statue lignee, tra cui due figure, a grandezza naturale, simili a quelle poi rinvenute nella KV62 di Tutankhamon.\nPer quanto attiene il corpo del re, onde sottrarlo ad ulteriori saccheggi, questo era stato traslato dapprima, verosimilmente, nella KV17 di Sethy II e poi, nell\u2019anno decimo del faraone Siamon (XXI dinastia) nel nascondiglio (cache) di Deir el-Bahari, DB320. Da qui, nel 1871, la famiglia di tombaroli Abd el-Rassul (che aveva scoperto la cache) mise sul mercato illegale di Luxor la mummia di Ramses I che venne acquistata dall\u2019uomo d\u2019affari canadese James Douglas che a sua volta, ignaro dell\u2019appartenenza al re, la vendette ad un museo canadese. Solo nel 1999 la mummia venne identificata e rivenduta al \"Michael C. Carlos Museum\" di Atlanta. Questo, a sua volta, restitu\u00ec il corpo all\u2019Egitto, a titolo gratuito, nel 2003. Attualmente la mummia si trova al Museo di Luxor."}
{"id": "323534", "revid": "1305772", "url": "https://it.wikipedia.org/wiki?curid=323534", "title": "Missy Elliott", "text": "Ha iniziato la propria attivit\u00e0 musicale con il gruppo R&amp;B femminile \"Sista\" nei primi anni novanta e in seguito \u00e8 diventata membro del gruppo \"Swing Mob\", assieme all'amico d'infanzia e collaboratore Timbaland, con il quale ha lavorato a progetti per Aaliyah, 702, Total e SWV. Dopo una serie di collaborazioni e apparizioni come artista ospite, Missy Elliot nel 1997 pubblica il suo primo album in studio, \"Supa Dupa Fly\", che ha rappresentato il pi\u00f9 grande debutto per una rapper donna all'interno della classifica degli album statunitense. Successivamente, si impone nel panorama musicale internazionale con la pubblicazione degli album \"Da Real World\" (1999), \"Miss E... So Addictive\" (2001) e \"Under Construction\" (2002), trainati da singoli di successo come \"Get Ur Freak On\" e \"Work It\", quest'ultimo vincitore dell'ambito premio di video dell'anno durante gli MTV Video Music Awards 2003. Il remix del suo singolo \"Hot Boyz\" ha infranto il record per il maggior numero di settimane consecutive al primo posto della classifica dei brani R&amp;B negli Stati Uniti, restando al vertice dal 4 dicembre 1999 al 25 marzo 2000 per un totale di 18 settimane. Il primato \u00e8 stato superato solo dal remix di \"Old Town Road\" nel 2019. Oltre alla carriera di rapper, Elliott \u00e8 particolarmente nota anche come produttrice discografica e per aver scritto canzoni per molti tra i pi\u00f9 famosi artisti del panorama hip hop e R&amp;B. \u00c8 andata perfino al di fuori dei confini della black music, arrivando a lavorare con star della musica pop come Madonna, Christina Aguilera, Pink, Katy Perry, Demi Lovato e Ariana Grande.\nMissy Elliott \u00e8 definita da molti critici, tra cui le riviste musicali Billboard e Rolling Stone, come \u00abla regina dell'hip-hop\u00bb. Ha vinto numerosi riconoscimenti, tra cui cinque Grammy Awards e due American Music Awards, e ha venduto oltre trenta milioni di album solo negli Stati Uniti, tanto da essere considerata da Nielsen SoundScan la rapper donna con maggiori numero di dischi venduti nella storia. Inoltre, nel 2019 \u00e8 stata introdotta nella prestigiosa Songwriters Hall of Fame e nello stesso anno le \u00e8 stato conferito il Michael Jackson Video Vanguard Award nell'ambito degli MTV Video Music Awards per il suo impatto nel panorama musicale a livello globale.\nBiografia.\nMelissa Arnette Elliott nasce il primo luglio 1971, a Portsmouth, in Virginia. Figlia unica di Patricia Elliott, centralinista di una societ\u00e0 elettrica, e Ronnie, Marine degli Stati Uniti non pi\u00f9 in servizio attivo che lavora come saldatore in un cantiere navale. Cresce con la passione per il canto e la musica, e durante il periodo in cui il padre era in Marina, la sua famiglia vive a Jacksonville, in Florida. Durante i suoi anni scolastici, ottiene un punteggio molto sopra la media nei test di intelligenza, ed \u00e8 promossa di due classi, ma non riesce ad ambientarsi e si fa bocciare per tornare alla sua classe precedente. Con il ritorno del padre dalla Marina, la sua famiglia ritorna a vivere in Virginia, in condizioni di grave povert\u00e0. In questo periodo, Elliott soffre di abusi domestici da parte del padre. In un incidente violento, Ronnie Elliott sloga le spalle della moglie e in un altro episodio, minaccia la moglie con una pistola. All'et\u00e0 di quattordici anni, la madre decide di fuggire di casa assieme alla figlia, rifugiandosi da un parente. Restano a vivere a Portsmouth, dove Elliott si diploma nel 1990. Dopo essersi diplomata, abbandona gli studi e decide di tentare la carriera musicale invece di andare al college.\nCarriera.\nLa sua prima performance avviene all'interno di un gruppo R&amp;B formato da amiche del vicinato d'infanzia, le Sista (gi\u00e0 Fayze):, il gruppo include l'amico d'infanzia di Elliott, Timbaland, nel ruolo di produttore. Nel 1991 le Sista sono scoperte dal produttore di Jodeci DeVante Swing che le firma con la Elektra Records tramite il suo collettivo Swing Mob e rinomina il gruppo in Sista. Il gruppo R&amp;B si trasferisce a New York e vive assieme ai venti membri del collettivo, lavorando sia per Jodeci sia per i propri progetti. In questo periodo Missy stringe contatti e collabora con il suo attuale produttore musicale, Timbaland, anch'egli membro degli Swing Mob. Nel 1993 il gruppo pubblica il singolo \"Brand New\", che entra nella classifica R&amp;B negli Stati Uniti. Elliott contribuisce, accreditata e non, al materiale di Jodeci per gli album \"Diary of a Mad Band\" (1993) e \"The Show, the After Party, the Hotel\" (1995), mentre nel 1994 \u00e8 pubblicato negli Stati Uniti il primo album delle Sista, \"4 All the Sistas Around da World\", prodotto da Timbaland e DeVante. Nel 1995, una delle canzoni del gruppo, \"It's Alright\" con Craig Mack \u00e8 inserita nella colonna sonora del film \"Pensieri pericolosi\" e nello stesso anno, il collettivo Swing Mob si scioglie. Timbaland, Ginuwine, Magoo, Playa ed Elliott restano in contatto formando il collettivo musicale The Superfriends, continuando a collaborare come ospiti nei progetti di altri artisti.\nCon lo scioglimento delle Sista per il rifiuto della DeVante di ulteriori produzioni, Missy si concentra sulla stesura delle liriche e sulla produzione musicale, realizzando un brano rappato su \"The Things That You Do\" di Gina Thompson, che le procura diverse offerte da parte delle case di produzione. Missy firma un contratto con l'Elektra Records ma gi\u00e0 ambisce a fondare una propria etichetta, la futura The Goldmind Inc..\n\"Supa Dupa Fly\" (1997).\nNel 1997 debutta con l'album \"Supa Dupa Fly\", anticipato dal singolo \"The Rain (Supa Dupa Fly)\". Al disco collaborano star affermate come Busta Rhymes, Lil Kim e Aaliyah. L'originale videoclip, diretto da Hype Williams, viene largamente richiesto ed \u00e8 in alta rotazione su MTV e sui canali musicali nazionali. L'album, prodotto da DJ Magic e co-prodotto da Timbaland, riceve grandi consensi e critiche positive, diventando poi disco di platino. Il singolo \"Sock It 2 Me\", in collaborazione con Da Brat, raggiunge la Top 20 in USA e la Top 5 delle classifiche R&amp;B. Il successo dell'album permette di produrre altri singoli, \"Beep Me 911\" e \"Hit'em With Da Hee.\"\nNonostante i giudizi positivi al lavoro, Missy si dimostra riluttante alla possibilit\u00e0 di gettarsi nel music-business e divenire un'artista da hit parade, e rimane ancorata a Virginia, nella sua citt\u00e0 natale. Nel settembre del 1998 collabora con Mel B delle Spice Girls per il singolo \"I Want You Back\" che sale al primo posto nella classifica del Regno Unito. Seguono lavori di composizione e remixaggio per Whitney Houston e Janet Jackson.\n\"Da Real World\" (1999).\nNel luglio del 1999 Missy pubblica il secondo album, \"Da Real World\" che trova eccellenti critiche e ottimi dati di vendita, diventando anch'esso disco di platino. Sempre nel 1999 esce il singolo \"Hot Boyz\", in cui collaborano Q-Tip e Eve. Disco d'oro che nel 2000 diventa di platino, \u00e8 il primo singolo dell'artista ad arrivare al numero 1 della Billboard Hot R&amp;B/Hip hop Singles &amp; Tracks e ad entrare nella top10 della Billboard Hot 100. Gli altri singoli sono \"She's A Bitch\" e \"All 'N My Grill.\"\nNello stesso anno Elliott aveva ottenuto il suo primo successo nelle sole vesti di produttrice e autrice di un brano, ovvero di \"Where My Girls At\" delle 702, che arriva nella top5 sia delle classifiche R&amp;B che di quelle pop.\n\"Miss E... So Addictive\" (2001).\nNel 2001 esce \"Miss E... So Addictive\", influenzato da ritmi dance e atmosfere club, si dimostra tra gli album pi\u00f9 raffinati del millennio entrante. Vi collaborano Method Man, Redman, Ludacris, Busta Rhymes, Jay-Z e Trina fra gli altri. Il singolo \"Get Ur Freak On\" riceve il Grammy Award nel 2001 e diventa il suo pi\u00f9 grande successo sul territorio britannico, raggiungendo il numero 3 in classifica; in USA raggiunge la stessa posizione nelle classifiche R&amp;B, mentre in quelle pop arriva al numero 7. Il secondo singolo \"One Minute Man\" diventa un'altra hit da top20, il cui video ottiene diverse nomination agli MTV Video Music Awards del 2002. Seguono la ballata R&amp;B \"Take Away\", in collaborazione con Ginuwine e l'ormai inseparabile Tweet, e \"4 My People\", un pezzo che ha avuto molto successo nei club grazie al remix dei Basement Jaxx. Sempre nel 2001 Missy partecipa al Film \"Pootie Tang\".\n\"Under Construction\" (2002).\nNel 2002 pubblica \"Under Construction\", LP preceduto dal singolo \"Work It\", che riceve nel 2003 un premio agli MTV Video Music Awards come miglior video dell'anno. In quest'anno partecipa al film \"Honey\". L'album \u00e8 il disco dell'artista pi\u00f9 apprezzato sia dalla critica che dal pubblico. Il primo singolo, \"Work It\", arriva al numero 2 della Hot 100, dove rimane per ben dieci settimane consecutive, diventando il singolo con la pi\u00f9 lunga permanenza al numero 2 nella storia di Billboard. Il secondo singolo, \"Gossip Folks\", un ritratto spietato di come i media si cibino della vita delle star e di Missy inventando falsi pettegolezzi, \u00e8 il quarto singolo dell'artista ad entrare in top10 e il sesto ad entrare in top20.\n\"This Is Not a Test!\" (2004).\nNel 2004 pubblica \"This Is Not a Test!\", con il singolo \"Pass That Dutch\", il secondo singolo \u00e8 \"I'm Really Hot\", quest'ultimo \u00e8 poi approdato sulle console dei DJ di tutto il mondo con il remix House di Serge Santiago. Con Adidas, marca di abbigliamento sportivo, fonda la \"Respect M.E.\", linea di abbigliamento femminile ispirata alla moda hip hop. Nonostante la folta schiera di artisti che hanno preso parte all'album (Jay Z, Fabolous, Monica, Nelly, R. Kelly ecc.), l'album non riceve un'accoglienza calorosa dalla critica, n\u00e9 dal pubblico, visto che \u00e8 il primo disco della cantante/rapper a non avere nessun singolo in top20 e a non ottenere una veloce certificazione di platino. La stessa cantante ha dichiarato di non essere soddisfatta del lavoro alla sua uscita, ma di aver subito molte pressioni da parte della casa discografica, che non voleva attendere troppo per l'uscita di un altro album dopo il boom di vendite del precedente \"Under Construction\".\n\"The Cookbook\" (2005).\nNel 2005 esce il suo sesto album \"The Cookbook\" con il singolo \"Lose Control\" insieme a Fatman Scoop e a Ciara (con la quale aveva gi\u00e0 collaborato per il singolo \"1, 2 Step\" tratto dal primo album della giovane cantante). \"Lose Control\" diventa un inno nei locali di mezzo mondo, e si trasforma in uno dei singoli pi\u00f9 famosi dell'artista, arrivando al numero 3 in Usa, confermando la popolarit\u00e0 di Missy come creatrice di hit da club. I singoli successivi sono il pezzo lento R&amp;B \"Teary Eyed\" e il brano movimentato \"We Run This\". Con questo album la rapper ottiene nomination a molti premi, tra cui i Grammy, dove vince nella sezione Best Short Film Video con \"Lose Control\"; ancora grazie al video del singolo, ottiene due VMA's come Best Dance Video e Best Hip Hop Video. L'anno seguente vince sempre ai VMA's con \"We Run This\", stavolta per gli effetti speciali.\n\"Respect M.E.\" (2006).\nA settembre 2006 Missy produce un nuovo album \"Respect M.E.\", un greatest hits che include quasi tutti i singoli pubblicati dall'artista durante la sua carriera. L'album non \u00e8 stato pubblicato negli USA e in Canada. Negli anni successivi, seppur senza pubblicare altro materiale come lead artist, Missy Elliott pubblica numerose collaborazioni, sia con artisti pop (Demi Lovato, Little Mix) che soprattutto hip-hop e R&amp;B (Ciara, Kelly Rowland, Fantasia, Janet Jackson, Faith Evans e molti altri).\nAttivit\u00e0 recenti.\nIl 1\u00ba febbraio 2015, su invito di Katy Perry, partecipa come comparsa insieme a Lenny Kravitz allo spettacolo di met\u00e0 partita del Super Bowl XLIX tenutosi presso lo University of Phoenix Stadium. Nei mesi successivi, Missy ritorna dopo anni con un singolo da lead artist: \"WTF\" con Pharrell Williams.\nNel 2016 co-scrive e collabora alla traccia \"Not That Kinda Girl\" con il girlgroup Fifth Harmony, presente nel loro album \"7/27\". L'artista pubblica anche un singolo da lead artist, \"I'm Better\" con il rapper Lamb. Sempre nel 2016 collabora con i Fall Out Boy in una nuova versione del brano degli anni '80 \"Ghostbusters (I'm Not Afraid)\", per la colonna sonora del remake del celebre film per il quale il brano era stato composto.\nNel 2018 collabora vocalmente all'album \"Sweetener\" di Ariana Grande in una canzone chiamata \"Borderline\".\nIl 23 agosto 2019, dopo quattordici anni, esce \"Iconology\", il suo primo extended play, lanciato assieme al singolo \"Throw It Back.\" Per tutti i brani inclusi nel lavoro vengono girati anche video musicali; in tali clip vengono coinvolte delle guest stars come Teyana Taylor. Nel medesimo anno, Missy viene premiata con il Vanguard Music Award durante gli MTV Video Music Awards ed approfitta dell'occasione per esibirsi con un medley dei suoi pi\u00f9 grandi successi. Sempre nel 2019 Missy collabora anche con Lizzo nel brano \"Tempo\".\nNel 2020 Missy ha partecipato ai remix ufficiali di \"Do It\", con Toni Braxton, e di \"Levitating\", con Dua Lipa e Madonna. Nel 2021 torner\u00e0 nel mondo del cinema interpretando nel musical \"Cinderella\", con protagonista Camila Cabello.\nAttivit\u00e0 di compositrice.\nPrima di pubblicare un album, Missy \u00e8 entrata nel mondo della musica come cantautrice, collaborando con Timbaland alla stesura di molti pezzi da inserire nel secondo album di Aaliyah, \"One in a Million\". Il disco esce nel '96, e quattro dei sei singoli che ne sono stati tratti portavano la firma di Missy come autrice e Timbaland come produttore. In seguito al successo dell'album e di alcuni dei singoli di Aaliyah, viene dato sempre pi\u00f9 credito a Elliott, che continua a lavorare insieme a Timbaland per altri artisti, soprattutto gruppi R&amp;B femminili come Total, 702, SWV e Destiny's Child. Nel 1998 lancia insieme a Timbaland la cantante Nicole Wray, la cui hit \"Make It Hot\" \u00e8 stata scritta da Missy, ma la vera occasione dell'anno \u00e8 l'opportunit\u00e0 di produrre e scrivere una canzone per Whitney Houston.\nFino a qui l'artista compare ancora solo come autrice dei testi, ma la svolta avviene nel 1999 con un brano prodotto esclusivamente dall'artista per le 702: \"Where My Girls At\" arriva al numero 4 nella classifica USA ed \u00e8 il primo successo di Elliott nelle vesti di produttore. Durante lo stesso anno partecipa insieme a Da Brat al remix di \"Heartbreaker\" di Mariah Carey. Nel 2000 l'artista contribuisce al secondo album di Tamia, A Nu Day, producendone alcuni pezzi tra cui il lead single \"Can't Go For That\". Nel 2001 la poliedrica Missy lavora con Rockwilder sulla cover di \"Lady Marmalade\" per la colonna sonora di \"Moulin Rouge!\", interpretata da Christina Aguilera, Lil Kim, Mya e Pink (cantante), e sul remix di \"Bootylicious\" delle Destiny's Child, in cui l'artista esegue anche una strofa rap. Nello stesso anno cura la produzione del remix di \"Son Of A Gun\" di Janet Jackson, che entra nella top40 Usa. Nel 2002 produce del materiale per il secondo album della rapper Trina, incluso il primo singolo \"No Panties\", con Tweet, e torna al lavoro per Whitney Houston, stavolta insieme a Tweet.\nIl 2003 \u00e8 un anno particolarmente fortunato per la carriera da produttore di Missy. Oltre a collaborare alla colonna sonora del film \"Fighting Temptations\" con Beyonc\u00e9 e Cuba Gooding Jr. ha lavorato ai terzi album di Monica e Mya e a una canzone dell'album di debutto di Beyonc\u00e9. \"So Gone\", il primo singolo tratto da \"After the Storm\" di Monica, diventa il successo pi\u00f9 grande prodotto da Missy fino a quel momento, arrivando al numero 1 delle classifiche R&amp;B e rimanendovi per 5 settimane di seguito; grazie al suo aiuto, Monica \u00e8 tornata in cima alle classifiche dopo anni di silenzio. Anche Mya, conosciuta grazie a \"Lady Marmalade\", deve ringraziare Missy: il singolo \"My Love Is like...Wo\" entra in top20 e diviene uno dei brani pi\u00f9 famosi della cantante. Come se non bastasse, l'artista inizia un'amicizia/collaborazione con la regina del pop Madonna, dalla produzione del remix di \"American Life\" (chiamato American Dream Remix, registrato con l'aiuto della voce di Tweet) a una campagna pubblicitaria per la Gap in compagnia della superstar.\nNel 2005 l'artista produce quasi interamente il secondo album di Tweet, \"It's Me Again\", compreso il singolo \"Turn Da Lights Off\", e nel 2006 scrive gran parte dei pezzi del secondo album di Fantasia. Nel 2007 lo stile compositivo della produttrice, caratterizzato dal campionamento di vecchi brani del soul, che da un tocco retro alle sue canzoni, regala una hit a Keyshia Cole: il singolo \"Let It Go\", che vede anche la partecipazione di Lil'Kim, primo estratto dal secondo album della cantante, raggiunge la prima posizione delle classifiche R&amp;B e la top10 della \"Billboard\" Hot 100.\nL'anno seguente l'artista cambia rotta dal punto di vista stilistico quando lavora a dei brani per l'album d'esordio di Jazmine Sullivan, ma anche in questo caso fa centro: Elliott campiona le basi di due brani di due artisti reggae, con cui confeziona il primo singolo di Sullivan, \"Need U Bad\", il quale raggiunge la numero 1 della Billboard Hot R&amp;B/Hip-Hop Songs Chart proprio come aveva fatto \"Let It Go\" l'anno precedente, rimanendovi per tutto il mese di settembre 2008. Tra le altre canzoni, Elliott produce anche il quarto singolo di Sullivan, \"Dream Big\", per il qual utilizza un sample di \"Veridis Quo\" dei Daft Punk: Questa \u00e8 la prima volta in cui Missy si cimenti in generi come il reggae e la techno. Sempre nel 2008, l'artista produce un brano per l'album di debutto di Jennifer Hudson, nel quale \u00e8 presente anche Fantasia.\nVita privata.\n\u00c8 apertamente bisessuale (con preferenze maggiori per le donne) ed ha avuto relazioni con Timbaland, Faith Evans, Olivia, Aaliyah, K-Ci, Lil'Kim, Titti, Nicole Wray, Kidada Jones, Trina, Daphne Hoy, Sharaja J e Keisha Morris.\nMissy Elliott ha affermato di voler iniziare una famiglia ma ha confessato la sua paura di partorire, esprimendo il suo interesse nell'adozione. La rapper ha dichiarato di parlare di tanto in tanto con il padre, ma di non averlo perdonato per la violenza domestica subita dalla madre.\nNel giugno 2011 ha rivelato che la sua assenza nell'industria musicale era dovuta da un disturbo dell'ipertiroidismo noto come malattia di Basedow-Graves.\nImpatto ed eredit\u00e0.\nI videoclip sperimentali di Missy Elliott hanno cambiato il panorama dei video musicali nel genere hip hop. Tra gli artisti hip hop e R&amp;B \u00e8 stata tra le prime a presentare brani riguardanti le tematiche del femminismo, uguaglianza di genere e dei movimenti body positive e sex positive. Le Destiny's Child, Eve e Macy Gray l'hanno accreditata per \"aver spianato loro la strada\" nell'industria musicale americana come interpreti di R&amp;B e hip hop. Vibe ha riconosciuto all'album di debutto di Elliott, \"Supa Dupa Fly\", di aver \"cambiato il gioco per le rapper\". Commercialmente, ha dominato le vendite degli album hip hop femminili dalla fine degli anni '90 e all'inizio degli anni 2000. Al 2015 \u00e8 risultata la rapper femminile ad aver venduto pi\u00f9 album in territorio statunitense. Cardi B e Lizzo hanno entrambe citato il lavoro di Elliott come loro fonte di ispirazione."}
{"id": "323536", "revid": "371529", "url": "https://it.wikipedia.org/wiki?curid=323536", "title": "Boys Don't Cry (album The Cure)", "text": "Boys Don't Cry \u00e8 un album dei The Cure, riedizione pubblicata il 5 febbraio 1980 unicamente negli USA del loro debutto \"Three Imaginary Boys\", con tracklist leggermente modificata in modo da includere i tre singoli pubblicati, \"Killing an Arab\", \"Boys Don't Cry\" e \"Jumping Someone Else's Train\".\n Fu pubblicato nel resto del mondo nel settembre 1983 e la sua versione CD differisce dall'LP in tre tracce.\nNel 2003, l'album \u00e8 stato posizionato al numero 442 nella lista dei migliori 500 album di sempre redatta dalla rivista \"Rolling Stone\"."}
{"id": "323537", "revid": "785863", "url": "https://it.wikipedia.org/wiki?curid=323537", "title": "Matthew Lewis (attore)", "text": "Lewis ha recitato anche in altri film, come \"Some Kind of Life\" (1995) e \"The Sweet Shop\" (2010), e in diverse serie televisive.\nBiografia.\nLewis \u00e8 nato a Horsforth, Leeds, West Yorkshire, nel Regno Unito, figlio di Lynda e Adrian Lewis. Ha due fratelli: Anthony (attore) e Chris (montatore). Incominci\u00f2 a recitare dall'et\u00e0 di cinque anni, debuttando nel film \"Some Kind of Life\" di Julian Jarrold. In seguito ha interpretato parti minori in diverse serie televisive. Il 24 luglio 2012 \u00e8 stato insignito di una Laurea ad Honorem presso l'universit\u00e0 di Leeds, per il suo significativo contributo alle arti e alle opere di carit\u00e0.\nDal 2001 al 2011 ha interpretato Neville Paciock negli otto film della serie cinematografica di Harry Potter. Nei contenuti extra del dvd di \"Harry Potter e il prigioniero di Azkaban\", Lewis ha rivelato che per il ruolo di Neville Paciock ha indossato scarpe di due taglie pi\u00f9 grandi, delle punte di plastica sulle orecchie per renderle pi\u00f9 attaccate alla testa e dei denti finti, anche se in realt\u00e0 la sua dentatura \u00e8 rimasta invariata, sia fuori che dentro la scena, fino al 2011 (come testimoniano numerose fotografie). Nel 2016 \u00e8 nel cast del film \"Io prima di te\", accanto a Sam Claflin e Emilia Clarke.\nVita privata.\nIl 28 maggio 2018 a Portofino si \u00e8 sposato con Angela Jones.\nDoppiatori italiani.\nNelle versioni in italiano delle sue opere, Matthew Lewis \u00e8 stato doppiato da:"}
{"id": "323538", "revid": "580", "url": "https://it.wikipedia.org/wiki?curid=323538", "title": "Luigi Spagnolli", "text": "Biografia.\nConiugato con due figli, dottore in Scienze forestali (laurea conseguita presso l'Universit\u00e0 di Firenze), \u00e8 stato insegnante di scuola media, capo di gabinetto dei sindaci di Bolzano Marcello Ferrari, Valentino Pasqualin e Giovanni Salghetti Drioli, poi funzionario comunale (funzionario tecnico nell'area ambientale dal 1992, poi dal 1996 direttore dell'Ufficio Ambiente, infine dal 2001 direttore della Ripartizione Ambiente e Verde Pubblico). Nel 2001 \u00e8 entrato a far parte del Comitato di Gestione del Parco Nazionale dello Stelvio, per diventare, dal 2003, coordinatore con funzioni di direttore del Parco stesso.\n\u00c8 stato atleta, tecnico, giudice e dirigente nell'ambito dell'atletica leggera, facendo anche parte dal 1992 al 2000 della giunta CONI altoatesina.\nSindaco di Bolzano.\nNella primavera del 2005 il candidato sindaco di centrodestra Giovanni Benussi venne eletto primo cittadino di Bolzano battendo per soli sette voti il sindaco uscente Giovanni Salghetti Drioli; il consiglio comunale era per\u00f2 a maggioranza di centrosinistra e la giunta venne quindi fatta decadere: segu\u00ec un periodo di commissariamento, in attesa delle elezioni in autunno.\nSpagnolli (sganciato da qualsiasi partito, anche se considerato vicino alla Margherita) venne candidato sindaco da una coalizione formata dall'Unione (con l'eccezione del Partito dei Comunisti Italiani), dalla SVP e dall'UDC, oltre che della lista Ladins e della civica \"Projekt Bozen\". L'accordo tra queste formazioni politiche prevedeva che l'SVP rinunciasse per la prima volta ad un proprio candidato sindaco, convogliando in questo modo gran parte dell'elettorato di madrelingua tedesca (un quarto degli abitanti di Bolzano) sul candidato espresso dagli alleati storici di centrosinistra. Il 6 novembre del 2005 Spagnolli \u00e8 stato eletto al primo turno con il 50,35% dei voti.\nHa aderito al Partito Democratico fin dalla nascita del movimento a livello provinciale nel luglio del 2007.\n\u00c8 stato ricandidato per un secondo mandato alle elezioni del 2010, appoggiato da PD, SVP, Lista Bonino Pannella, PRC, PSI, SEL, Verdi ed IdV. Il 17 maggio \u00e8 stato confermato sindaco di Bolzano al primo turno, con il 52,45% di voti, battendo il candidato del centrodestra Robert Oberrauch (32,73%).\nIl 18 aprile 2014, viene iscritto al registro indagati per abuso d'ufficio, in merito al raddoppio di un centro commerciale della citt\u00e0.\nRipresentatosi per un terzo mandato alle elezioni del 2015, con l'appoggio di PD, SVP, PSI e le liste civiche \"Noi Bolzano\" e \"Nuova Bolzano X Spagnolli\", ottiene al primo turno il 41,6% dei consensi, non sufficienti per l'elezione immediata. Al successivo ballottaggio \u00e8 poi riuscito a confermarsi alla guida del capoluogo altoatesino, battendo Alessandro Urz\u00ec (appoggiato da Forza Italia, Unitalia e \"L'Alto Adige nel cuore\"). Spagnolli non aveva la maggioranza in consiglio comunale, e per formare la giunta cerc\u00f2 e trov\u00f2 l'accordo con SEL e con le liste civiche \"A Sinistra per Bolzano\" e \"Nuova citt\u00e0 con Duzzi\", senza per\u00f2 riuscire a coinvolgere i Verdi. La maggioranza in consiglio comunale era tuttavia di 23 su 45, e fu sufficiente la defezione di una consigliera della SVP perch\u00e9 la giunta non venisse approvata al primo tentativo.. Solo un secondo passaggio \"in extremis\" in consiglio, col voto favorevole dei Verdi, consent\u00ec l'approvazione della giunta. Nei mesi successivi, tuttavia, la maggioranza si dimostr\u00f2 tutt'altro che coesa, e Spagnolli si dimise il 24 settembre 2015. La guida della giunta pass\u00f2 dunque al vice Klaus Ladinser, ma le dimissioni, nei giorni successivi, della maggior parte degli assessori, port\u00f2 al commissariamento del comune il successivo 30 settembre."}
{"id": "323540", "revid": "1633969", "url": "https://it.wikipedia.org/wiki?curid=323540", "title": "Commedia togata", "text": "La fabula togata o commedia togata \u00e8 un tipo di rappresentazione teatrale latina documentata a partire dal II secolo a.C.\nEssa nasce come rappresentazione teatrale comica di argomento e ambientazione romana a differenza della \"fabula palliata\", che invece proponeva ambientazioni greche e personaggi dai nomi greci e che tocca il suo massimo splendore proprio nel II secolo a.C.\nEtimologia.\nNella togata l'abbigliamento tipico indossato dagli attori, tutti rigorosamente di sesso maschile, era la toga, abito tipicamente romano, mentre la \"palliata\" prendeva il nome dal pallio, una sorta di mantello con cappuccio utilizzato in Grecia.\nSia la palliata che la \"fabula togata\" riprendono intrecci e trame tipiche della commedia nuova, composta in dialetto attico nell'ultima fase di sviluppo del teatro greco (IV-III secolo a.C.); gli autori greci pi\u00f9 amati e imitati dai commediografi romani furono Menandro, Difilo e Filemone.\nCaratteristiche.\nGli autori latini preferirono il genere della palliata: la scarsit\u00e0 e frammentariet\u00e0 dei testi di togate tramandatici impedisce di avere un quadro ben definito del genere letterario, le cui caratteristiche sono delineate dai confronti con le parallele forme teatrali meglio documentate, dalle testimonianze indirette e dall'inestricabile legame tra \"panem et circenses\" tipico della societ\u00e0 di Roma, le cui testimonianze storiografiche, molto pi\u00f9 dettagliate, permettono qualche ulteriore fondamento interpretativo di questo genere letterario.\nSono noti i nomi di tre soli autori di \"togatae\": Titinio, Lucio Afranio e Tito Quinzio Atta."}
{"id": "323542", "revid": "125382094", "url": "https://it.wikipedia.org/wiki?curid=323542", "title": "Dramma nelle Terrefonde", "text": "Dramma nelle Terrefonde o Laggi\u00f9 nelle Terrefonde (\"Down in the Bottomlands\") \u00e8 un romanzo breve di fantascienza ucronica di Harry Turtledove e L. Sprague de Camp del 1993, vincitore del premio Hugo nel 1994.\nTrama.\nLa storia \u00e8 ambientata in una Terra alternativa nella quale, 6 milioni di anni fa, la deriva dei continenti ha determinato la chiusura dello stretto di Gibilterra. Separato dall'oceano Atlantico, il Mar Mediterraneo si \u00e8 prosciugato lasciando una profonda e arida depressione. A causa delle differenze climatiche dovute alla mancanza del mare, l'evoluzione delle civilt\u00e0 umane ha seguito un corso completamente diverso da quello reale: l'Europa \u00e8 governata dalla Tirannia Ereditaria del Tartesh, le isole britanniche dal regno di Morgaff e il resto del mondo da una serie di nazioni immaginarie.\nAll'epoca in cui si svolge il romanzo, la depressione arida ed inospitale che si trova al posto del Mediterraneo viene chiamata \"Terrefonde\" ed \u00e8 sotto la giurisdizione del Tartesh che lo ha dichiarato parco naturale per via della flora e fauna particolare che lo abitano. Il protagonista \u00e8 Radnal vez Krobir, un ranger il cui lavoro consiste nel guidare comitive di turisti all'interno del parco. Dalla sua descrizione si intuisce che Radnal \u00e8 un uomo di Neanderthal, specie che in questa Terra alternativa non si \u00e8 estinta ma convive pacificamente con gli \"homo sapiens sapiens\".\nNel gruppo di turisti che sta accompagnando \u00e8 presente un cittadino del regno del Morgaff, nemico storico del Tartesh, tuttavia visto che fra i due regni \u00e8 in vigore una precaria pace, nonostante l'istintivo sospetto, Radnal decide di considerare l'uomo un normale turista.\nDurante una sosta per la notte, per\u00f2, il morgaffiano viene ucciso e Radnal \u00e8 costretto a far intervenire dalla capitale un \"Occhio e Orecchie del Tiranno Ereditario\", la polizia speciale del regno.\nNel corso delle indagini Radnal si trover\u00e0 coinvolto in un complotto internazionale e dovr\u00e0 lottare per sventare una catastrofe che potrebbe distruggere completamente la sua nazione."}
{"id": "323543", "revid": "125963131", "url": "https://it.wikipedia.org/wiki?curid=323543", "title": "Dialetto talian", "text": "Il dialetto \"talian, o semplicemente talian\" (detto anche veneto brasiliano) \u00e8 un dialetto della lingua veneta parlato da circa 500.000 persone negli Stati brasiliani di Rio Grande do Sul e Santa Catarina, oltre che nei comuni di Santa Teresa e Venda Nova do Imigrante nell'Esp\u00edrito Santo. Si tratta di un idioma a base veneta, con influssi di altri dialetti italiani e del portoghese; il \"talian\" non \u00e8 considerato una lingua creola, nonostante l'alta incidenza di prestiti lessicali dal portoghese, poich\u00e9 \u00abla grammatica e il lessico rimangono fondamentalmente veneti\u00bb.\nStoria.\nImmigranti italiani cominciarono a insediarsi nel sud del Brasile alla fine degli anni settanta dell'Ottocento. Essi provenivano da regioni differenti dell'Italia, soprattutto settentrionale, ma prevalevano i parlanti di lingua veneta. La nascita di una koin\u00e9 dialettale su base veneta tra gli italo-brasiliani ebbe luogo all'interno della cosiddetta \"Regione Coloniale Italiana\" nel Nordest riograndense. A partire dal secondo quarto del XX secolo, l'intensificarsi degli scambi socio-economico-culturali fra le diverse comunit\u00e0 italiane determinarono una rapida integrazione linguistica in \u00abuna parlata comune di tipo veneto, risultante di incroci dialettali tra i vari dialetti veneti, lombardi e la lingua portoghese\u00bb. Tale koin\u00e8 divenne una sorta di \u00ablinguaggio d'affari\u00bb nella regione. La formazione di una lingua comune fu favorita da alcuni fattori extralinguistici, come la distribuzione dei coloni secondo un criterio geografico e non etno-linguistico, i matrimoni fra parlanti di variet\u00e0 regionali differenti, l'attivit\u00e0 religiosa promossa dalle numerose cappelle rurali.\nLa componente veneta s'impose su tutte le altre parlate, compresa quella lombarda (cosicch\u00e9 qualsiasi parlante del gruppo lombardo sapeva parlare in veneto, ma non viceversa). Contestualmente, vennero meno i dialetti numericamente meno rappresentati, mentre continuarono a resistere isole dialettali per il bellunese-feltrino, il bergamasco, il cremonese, il mantovano, il milanese e il friulano. Nelle comunit\u00e0 rurali si istitu\u00ec quindi un trilinguismo tra dialetti particolari, koin\u00e8 veneta e portoghese; la lingua portoghese rimase predominante nei centri maggiori, mentre nei centri urbani minori la koin\u00e8 veneta divenne la lingua d'uso principale.\nCome il Riograndenser Hunsr\u00fcckisch (hunsriqueano riograndense), il principale idioma tedesco parlato da brasiliani del sud di origine tedesca, il \"talian\" \u00e8 stato sottoposto a misure persecutorie negli anni quaranta. A quel tempo, l'allora presidente Get\u00falio Vargas cominci\u00f2 una campagna nazionalistica (simile al \"Nacionalismo\" della confinante Argentina o della stessa Italia unionista) per provare a costringere i locutori non portoghesi del Brasile a \"integrarsi meglio\" nella cultura dominante nazionale. Parlare una lingua diversa dal portoghese in pubblico o persino nella propria casa era considerato antipatriottico e meritevole di severe punizioni.\nCome risultato del trauma delle politiche del regime di Vargas, si ebbe uno stigma associato a queste lingue, come spesso ricordato dai parlanti pi\u00f9 anziani. Il \"talian\" sopravvisse quindi \u00abnella condizione di dialetto parlato a livello familiare e di cerchia ristretta, parentale o semi-parentale\u00bb. A partire dalla commemorazione del centenario dell'immigrazione italiana (1975), tuttavia, il veneto brasiliano \u00e8 stato al centro di numerose iniziative di divulgazione, spesso legate a rivendicazioni regionalistiche.\nCaratteristiche.\nIl \"talian\" presenta \u00abi tratti tipici di un'enclave linguistica\u00bb. I tratti linguistici del \"talian\" dipendono dalle diverse parlate da cui la koin\u00e8 ha avuto origine. Essa infatti \u00abpossiede una struttura fonologica, morfologica e lessicale veneta con caratteristiche strutturali dei dialetti vicentino, padovano, trevigiano e feltrino-bellunese, pi\u00f9 influenze dei dialetti lombardi e del portoghese\u00bb. L'influenza del portoghese brasiliano si \u00e8 esercitata, pi\u00f9 che sulla fonetica, sul lessico: \u00e8 il caso, in particolare, dell'introduzione di vocaboli portoghesi per indicare entit\u00e0 non presenti nel contesto d'origine o inesistenti al momento dell'emigrazione. I vocaboli introdotti dal portoghese alla koin\u00e8 vengono costantemente adattati alle caratteristiche fono-morfologiche della lingua veneta. Al momento della codificazione grammaticale del \"talian\", peraltro, non \u00e8 mancata la proposta di eliminare questi \"brasilianismi\", restituendo alla lingua quello che sarebbe stato il suo carattere originario di purezza veneta.\nI principali tratti linguistici riconosciuti alla koin\u00e8 sono i seguenti:\nScrittura e pronuncia del talian.\nCome nella maggior parte delle lingue scritte, fatta eccezione per le parole derivate da altre lingue - nel caso della lingua taliana, le parole derivate dalla lingua portoghese - anche per il talian esiste una corrispondenza tra grafema e fonema.\nA differenza del veneto il talian non possiede fonemi estranei all'italiano come le consonanti interdentali e l'approssimante velare.\nPronuncia dei grafemi.\nLa lettura dei testi scritti taliani, \u00e8 simile all'italiano, ma ci sono delle eccezioni:\nAccento grafico.\nGli accenti grafici della lingua taliana sono completamente uguali all'italiano.\nEccezioni.\nLa parola cour si legge //.\nControversie.\nSecondo alcuni studiosi, il progressivo livellamento linguistico delle parlate dialettali nella Regione Coloniale Italiana non approd\u00f2 realmente alla creazione di una grande e unica lingua veicolare, anche per via della concorrenza sempre pi\u00f9 forte del portoghese. La koin\u00e8 permane infatti assai fluida e variabile, permettendo la compresenza di forme concorrenti appartenenti a pi\u00f9 sottogruppi dialettali. In quest'ottica, il \"fenomeno \"talian\"\" sarebbe il risultato di un'autentica pianificazione linguistica, attuata a partire dal \"I Encontro de Escritores em Talian\" del 1989: in quell'occasione fu scelto il termine \"talian\" per indicare una pretesa lingua veicolare coloniale cui gli stessi promotori non riconoscevano caratteri univocamente condivisi. Precedentemente, si era parlato piuttosto di \"veneto\" o di \"veneto sulriograndense\"; la scelta di \"talian\" si deve probabilmente a \u00abparticolari situazioni storiche di accelerazione del cambiamento, quando il bisogno di un'identit\u00e0 pi\u00f9 forte e pi\u00f9 allargata si fa sentire\u00bb.\nL'adozione di questa pur avendo conseguenze notevoli sulla coscienza linguistica della comunit\u00e0 italo-brasiliana, non avrebbe influenzato sensibilmente le pratiche linguistiche concrete, irreversibilmente avviate verso la scomparsa dei residui dialettali. Indagini compiute all'inizio del XXI secolo hanno infatti messo in luce una competenza linguistica dialettale ormai limitata alla fascia pi\u00f9 anziana degli italo-brasiliani; la progressiva scomparsa dei dialetti nelle generazioni pi\u00f9 giovani si lega alle profonde trasformazioni socio-culturali che hanno interessato le comunit\u00e0 italiane (in particolare la scolarizzazione e la diffusione di \"media\" in lingua portoghese).\nProduzione culturale.\nIl \"talian\" conta \u00abcentinaia di pubblicazioni letterarie\u00bb. Nel 2013 \u00e8 nata la rivista \u00abBrasil Talian\u00bb allo scopo di diffonderne l'uso; al \"talian\" sono stati inoltre dedicati due dizionari ( 1995, 2000) e una grammatica ( 1994), oltre a un progetto di insegnamento tramite la musica ( 2014). In Brasile dal 1996 \u00e8 previsto per legge l'insegnamento di una seconda lingua a partire dalla quinta elementare; il \"talian\" \u00e8 quindi entrato in competizione, non priva di risvolti ideologici, con l'italiano standard, maggiormente formalizzato e veicolo di una pi\u00f9 ampia produzione culturale. Ogni proposta di introduzione del \"talian\" nelle scuole, peraltro, si deve necessariamente scontrate con la diversificazione delle parlate dialettali, dato che non tutte le comunit\u00e0 condividono l'uso della koin\u00e8, e con la mancanza di una formazione professionale che abiliti gli educatori all'insegnamento dei vari dialetti.\nAlle comunit\u00e0 \"talian\" sono stati dedicati i documentari \"I-Talian del Brasile\" (diretto da Roberto Torelli e Rodolfo Ricci, prodotto dalla Federazione Italiana Lavoratori Emigranti e Famiglie, 80', 2003) e \"Brasil Talian\" (scritto e diretto da Andr\u00e9 Constantin, 65', 2014). In Brasile sono inoltre attive circa 200 radio che effettuano trasmissioni in \"talian\"; in particolare, circa 40 di esse trasmettono il programma \"Taliani Nel Mondo\", realizzato da Edgar Mar\u00f3stica nella citt\u00e0 di Serafina Corr\u00eaa. Il \"talian\" trasmesso da queste radio, tuttavia, \u00e8 caratterizzato da una forte commistione grammaticale e lessicale con il portoghese.\nRiconoscimenti istituzionali.\nNel 2009 il \"talian\" \u00e8 stato dichiarato parte del patrimonio linguistico negli Stati del Rio Grande do Sul e di Santa Catarina. e lingua co-ufficiale, insieme al portoghese, nel comune riograndense di Serafina Corr\u00eaa, la cui popolazione \u00e8 al 90% di origine italiana. Infine, nel 2014 il \"talian\" \u00e8 stato dichiarato parte del patrimonio culturale del Brasile (\"L\u00edngua e refer\u00eancia cultural brasileira\"); secondo la stima divulgata in questa occasione, il veneto brasiliano sarebbe parlato da circa 500.000 persone in 133 citt\u00e0."}
{"id": "323545", "revid": "709565", "url": "https://it.wikipedia.org/wiki?curid=323545", "title": "KV17", "text": "KV17 (Kings\u2019 Valley 17) \u00e8 la sigla che identifica una delle tombe della Valle dei Re in Egitto; era la tomba del faraone Seti I (XIX dinastia) padre di Ramses II.\nStoria.\nScoperta, scavo e primi lavori di restauro, nel 1817 da parte di Giovanni Battista Belzoni (da cui il nome di \"Tomba Belzoni\" con cui \u00e8 anche conosciuta), per conto di Henry Salt. I primi disegni dei rilievi della tomba vennero eseguiti, nel 1818, da Alessandro Ricci che aveva collaborato con Belzoni nei primi lavori di svuotamento. Non essendo ancora stati decifrati i geroglifici (la pubblicazione dei risultati di Champollion risale al 1822), Belzoni originariamente attribu\u00ec la tomba a un ipotetico re \"Psammuthis\".\nNel 1825 James Burton vi esegu\u00ec lavori di conservazione e nel 1828-1829 fu sottoposta a rilievi epigrafici a cura della spedizione franco-toscana di Ippolito Rosellini. Nuovi scavi e lavori di conservazione e restauro nel 1902-1903 a cura di Howard Carter; ancora opere di consolidamento e conservazione nel 1913 da parte di Alexandre Barsanti. Rilievi fotografici nel 1921-1928 a cura di Harry Burton.\nMappatura e rilevazione nel 1979 nell\u2019ambito del Theban Mapping Project e rilievi epigrafici nel 1991 di Erik Hornung. Dal 1996 al 2000 sottoposta a lavori di conservazione e restauro a cura dell\u2019American Research Center in Egypt (ARCE).\nNegli anni successivi alla scoperta numerose furono le inondazioni della KV17 e ci\u00f2 anche, e specialmente, a causa del riempimento del pozzo verticale, posto quasi all\u2019inizio della tomba, apportato da Belzoni per facilitare l\u2019ingresso e i lavori all\u2019interno della tomba. A nulla valse il muro pure eretto da Belzoni per evitare ulteriori infiltrazioni. Come risultato dell\u2019espansione delle rocce, dovuta all\u2019escursione termica, si causarono nelle pareti crolli dell\u2019intonaco dipinto.\nUlteriori danni vennero causati alle decorazioni parietali da spugnature umide eseguite da Belzoni, da Wilkinson ed altri visitatori, nel tentativo di ravvivare e pulire i colori, nonch\u00e9 dall\u2019uso di torce e candele usate dai primi visitatori. I danni vennero inoltre accentuati da interventi anche di ricercatori\nAlcuni malintenzionati, inoltre, cercarono eventuali camere nascoste al di sotto degli intonaci, o tentarono di \"strappare\" ulteriormente gli affreschi. Per tutta questa serie di ragioni, i dipinti parietali sono anche andati mano a mano sbiadendo e la tomba \u00e8, oggi, chiusa al pubblico per evitare, inoltre, che il vapore acqueo causato dalle respirazione dei molti turisti possa ulteriormente danneggiare i dipinti.\nLa tomba \u00e8 anche nota anche come \"Tomba di Api\" a causa del ritrovamento, in uno dei locali, della mummia di un toro.\nNel 1825 James Burton eresse un nuovo muro a protezione dell\u2019ingresso da inondazioni, svuot\u00f2 il pozzo verticale e applic\u00f2 una robusta porta all\u2019ingresso della tomba; grazie a tali accorgimenti, KV17 non fu pi\u00f9 soggetta ad inondazioni e si limitarono ulteriori danni.\nNotevoli furono i lavori di consolidamento e restauro svolti da Carter nel 1902-1903 (specie nella camera funeraria) anche nel tentativo, purtroppo non andato a buon fine, di sanare le crepe nel frattempo apertesi nelle pareti .\nArchitettura.\nKV17 \u00e8 una delle tombe pi\u00f9 lunghe della Valle dei Re con i suoi oltre 130 m e presenta una planimetria alquanto complessa (le lettere relative ai vari corridoi e locali fanno riferimento alla planimetria schematica sotto riportata).\nL\u2019andamento generale rispetta quello delle tombe della XIX dinastia: una breve scala d\u2019ingresso porta ad un pianerottolo da cui si diparte una scala (a) che termina in un corridoio in forte pendenza (b) che termina in una seconda scala, cui segue un altro corridoio (c), pure in pendenza, alla fine del quale si apre un pozzo verticale (d) profondo circa 6 m.\nOltre il pozzo si apre una camera (e) con quattro pilastri (m. 8 x 8 circa) che d\u00e0 accesso, sulla destra, a una seconda camera (f) con due pilastri (dimensioni analoghe alla precedente); a sinistra, si apre una scala (g) che porta ad un corridoio in pendenza al fondo del quale, dopo una breve scala (h), si apre un\u2019anticamera (i) e la camera funeraria (j) su due livelli, con il soffitto a volta sorretto da sei pilastri.\nLateralmente a questa un\u2019altra camera con due pilastri (m) e posteriormente, un\u2019altra camera con quattro pilastri (n) in linea disposta ortogonalmente rispetto all\u2019asse principale della tomba.\nDalla camera funeraria, in posizione quasi centrale, uno scavo, non rifinito, porta a una scala (male intagliata nella roccia) che prosegue in un profondo \"budello\" (o) che si insinua nelle profondit\u00e0 della Valle fino ad oltre 130 m. di profondit\u00e0 (solo nel 2007 sono stati eseguiti, con esito negativo, lavori di sgombero di tale tunnel per verificare se costituisse un collegamento a ulteriori locali); il tunnel, per uno sviluppo di quasi 150 m., si interrompe infatti bruscamente.\nDi Seti I si conosce anche una seconda sepoltura ad Abido, citt\u00e0 consacrata al dio Osiride. Si tratta di un cenotafio con struttura che ricorda la KV17; al suo interno un falso sarcofago posizionato su una sorta di \"isola\" circondata da acqua proveniente dal sottosuolo che associa la sepoltura reale al mito di Osiride ed alle forze primeve della creazione. Proprio tale installazione ad Abydos, ha fatto ipotizzare che il tunnel della KV17 fosse un tentativo di intercettare, anche in questo caso, acqua dal sottosuolo.\nDecorazioni.\nNota anche come \"Cappella Sistina egizia\" per la qualit\u00e0, nonostante i danni patiti, e la quantit\u00e0 dei dipinti parietali, KV17 \u00e8 l\u2019unica tomba della Valle in cui tutte le pareti, dei corridoi e delle camere, sono ricoperte di decorazioni e che presenta il panorama completo dei testi religiosi connessi al culto dei defunti.\nInusuale \u00e8 anche la disposizione delle decorazioni (le lettere che indicano gli ambienti fanno riferimento alla planimetria schematica accanto riportata): per la prima volta le Litanie di Ra, unite a capitoli dell'Amduat, appaiono sulle pareti dell\u2019ingresso (a) e del primo corridoio (b) e non solo nella camera funeraria. Nel secondo corridoio (c) proseguono testi delle Litanie e dell'Amduat. Il pozzo (d), come in altre tombe, presenta dipinti parietali del re Seti I in presenza di alcune divinit\u00e0.\nNella prima camera con quattro pilastri (e), subito oltre il pozzo, sono rappresentati capitoli del Libro delle Porte e si trova una cappella dedicata ad Osiride. Su una parete la descrizione della Quinta ora del Libro delle Porte in cui in lunghissimo serpente attraversa personaggi rivestiti di bianco identificabili come mummie resuscitate; su un\u2019altra la barca di Ra nella sua navigazione notturna.\nLa camera a due pilastri annessa alla precedente (f), venne denominata da Belzoni \"Sala dei disegni\" poich\u00e9 le pareti sono ricoperte da disegni, relativi ancora all\u2019Amduat, non portati a compimento. Sono rappresentate le ore Nona, Decima e Undicesima dell\u2019Amduat ed il re Seti I in presenza di Ra-Horakhti.\nNel terzo corridoio (g), che dalla camera a quattro pilastri porta verso la camera funeraria, sono rappresentate scene della Cerimonia di apertura della bocca e degli occhi; scene che proseguono nel passaggio successivo (h). L'anticamera (i) \u00e8 decorata con scene di divinit\u00e0.\nNella camera funeraria (j), il soffitto a volta, di un blu intenso, \u00e8 decorato con la riproduzione del cielo, degli astri e delle maggiori costellazioni. \u00c8 questa, peraltro, l\u2019unica decorazione della tomba non realizzata in bassorilievo. Alle pareti, capitoli del Libro delle Porte e dell\u2019Amduat, nonch\u00e9 varie rappresentazioni di divinit\u00e0 tra cui: Nephtys, tra i cartigli reali, che distende le sue ali a protezione del defunto; raffigurazioni relative alla Seconda e Terza ora del libro dell\u2019Amduat che descrivono il viaggio della barca solare nel mondo dell\u2019aldil\u00e0; la barca di Ra nel suo percorso notturno nel mondo sotterraneo; Anubi che effettua la cerimonia di apertura della bocca alla presenza di Osiride.\nNel piccolo annesso laterale (k) la Quarta ora del Libro delle Porte in cui geni minori alimentano il fuoco dei \"pozzi ardenti\" nel quale saranno precipitati i dannati che non supereranno il giudizio degli d\u00e8i.\nRitrovamenti.\nAll\u2019atto della scoperta, nel 1817, all\u2019interno della camera funeraria si trovava un sarcofago antropomorfo ricavato da un blocco unico di alabastro le cui pareti erano finemente incise con passi del \"Libro delle Porte\", con inserti blu. Lo spessore delle pareti non supera i 5\u00a0cm e il sarcofago \u00e8 traslucente.\nRimosso per ordine di Henry Salt, venne trasferito a Londra ed offerto al British Museum, che lo rifiut\u00f2, per 2000 sterline. Lo stesso manufatto venne acquistato nel 1824 da Sir John Soane che lo destin\u00f2 alla sua collezione privata, oggi confluita nel \"Sir John Soane's Museum\" di Londra.\nIl coperchio del sarcofago rinvenuto da Belzoni nei pressi dell\u2019ingresso, dello spessore di circa 30\u00a0cm, era stato spezzato in antico durante i saccheggi cui la tomba era stata soggetta. Sulla superficie esterna la figura del re; su quella interna, la dea Nut circondata da formule tratte dal \"Libro delle Porte\".\nIn un angolo della camera annessa alla funeraria (n) venne inoltre rinvenuta la mummia di un toro (da cui la denominazione assegnata da Belzoni di \"Tomba di Api\"), nonch\u00e9 ushabty statue in legno alte circa 1 m, nonch\u00e9 frammenti di altre suppellettili in legno. Molti di tali reperti vennero poi rinvenuti, nel 1825 da James Burton nei pressi dell\u2019entrata della tomba, tra cui materiale scrittorio, un consistente numero di frammenti di giare forse contenenti materiali usati a suo tempo per l\u2019imbalsamazione, e i frammenti di vasi canopi con interno circolare, oggi al \"Sir John Soane's Museum\" di Londra.\nLa mummia del re.\nLa mummia di Seti I, ben conservata, venne rinvenuta nel deposito (\"cache\") DB320 di Deir el-Bahari, dove era stata traslata, all\u2019interno di un sarcofago in legno che recava l\u2019indicazione di un non meglio precisato \"anno sesto\", da Herihor, Primo Profeta di Amon durante la XX dinastia. Il corpo era poi stato ulteriormente restaurato tra l\u2019anno decimo e quindicesimo del faraone Smendes I per essere nuovamente ri-bendato nell\u2019anno settimo di Psusennes I, a cura del Primo Profeta di Amon Menkheperra.\nUn'ulteriore indicazione riportata sul sarcofago in legno indicava che la mummia era stata rimossa dalla KV17 nell\u2019anno decimo di Siamon, unitamente ai corpi di Ramses I e Ramses II, per essere sepolta temporaneamente nella tomba della regina Inhapi (WN A di Deir el-Bahari). Da qui, nell\u2019anno undicesimo di Sheshonq I (XXII dinastia) era stata trasferita nella DB320.\nIl corpo era avvolto in un sudario di colore giallo con accanto le bende originali che erano state danneggiate dei ladri alla ricerca di gioielli ed amuleti. La testa era staccata dal corpo, e lo sterno sfondato."}
{"id": "323546", "revid": "712828", "url": "https://it.wikipedia.org/wiki?curid=323546", "title": "Executor", "text": ""}
{"id": "323547", "revid": "228587", "url": "https://it.wikipedia.org/wiki?curid=323547", "title": "Sakura (disambigua)", "text": ""}
{"id": "323548", "revid": "785863", "url": "https://it.wikipedia.org/wiki?curid=323548", "title": "James e Oliver Phelps", "text": " Sono noti al grande pubblico per aver interpretato Fred e George Weasley nella saga cinematografica di \"Harry Potter\", dal 2001 al 2011, continuando successivamente a lavorare in coppia per altri progetti.\nBiografia.\nInfanzia.\nSono nati a Sutton Coldfield, un quartiere di Birmingham, da Susan Spare e Martyn Phelps; Oliver \u00e8 nato 13 minuti prima del fratello. Fino all'adolescenza, tranne che per un neo nella parte destra del collo di Oliver, che James non ha, erano quasi indistinguibili, ma crescendo i loro lineamenti sono arrivati a cambiare abbastanza da permettere di distinguere i due fratelli. Crescendo, i gemelli hanno frequentato la Little Sutton Primary School e la Arthur Terry Secondary School. Durante le riprese della serie di Harry Potter, i gemelli sono stati istruiti sul set in quanto i fratelli seppero con certezza chi avrebbero dovuto interpretare solo pochi minuti prima di iniziare a girare.\nCarriera.\nNel 2000, nonostante non avessero precedenti esperienze di recitazione, i gemelli saltarono la scuola per partecipare a un'audizione aperta a Leeds. Dopo circa sei audizioni, sono stati scritturati come Fred e George Weasley nel film Harry Potter e la pietra filosofale. Alla prima lettura da tavolo dopo essere stato scelto, a James \u00e8 stato assegnato il ruolo di Fred e a Oliver \u00e8 stato assegnato il ruolo di George.\nAl di fuori della recitazione, James Phelps ha lavorato come corridore sul set di Harry Potter e il principe mezzosangue e di Il codice da Vinci.\nNel 2009, i gemelli sono apparsi come fratelli nel quinto episodio della terza stagione della serie TV Kingdom. Nel 2012 hanno recitato in \"A Mind's Eye\", un cortometraggio documentario basato sulle idee filosofiche di Platone. \nI gemelli sono stati anche coinvolti nella mostra di Harry Potter. Erano presenti durante la sua apertura nel 2009 a Chicago e successivamente hanno girato varie citt\u00e0 e Paesi per promuoverlo. \nNel gennaio 2014, i gemelli hanno partecipato all'Harry Potter Celebration a Orlando (Florida), insieme a Evanna Lynch, Matthew Lewis e Devon Murray. Hanno anche realizzato un LiveCast in cui hanno risposto alle domande dei fan e parlato dell'espansione al The Wizarding World of Harry Potter.\nI gemelli hanno collaborato a un podcast disponibile su YouTube e vari servizi di streaming, tra cui Spotify e iTunes. La prima stagione del podcast \u00e8 apparsa su YouTube nel 2017 chiamata \"Double Trouble\", che presentava solo quattro episodi di James e Oliver che parlavano dei loro viaggi precedenti. La seconda stagione del podcast \u00e8 apparsa su YouTube e altre piattaforme nel 2020 durante la quarantena. In questa stagione hanno principalmente intervistato ospiti e ascoltatori che hanno avuto modo di conoscere meglio i gemelli al di fuori delle loro carriere. Nel 2021 sono usciti con una terza stagione chiamata \"Normal Not Normal\", alla quale hanno collaborato con la produzione Stabl. Hanno ammesso che questa stagione \u00e8 pi\u00f9 strutturata e curata professionalmente rispetto alla stagione precedente; tuttavia, si alternano ancora modificando la versione di YouTube. In questa stagione discutono con i loro ospiti su cosa sia realmente la normalit\u00e0 e se la normalit\u00e0 esiste. Sasha Banks, Tom Hopper, Mara Wilson e molti altri. Hanno anche intervistato i loro ex co-protagonisti come Katie Leung, Evanna Lynch e Alfred Enoch.\nDurante la loro carriera hanno anche recitato in \"Ministry of Mayhem\" (2004) e \"The Misty show\" (sempre nel 2004).\nVita privata e beneficenza.\nNel gennaio 2003, i gemelli piantarono alberi nella National Forest, nel Leicestershire. Gli alberi erano betulla e frassino, gli stessi tipi di legno che hanno contribuito a realizzare i manici di scopa usati nei film di \"Harry Potter\". \nI gemelli sono sostenitori del Teenage Cancer Trust, del \"Celebrity World Cup Soccer Six\", del Virgin Money Giving drive, del Cancer Research UK in Australia, e dell'HelpHarryHelpOthers Charity a Birmingham. \nEntrambi sono sposati: James ha sposato Annika Ostle nel 2016; mentre Oliver ha sposato Katy Humpage nel 2015 con la quale ha una figlia.\nOliver \u00e8 tifoso dell', mentre James \u00e8 un fan della squadra rivale il .\nDoppiatori italiani.\nEntrambi gli attori sono doppiati da:"}
{"id": "323550", "revid": "1963777", "url": "https://it.wikipedia.org/wiki?curid=323550", "title": "Oceania Football Confederation", "text": "L'Oceania Football Confederation, meglio nota con l'acronimo OFC, \u00e8 l'organismo di governo del calcio in Oceania. Istituito nel 1966 e da allora affiliato alla FIFA, sovrintende all'organizzazione di tutte le manifestazioni ufficiali per club e squadre nazionali in ambito continentale.\nCome ambito geografico rappresenta l'intero continente oceaniano tranne l'Australia che, dal 1\u00ba gennaio 2006, \u00e8 affiliata all'AFC.\nCompiti istituzionali.\nL'OFC rappresenta le federazioni calcistiche dell'Oceania e organizza competizioni ufficiali per squadre nazionali e per club. \u00c8 una delle sei confederazioni continentali affiliate alla FIFA.\nAlla fase finale dei Mondiali di calcio Germania 2006 era rappresentata dall'Australia che, iscrittasi all'AFC il 1\u00ba gennaio 2006, ha effettuato le qualificazioni come iscritta dell'OFC. Alla fase finale dei Mondiali di calcio Sudafrica 2010 \u00e8 stata rappresentata dalla Nuova Zelanda che, con tre pareggi in altrettante partite, \u00e8 risultata, al termine del torneo, l'unica imbattuta. In precedenza le nazionali oceaniane furono rappresentate dall'Australia nel 1974 e dalla Nuova Zelanda nel 1982 (in entrambi i casi si svolse un torneo congiunto tra AFC ed OFC). Complessivamente l'OFC \u00e8 stata rappresentata al Mondiale quattro volte: due ciascuno dall'Australia (nel 1974 e nel 2006, anno nel quale \u00e8 entrata a far parte dell'AFC), e dalla Nuova Zelanda (nel 1982 e nel 2010). La partecipazione di due componenti della OFC alla massima competizione FIFA rappresenta il minor numero di partecipanti per una confederazione continentale. Con il passaggio della fase finale del mondiale a 48 squadre nel 2026, l'OFC avr\u00e0 un posto garantito, senza pi\u00f9 la necessit\u00e0 di disputare gli spareggi per la qualificazione per la vincitrice delle eliminatorie confederali.\nOrigine.\nL'OFC \u00e8 stata fondata il 15 novembre 1966.\nFederazioni.\nStatus delle federazioni calcistiche dell'Oceania\nSociet\u00e0 Affiliate.\nNB: Lo sfondo grigio scuro indica le Federazioni che hanno aderito all'OFC nell'anno della fondazione (1966).\nEx membri.\nAffiliate FIFA:\nNon affiliate FIFA:\nNazionali partecipanti alle fasi finali dei Campionati del Mondo.\n2 partecipazioni"}
{"id": "323553", "revid": "228587", "url": "https://it.wikipedia.org/wiki?curid=323553", "title": "Canale di Leme", "text": "Il canale di Leme (in croato \"Limski kanal\", in tedesco \"Limski-Kanal\", in veneto \"cana\u0142e de Leme,\" in istrioto \"Limo\") \u00e8 il r\u00eda pi\u00f9 grande dell'Adriatico a nord del 44\u00ba parallelo, nel nordovest della Croazia. \nDescrizione.\nSi trova nella parte centro meridionale della costa occidentale dell'Istria, tra Orsera e Rovigno. \u00c8 lungo 11,5\u00a0km, largo mediamente 600\u00a0m e rappresenta la parte sommersa di una valle carsica. I pendii che fiancheggiano il canale, alti fino a 150\u00a0m, sono in parte coperti di macchia, in parte boscosi e conferiscono l'aspetto di un canyon. Prende nome dalla parola latina \"limes\" (confine, frontiera) dato che anticamente era al confine tra i territori delle citt\u00e0 di Parenzo e Rovigno.\nGrazie alla particolare composizione dell'acqua (basso contenuto di sale ed alta concentrazione di sostanze acide), la flora e la fauna del canale sono diversificate. Questo \u00e8 anche il motivo per cui il canale di Leme \u00e8 adatto alla coltivazione di ostriche e di molluschi.\nA volte viene denominato \"fiordo\" definizione non \u00e8 esatta: il canale di Leme \u00e8 infatti parte della lunga depressione che assieme col vallone di Canfanaro ed alla valle del torrente Cipri, forma la continuit\u00e0 geografica di quella valle d'erosione che si prolunga per circa 35 chilometri, all'interno del territorio istriano, e dei quali solo 12 formano il canale. Tali depressioni, in cui il mare si \u00e8 introdotto in seguito ad abbassamento del litorale, si chiamano anche r\u00eda o \"valloni\" in Istria e in Dalmazia.\nIl mare ha una profondit\u00e0 tra i 20 ed i 30 metri ed una larghezza quasi costante tra i ciglioni paralleli, che varia da 500 a 700 metri.\nIl canale ha un orientamento est-ovest, presenta una naturale ma curiosa particolarit\u00e0: le sue sponde, per la loro diversa disposizione rispetto al sole hanno una diversa vegetazione: la sponda settentrionale (quella cio\u00e8 pi\u00f9 vicina ad Orsera) ed esposta verso sud \u00e8 coperta da una bassa macchia composta da ginestre, lecci e lentischi mentre l'altra \u00e8 coperta (quella verso Rovigno) da una boscaglia di frassini, roveri e cornioli.\nNel canale di Leme \u00e8 presente la grotta di Romualdo, dove nell'XI secolo celebrava le cerimonie il monaco eremita san Romualdo.\nIn ambito letterario, il canale di Leme \u00e8 noto poich\u00e9 citato nel romanzo di Jules Verne \"Mathias Sandorf\" quale punto di sbocco della foiba che consente la fuga all'omonimo protagonista del libro."}
{"id": "323555", "revid": "18397", "url": "https://it.wikipedia.org/wiki?curid=323555", "title": "Into the Darkness into the Moda", "text": ""}
{"id": "323556", "revid": "810736", "url": "https://it.wikipedia.org/wiki?curid=323556", "title": "I simulacri (Vernor Vinge)", "text": "I simulacri (\"The Cookie Monster\") \u00e8 un racconto di fantascienza di Vernor Vinge del 2003, vincitore del premio Hugo nel 2004 nella categoria miglior romanzo breve.\nTrama.\nDixie Mae \u00e8 una ragazza al suo primo giorno di lavoro per la societ\u00e0 di software della Silicon Valley LotsaTech. Il suo compito \u00e8 di fornire assistenza tecnica via e-mail ai clienti, ma ad un certo punto riceve un messaggio che sembra uno scherzo volgare ai suoi danni da parte di uno sconosciuto. Turbata da riferimenti contenuti nella e-mail a fatti della sua giovinezza mai raccontati a nessuno, la ragazza inizia ad indagare seguendo quelli che sembrano indizi lasciati deliberatamente dal misterioso mittente. L'indagine la porta presso altri reparti della apparentemente sconfinata sede dell'azienda dove coinvolger\u00e0 altre persone in una catena di indizi e sospetti sempre pi\u00f9 inquietanti.\nAlla fine Dixie trover\u00e0 il mittente della e-mail e scoprir\u00e0 che lui, tutte le persone incontrate fino a quel momento e lei stessa non sono persone reali, ma simulazioni software delle persone che credono di essere. Il test di selezione effettuato dall'azienda per assumerli era in realt\u00e0 un pretesto per fare illegalmente una copia della loro personalit\u00e0 e ottenere dei simulacri con le memorie e le capacit\u00e0 di esseri umani, ma in grado di lavorare alla velocit\u00e0 di un programma per computer. Inoltre, mentre degli esseri umani si stancano presto di lavori ripetitivi come quello del call center, le simulazioni possono essere riavviate periodicamente, dando loro l'illusione di essere sempre al primo giorno di lavoro o alla prima settimana."}
{"id": "323557", "revid": "287204", "url": "https://it.wikipedia.org/wiki?curid=323557", "title": "Val Serina", "text": "La val Serina (\"Al Serina\" in dialetto bergamasco) \u00e8 una valle laterale della val Brembana, in provincia di Bergamo. Si trova nel cuore delle Prealpi Orobie, \u00e8 percorsa dal torrente Serina e si estende per circa 15\u00a0km da Ambria, frazione di Zogno, fino al Passo di Zambla.\nTerritorio.\nLa val Serina si trova sul lato orografico sinistro della Val Brembana, e si estende da sud a nord. All'altezza di Ambria la valle si stacca dal principale solco vallivo brembano, formando subito una stretta gola rocciosa, chiamata Orrido di Bracca, dopo la quale il territorio si apre, proseguendo in falsopiano fino ad Algua. Da qui si possono raggiungere Bracca e Costa Serina, comuni posti in posizione pi\u00f9 elevata rispetto al fondovalle. Presso Algua si ramifica anche la valle del torrente Ambriola, che prosegue verso est passando i paesi di Ambriola (frazione di Costa Serina) e Rigosa (frazione di Algua), salendo fino a Selvino, collegandosi quindi con la Val Seriana. Proseguendo invece nel risalire la val Serina principale, dopo aver passato il Laghetto di Algua la valle si restringe di nuovo e diventa pi\u00f9 ripida, passando attraverso un angusto ambiente roccioso che conduce a Serina, centro principale della valle, dove le pendenze si fanno pi\u00f9 dolci e il territorio diventa molto pi\u00f9 aperto; da qui si pu\u00f2 salire verso Cornalba, paese posto tra Costa Serina e Serina. Dopo essere saliti a Valpiana (frazione di Serina), si prosegue in falsopiano fino a Oltre il Colle, ultimo comune della valle, da dove si risale pi\u00f9 ripidi verso Zambla (frazione di Oltre il Colle) e poi al passo di Zambla (1.264 m), valico che segna il confine della val Serina e che la mette in comunicazione con la val del Riso e quindi con la val Seriana.\nSebbene il confine superiore del territorio della valle sia normalmente considerato essere il Colle di Zambla (anche amministrativamente), da un punto di vista orografico e morfologico la val Serina termina presso Valpiana, in quanto la parte superiore, principalmente costituita dal comune di Oltre il Colle, appartiene all'alta val Parina; la zona \u00e8 infatti attraversata dal torrente Parina, che nasce sui rilievi a nord di Zambla, tra il Pizzo Arera e la Cima di Valmora, scende lambendo Zorzone (frazione di Oltre il Colle) e percorre tutta la selvaggia e disabitata val Parina per sfociare nel Brembo presso Camerata Cornello. Il corso d'acqua principale della val Serina \u00e8 invece il torrente Serina, che nasce sul monte Vaccareggio (a nord del paese di Serina) e percorre tutta la valle unendosi con il torrente Ambriola ad Algua, formando l'Ambria, corso d'acqua che si getta nel fiume Brembo all'altezza del paese di Ambria.\nLa valle \u00e8 contornata da numerose vette: le principali sono il Pizzo Arera (2512 m), il Monte Alben (2019 m), la Cima di Menna (2300 m) e il Monte Grem (2049 m). Sono presenti anche diverse cime di altezza pi\u00f9 modesta, tra cui il Monte Suchello (1541 m), il Monte Castello (1474 m) e il Monte Gioco (1366 m). Tutto il territorio montano della valle \u00e8 frequentato da numerosi escursionisti durante tutto l'anno.\nStoria.\n\u00c8 ritenuto che la Val Serina fosse gi\u00e0 abitata in epoca romana e altomedioevale, periodo in cui probabilmente erano gi\u00e0 sfruttate le miniere della zona di Oltre il Colle. La prima documentazione scritta risale tuttavia ai primi secoli del secondo millennio, in et\u00e0 feudale: con un documento datato 1186 il vescovo di Bergamo Guala da Telgate concesse agli abitanti di Bracca e di altre comunit\u00e0 della valle il diritto di pascolo e di caccia sui pendii del Pizzo Arera e delle altre montagne della zona, riservando per s\u00e9 la caccia all'orso, segno che questo animale, oggi ormai scomparso, era all'epoca ancora diffuso in valle. Sul piano religioso nello stesso periodo tutte le comunit\u00e0 della Val Serina erano tributarie della pieve di Dossena, che era l'unica chiesa battesimale di quasi tutta la media e alta Valle Brembana. Pi\u00f9 tardi, nel 1190, tocc\u00f2 alla pieve di Lepreno a portare avanti il culto del Cristianesimo in tutta la Val Serina.\nIn quel periodo la val Serina aveva una affermata importanza commerciale poich\u00e9 era passaggio obbligato per collegare la Val Brembana con la citt\u00e0 di Bergamo (infatti in localit\u00e0 Botta, frazione di Sedrina, vi erano delle profonde gole sul fiume Brembo che furono superate solo alla fine del cinquecento con la costruzione della Via Priula). Le rotte commerciali percorrevano la tuttora esistente Via Mercatorum, strada che collegava Bergamo con la bassa Val Seriana, quindi con la Val Serina e con la Val Brembana.\nNel periodo comunale vennero istituiti due grandi comuni: quello di Bracca Lepreno, che occupava il settore occidentale, da Ambria a Oltre il Colle, e quello di Costa, che amministrava il settore orientale. Questa suddivisione amministrativa \u00e8 documentata da una serie di atti notarili del 1234, prodotti per la definizione dei confini. Nel corso del Trecento si costituirono le prime parrocchie locali e la val Serina, chiamata allora Valle Brembana superiore, entr\u00f2 a far parte della signoria dei Visconti. Da quel momento inizi\u00f2 l'ascesa di Serina che durante la dominazione veneta (1428-1797) divenne capoluogo della valle e sede del vicario veneto. In questo periodo vi nacque il noto pittore Palma il Vecchio, trasferitosi successivamente nella capitale Venezia. Il ruolo di Serina come capoluogo era riconosciuto in forma solenne dai singoli comuni con una grande parata che si svolgeva ogni anno presso la residenza del vicario, ed alla quale partecipavano tutti i consoli, con otto soldati in assetto di guerra. A Serina, come documentato nella Relazione di Giovanni Da Lezze del 1596, si svolgevano inoltre periodiche riunioni dei consigli di valle alla presenza del vicario, dei consoli e dei sindaci, in ottemperanza alle norme stabilite dallo Statuto del 1468.\nL'importanza di Serina and\u00f2 scemando dopo l'avvento del regime napoleonico ed il successivo governo austriaco, periodi durante i quali si spost\u00f2 sempre pi\u00f9 l'asse amministrativo verso Zogno. Dall'unit\u00e0 d'Italia in poi la Val Serina \u00e8 andata via via integrandosi con il resto del territorio brembano, mantenendo tuttavia chiari riferimenti al suo importante passato, sia nelle strutture architettoniche che nelle tradizioni.\nInfrastrutture e trasporti.\nLa strada principale della valle \u00e8 la Strada Provinciale 27, che sale da Ambria fino al Colle di Zambla con un tragitto di circa 23\u00a0km. Al valico si congiunge con la SP 46 della Val del Riso, collegandosi con la rete viaria della val Seriana.\nAlla SP 27 si congiungono diverse altre strade: all'altezza di Algua si ramifica verso destra la SP 28, che sale fino a Selvino; a Serina invece si incrocia la SP 31, che la collega con Cornalba, Costa Serina, Aviatico e Selvino; poco oltre Serina si stacca la SP 26, che arriva a Dossena e scende quindi a San Pellegrino Terme.\nLa natura geologicamente instabile del territorio della val Serina ha comportato negli anni diversi fenomeni franosi, spesso creando non pochi problemi di viabilit\u00e0. Gli ultimi due smottamenti pi\u00f9 importanti sono avvenuti nel 2001, quando una grande frana ha bloccato la strada tra Ambria e Algua, e nel 2013, quando un ammasso di roccia \u00e8 piombato sul tratto tra Algua e Serina. In entrambi i casi la strada \u00e8 stata chiusa per pi\u00f9 anni per permettere i lavori di risanamento, costringendo i valligiani a percorrere strade alternative."}
{"id": "323558", "revid": "1647404", "url": "https://it.wikipedia.org/wiki?curid=323558", "title": "Boys Don't Cry", "text": ""}
{"id": "323559", "revid": "92723", "url": "https://it.wikipedia.org/wiki?curid=323559", "title": "KV20", "text": "KV20 (Kings\u2019 Valley 20) \u00e8 la sigla che identifica una delle tombe della Valle dei Re in Egitto; era la tomba della regina regnante Hatshepsut e, molto probabilmente, del di lei padre, il faraone Thutmose I (XVIII dinastia).\nStoria.\nNota fin dall\u2019antichit\u00e0, venne rilevata e mappata dalla spedizione napoleonica del 1799 e, successivamente, da Giovanni Battista Belzoni nel 1817. James Burton tent\u00f2 di liberarla dei detriti, ma le obiettive difficolt\u00e0, la scarsa qualit\u00e0 delle pareti, ed il rischio, lo fecero desistere. Provvide tuttavia a rilevare e mappare la sola parte svuotata. Nel 1844-1845 KV20 fu sottoposta a nuovi rilievi e mappatura a cura di Karl Richard Lepsius e venne completamente scavata solo nel 1903-1904 da Howard Carter per conto di Theodore Davis.\nCarter dedusse, dopo i suoi lavori, che la tomba era stata per un certo tempo condivisa tra Hatshepsut ed il proprio padre, Thutmose I, prima che quest\u2019ultimo venisse trasferito, da Thutmose III, nella KV38. Altri studi pi\u00f9 recenti, tuttavia, tra gli altri John Romer nel 1974, dimostrerebbero che la KV38, da sempre considerata la prima tomba scavata nella Valle, sarebbe in effetti successiva alla KV20 e scavata durante il regno di Thutmose III e che la KV20, invece, sarebbe da considerarsi la pi\u00f9 antica tomba della Valle dei Re, scavata dall'architetto Ineni espressamente per Thutmose I. All'atto della morte del re, tuttavia, la sepoltura non era ancora completata e venne ampliata solo sotto Hatshepsut quando questa assunse direttamente la reggenza in luogo di Thutmose III.\nLa tomba prevista per la regina Hatshepsut in quanto Grande sposa reale di Thutmose II (e perci\u00f2 prima della sua diretta ascensione al trono in qualit\u00e0 di faraone) venne individuata da Howard Carter nel 1916, nel Wadi Sikket Taqa el-Zaide (ad ovest della Valle dei Re) e contrassegnata dalla sigla WA D.\nArchitettura e decorazioni.\nFatte salve la KV5 con i suoi oltre 440 m. e la KV17, circa 300 m considerando anche il tunnel posteriore, si tratta della tomba pi\u00f9 lunga della Valle con i suoi oltre 200 m di sviluppo. Anche per la profondit\u00e0 raggiunta, circa 97 m, \u00e8 seconda solo all\u2019apparentemente inutile tunnel della KV17, che raggiunge i 130.\nLa planimetria, detta a \u201ccavatappi\u201d, \u00e8 unica e non \u00e8 assimilabile ad alcun\u2019altra presente nella Valle dei Re. Si snoda, infatti con un andamento curvilineo, in senso orario, che si spinge nella direzione in cui, aldil\u00e0 della falesia, si apre la valle di Deir el-Bahari con ci\u00f2 facendo ipotizzare che intendimento fosse il collegare la tomba al Tempio di Milioni di Anni di Hatshepsut (il Djeser-Djeseru) costruito dall'architetto Senenmut, con una sorta di tunnel che passasse sotto la montagna tebana.\nAd un ingresso abbastanza largo, seguono due corridoi curvilinei fiancheggiati da scale che seguono l\u2019andamento curvo fino ad uno slargo, tanto da far supporre che secondo il progetto originale questo dovesse essere ampliato nella camera funeraria; da qui si diparte un altro corridoio, pure affiancato da una scala, a cui ne seguono altri due che terminano in una sorta di anticamera di forma irregolare. Un altro breve corridoio d\u00e0 accesso alla camera funeraria di forma rettangolare irregolare con tre pilastri centrali che sorreggono il soffitto; tre camere, con andamento quasi radiale e soffitto molto basso, si aprono da questa. Tutti i locali, corridoi e camere, hanno pareti grezze, non rifinite e appena sbozzate.\nNella camera funeraria si trovano due sarcofagi in granito: uno destinato originariamente al re/regina, ma poi adattato per ricevere il corpo di Thutmose I e rimasto vuoto all'atto della rimozione e della traslazione del corpo del re alla KV38, e l'altro predisposto per Hatshepsut.\nLa pareti di roccia scistosa, particolarmente scabrose e non adatte a ricevere decorazioni, erano state ricoperte con quindici lastre di pietra destinate, evidentemente, a pareggiare le pareti stesse; su queste, con figure stilizzate, sono riportate scene tratte dall'Amduat.\nRitrovamenti.\nUn rinvenimento connesso alla KV20 precedentemente all\u2019intervento di Carter del 1903-1904, \u00e8 un ushabty, peraltro non completo, acquistato dal collezionista Barone olandese Willem van Westreenen ed oggi a L'Aia. L\u2019importanza del reperto \u00e8 data da fatto che \u00e8 l\u2019unico ushabty di Hatshepsut di cui si abbia notizia.\nCarter scopr\u00ec, nei pressi dell\u2019ingresso di KV20, un deposito di fondazione, nonch\u00e9 frammenti di vasellame ed equipaggiamenti funerari iscritti con i nomi di Thutmose I, della regina Ahmose Nefertari, della stessa Hatshepsut, nonch\u00e9 pezzi combusti di legno provenienti, molto probabilmente, da \"statue guardiano\" a grandezza naturale.\nParticolare interesse trovano, presso il Museo archeologico nazionale di Firenze 66 piccoli oggetti provenienti dalla spedizione franco-toscana di Ippolito Rosellini e che, nel 1972, sono stati identificati dall'archeologa Edda Bresciani come facenti a loro volta parte di un deposito di fondazione di Hatshepsut. Si tratta di miniature di vasi, asce, coltelli, zappe, stuoie e di ben 29 modelli di elevatori oscillanti.\nI resti di un sarcofago intestato ad Hatshepsut sono stati rinvenuti da John Romer, nel 1977-1979, durante gli scavi della KV4 di Ramses IX per conto del Brooklyn Museum.\nPer quanto attiene ai resti umani, il corpo di Thutmose II venne traslato nella KV38 da Thutmose III e successivamente spostato nella DB320 ove si ipotizza sia stato rinvenuto.\nIl corpo di Hatshepsut, nonostante la \"damnatio memoriae\" cui la sottopose Thutmose III, rest\u00f2, molto verosimilmente, nella KV20 fino alle traslazioni, per sottrarre le mummie reali al saccheggio, della fine del Nuovo Regno. Non se ne ha comunque traccia anche se una mummia rinvenuta nella KV60 \u00e8 stata identificata nel 2006, per varie prove nel senso, per quella di Hatshepsut."}
{"id": "323561", "revid": "767487", "url": "https://it.wikipedia.org/wiki?curid=323561", "title": "Sal Le Top", "text": "Sal Le Top () \u00e8 un manhwa scritto e disegnato da Mi Young Noh a partire dal 1999 e serializzato sulla rivista \"Junior Champ Magazine\" . Il fumetto presenta riferimenti a fatti e personaggi storicamente esistiti, come ad esempio il generale mongolo Sartaq.\nTrama.\nIl protagonista Kim Mun Bin, un ragazzo coreano dei nostri giorni, \u00e8 tormentato da incubi in cui appare una donna dai capelli neri. Un giorno, a causa di un incidente avvenuto nella piscina scolastica, il ragazzo cade in coma e al suo risveglio si ritrova nella Koryo, nome dell'antica Corea, del 1229, dove scopre di essere il figlio del celebre generale Kim Ky\u00f4ngson.\nKim Saky\u00f4ng, questo \u00e8 il nome del figlio del generale e che diventa il nuovo nome del giovane Mun Bin, era anch'esso caduto in coma da vario tempo insieme alla sorella Saryum, che il ragazzo riconosce nella donna dei suoi incubi.\nSuccessivamente Mun Bin si trover\u00e0 coinvolto nell'invasione mongola della Corea e a rivaleggiare con il generale Sartaq anche a causa dell'attaccamento alla giovane principessa mongola Al T'an Ha Das.\nEdizione italiana.\nA partire dal terzo volume, e con modifiche anche nei volumi successivi al settimo, l'editore Flashbook ha ritenuto opportuno, previa consultazione con i partner coreani, una modifica della traslitterazione dei nomi dei personaggi e dei luoghi in corso della stampa dell'opera in lingua italiana.\nL'editore giustifica questo cambiamento per mantenere una pi\u00f9 rigorosa traslitterazione fonetica rispetto ai nomi originali.\nPer questo nell'edizione italiana \u00e8 possibile trovare diversi nomi nel corso dell'opera che si riferiscono a stessi personaggi/luoghi dei volumi precedenti."}
{"id": "323564", "revid": "547034", "url": "https://it.wikipedia.org/wiki?curid=323564", "title": "Val Taleggio", "text": "La Val Taleggio (\"Al Ta\u00e8cc\" in bergamasco) \u00e8 una valle della Lombardia.\nGeografia fisica.\nTerritorio.\nMorfologia.\n\u00c8 una diramazione occidentale della Val Brembana che inizia nel comune di San Giovanni Bianco, in provincia di Bergamo. La valle \u00e8 percorsa dal torrente Enna che nel corso dei secoli, tra Taleggio e San Giovanni Bianco, ha formato una spettacolare forra della lunghezza di circa 3 chilometri, chiamata l'Orrido della Val Taleggio.\nGeografia antropica.\nSuddivisioni amministrative.\nLa val Taleggio \u00e8 composta dai territori dei due comuni bergamaschi di Taleggio e Vedeseta e dal comune lecchese di Morterone che pur non essendo collegato con una strada agli altri due fa parte del bacino idrografico del torrente Enna.\nQuesti comuni sono spesso nati dalla fusione di piccole frazioni un tempo indipendenti.\nAmministrativamente \u00e8 suddivisa in tre comuni appartenenti alla Val Brembana, due in provincia di bergamo e uno in provincia di Lecco:\nTrasporti.\nVie di accesso.\nLa valle \u00e8 raggiungibile tramite tre vie di comunicazione:"}
{"id": "323568", "revid": "36426", "url": "https://it.wikipedia.org/wiki?curid=323568", "title": "Curve deliziose", "text": "Curve deliziose \u00e8 stato uno spettacolo teatrale a genere erotico ideato nel 1986 da Riccardo Schicchi. Sebbene non fosse uno spettacolo di vero e proprio sesso hardcore, fu la prima volta in Italia che venne proposto al grande pubblico una esibizione piuttosto spinta, oltre il semplice spogliarello.\nStoria.\nIn un primo momento il nome dello spettacolo doveva essere \"La zanzara blitz\", che secondo Schicchi doveva rappresentare una \"summa\" della rivoluzione sessuale in Italia negli ultimi vent'anni, dal giornalino \"La zanzara\", edito dagli studenti del liceo Parini di Milano nel 1966, al settimanale soft-erotico \"Blitz\". Come i due giornali in questione, lo spettacolo si proponeva di infrangere i tab\u00f9 della morale e dei costumi sessuali di allora e nonostante il cambio del titolo in parte riusc\u00ec nel suo scopo, portando alla ribalta un erotismo rimasto finora sommerso nei circoli privati e nightclub.\nLo spettacolo fu messo in scena nel febbraio 1986 al teatro delle Muse a Roma ed aveva come protagoniste Cicciolina, Moana Pozzi (al debutto in uno spettacolo live), Mal\u00f9 (pi\u00f9 conosciuta come Ramba), e Cornelia Oltean, una ragazza rumena. Le ragazze dovevano rappresentare ciascuna una fantasia maschile differente: la Staller era l'eterna lolita, dolce e infantile ma smaliziata e disinibita, Mal\u00f9-Ramba era la donna aggressiva e dominatrice con perversioni sadomaso, mentre Moana era la donna dalla sensualit\u00e0 pi\u00f9 matura e procace; Cornelia era la donna-gatta dai lineamenti esotici, forse per\u00f2 solo figura di contorno rispetto alle forti personalit\u00e0 delle sue colleghe, e fra l'altro spar\u00ec dalla ribalta nel giro di poco tempo.\nNella prima tornata al Teatro delle Muse si registr\u00f2 il tutto esaurito in ognuno dei 14 giorni di programmazione. La scaletta poteva variare da serata a serata, in genere comunque iniziava con l'esibizione di Moana Pozzi, allora praticamente sconosciuta, alternata a numeri di Ramba e Cornelia, che ballavano nude, la prima su musiche heavy metal, la seconda su note pi\u00f9 pop. Nell'ultima parte si esibiva poi Cicciolina, che cantava qualche canzone in \"playback\", sempre adornata in maniera fantasiosa e \"kitsch\" come con ali di piuma, corone, ragnatele finte e quant'altro. Non era previsto il sesso dal vivo, senz'altro ancora troppo oltraggioso per i tempi, ma Ramba e Cicciolina, al \"clou\" delle loro esibizioni, si masturbavano (o almeno lo simulavano) sul palco con degli oggetti fallici.\nSebbene ne nascesse fin dall'inizio uno scandalo sulla stampa, la prima serie di rappresentazioni fil\u00f2 piuttosto liscia e, visto il grande successo, non si aspett\u00f2 per fare una seconda serie di repliche a marzo, questa volta al \"Cinema Espero\" di via Nomentana, sempre a Roma. Dopo poche serate per\u00f2 iniziarono i guai, visto che un poliziotto presente a uno spettacolo denunci\u00f2 tutta l'organizzazione per atti osceni in luogo pubblico e oltraggio al comune senso del pudore.\nI giornali parlarono della faccenda per mesi, seguendone gli stralci giudiziari e la pubblicit\u00e0 che ne ricav\u00f2 l'agenzia di Schicchi \"Diva Futura\" fu enorme: fu il lancio definitivo di Moana Pozzi e la consacrazione di Cicciolina, ormai pi\u00f9 popolare che mai. Quest'ultima un anno dopo si candid\u00f2 alle elezioni politiche e fu eletta alla Camera dei deputati.\nFu pubblicata anche una registrazione in videocassetta dello spettacolo. Il fatto che fosse vietata \"soltanto\" ai minori di 14 anni pone dei dubbi sull'effettiva oltraggiosit\u00e0 dello spettacolo, che comunque rappresent\u00f2 la prima esperienza del genere in Italia, il punto di partenza e la \"palestra\" per le successive tourn\u00e9e italiane ben pi\u00f9 spinte di Cicciolina, Moana e delle altre colleghe.\nIl processo.\nIl processo fu istruito al Tribunale di Roma, la prima convocazione avvenne 12 marzo 1986. Erano state denunciate tutte le protagoniste, il regista Schicchi, l'impresario del teatro e addirittura il tecnico delle luci. Le prime donne, invitate a dichiararsi sull'oscenit\u00e0 dello spettacolo, si difesero dicendo che la scaletta non era fissa e lo svolgimento dipendeva in larga parte dalla reazione del pubblico. La prima udienza si svolse il 15 aprile e, giusto il tempo di leggere i capi d'accusa, fu rinviata al 5 maggio. Le ragazze di \"Diva Futura\" approfittarono comunque della trasferta in tribunale per dare spettacolo e dovendo rinunciare allo scandalo nell'aula vera e propria si rifecero davanti ai cronisti e i fotografi accorsi che, assieme ad una nutrita folla di curiosi, poterono vederle mentre distribuivano baci, scoprivano i seni e firmavano autografi. Le ragazze subirono un vero e proprio assedio dei fan, che dur\u00f2 pi\u00f9 di due ore e che solo con l'intervento dei carabinieri e poliziotti riusc\u00ec in parte ad arginare.\nPer motivi di ordine pubblico il processo del 5 maggio si tenne a porte chiuse. Cicciolina e Ramba, autrici della scandalosa masturbazione pubblica, con Schicchi e l'impresario Nicolino Matera vennero condannati a 6 mesi e seicentomila lire di multa, ma godettero dei benefici della sospensione condizionale della pena e la non menzione della condanna nel casellario giudiziario.\nSoltanto Schicchi alcuni anni pi\u00f9 tardi sconter\u00e0 effettivamente il carcere per un'altra condanna in seguito ad un'altra delle sue provocatorie invenzioni.\nLa scaletta.\nQuesta scaletta base si basa sulla registrazione video dello spettacolo edita lo stesso anno su videocassetta con titolo omonimo. La prima parte era pi\u00f9 \"soft\", con le ragazze pi\u00f9 vestite e solo gradualmente aumentava la tensione erotica. La seconda parte era pi\u00f9 spinta e tutte le ragazze si esibivano in un nudo integrale. Una o due volte le ragazze scendevano nude tra il pubblico, il quale non essendo abituato alle \"performance\" erotiche dal vivo, andava spesso in estasi e perdendo il controllo si accalcava attorno alle ragazze per toccarle e baciarle, richiedendo spesso l'intervento degli addetti alla sicurezza.\nA met\u00e0 dello spettacolo di solito Cicciolina andava nuovamente tra il pubblico e lo interrogava sul sesso, spesso cogliendo anche l'occasione per lanciare una blanda educazione sessuale (sull'uso del preservativo per esempio). Quando per\u00f2 la platea veniva illuminata dall'occhio di bue e interrogata, perdeva la pericolosit\u00e0 della massa per acquisire la timidezza e le inibizioni del singolo. Qualche volta si potevano dedicare a queste interviste anche Moana Pozzi o le altre.\nPer le canzoni di Ramba e di Cornelia il titolo \u00e8 solo indicativo. Tutte le canzoni sono eseguite in playback."}
{"id": "323570", "revid": "1005847", "url": "https://it.wikipedia.org/wiki?curid=323570", "title": "\u00c0scari", "text": "L'\u00e0scari (, \"soldato\") era un militare eritreo dell'Africa Orientale Italiana, inquadrato come componente regolare nei Regi Corpi Truppe Coloniali, le forze coloniali italiane in Africa.\nFu quindi utilizzato anche per indicare i militari reclutati nelle altre colonie africane italiane, tra i somali, gli etiopi e i berberi.\nStoria.\nIl corpo militare trae origine da un folto gruppo di mercenari, l\"'Armata Hassan\" pi\u00f9 nota col nome turco di \"Basci Buzuk\" (\"teste matte\"). Questa banda armata era stata fondata in Eritrea da Sangiak Hassan, un avventuriero albanese che intendeva mettersi al servizio dei signorotti locali.\nNel 1885 il colonnello Tancredi Saletta, capo del primo Corpo di spedizione italiana in Africa Orientale, compr\u00f2 i \"Basci Buzuk\", armi, mogli e figli compresi. Il 30 aprile 1885 venne dato incarico all'albanese Osman, comandante dei basci-buzuk, di reclutare 100 irregolari per il servizio con il Corpo Speciale per l'Africa. \nVennero poi inquadrati come regolari nel 1887 dal generale Antonio Baldissera, alle dipendenze del ministero delle colonie. Gli indigeni componevano la sola bassa forza, i quadri erano italiani. Nel 1889, con la costituzione dei primi 4 battaglioni eritrei, i basci-buzuk furono ribattezzati con l'appellativo di \"ascari\".\nGli ascari erano reclutati all'origine in Eritrea e Arabia del sud. Poi vennero reclutati in tutte le colonie africane italiane, tra i somali, gli etiopi e i berberi. Per essere arruolati bisognava superare una prova di marcia di circa 60\u00a0km. La loro disciplina era molto rigida, specie se impartita dai propri graduati detti \"Sciumbasci\" i quali largheggiavano nell'uso del \"curbasc\", uno scudiscio in pelle d'ippopotamo usato per le punizioni corporali. Pur essendo truppe regolari, per tradizione potevano portare le loro famiglie al seguito, che convivevano con le truppe negli accampamenti.\nErano organizzati \"battaglioni indigeni\", inizialmente su quattro compagnie; ogni compagnia era divisa in due mezze-compagnie (ognuna agli ordini di uno sciumbasci; la mezza compagnia poteva avere da uno a quattro buluc (agli ordini di un bulucbasci). Quando venne ufficialmente costituita, nel 1908, la colonia della Somalia italiana con il proprio RCTC, per distinguere i \"battaglioni indigeni\" dei due corpi, essi assumevano rispettivamente la denominazione di \"Battaglione indigeni eritrei\" (o \"Battaglione eritreo\") e di \"Battaglione arabo-somalo\". Quando infine, dopo la conquista dell'Etiopia, venne proclamato l'Impero, tutti i battaglioni assunsero la denominazione di \"Battaglione coloniale\". In Libia a partire dal 1937, anno dell'annessione della colonia al territorio metropolitano italiano e della relativa estensione della cittadinanza a tutti i libici, la denominazione usata per i reparti di fanteria divent\u00f2 \"Battaglione fanteria libico\".\nDapprima fanteria leggera, dal 1922 ebbero unit\u00e0 con autoblindo e reparti cammellati, i \"meharisti\". Anche in Libia furono costituiti reparti di ascari che per\u00f2, durante la repressione della rivolta senussita (1923-1931), furono sciolti a causa dei frequenti episodi di ribellione.\nIl soldo degli ascari all'epoca della Battaglia di Adua (1896) era pari ad una lira e mezza al giorno. L'Eritrea forn\u00ec il pi\u00f9 elevato numero di ascari, che finirono col diventare il maggiore \"prodotto\" della colonia: nel 1935 era impegnato militarmente il 40% della popolazione maschile maggiorenne.\nIl 1\u00ba luglio 2004, sotto l'alto patronato del Ministro degli Affari Esteri Franco Frattini e del Ministero degli Affari Esteri dello Stato dell'Eritrea Al\u00ec Said Abdalla, l'Ambasciatore d'Italia Emanuele Pignatelli e l'onorevole Luigi Ramponi, presidente del \"Centro Studi Difesa e Sicurezza\", hanno inaugurato alla Casa degli Italiani di Asmara una mostra dedicata agli Ascari eritrei.\nBattaglie.\nProtagonisti di quasi tutte le battaglie legate alla conquista dell'Eritrea ed in particolare della battaglia di Coatit, gli ascari parteciparono a tutti gli scontri della guerra di Abissinia; il Quarto battaglione, comandato dal maggiore Pietro Toselli, fu interamente annientato all'Amba Alagi; truppe ascari furono poi largamente impiegate nell'assedio di Macall\u00e8 e quindi nella battaglia di Adua. Ad Adua gli ascari erano in tutto poco pi\u00f9 di 4.000 e ne morirono un migliaio, mentre altri mille furono feriti e 800 fatti prigionieri. Di questi, solo gli ascari di provenienza tigrina vennero mutilati della mano destra e del piede sinistro. A volere questa punizione, , fu la \"sanguinaria\" imperatrice Tait\u00f9, secondo altri l'abuna Matteos X, che impose l'applicazione della legge del \"Fetha Nagast\". Vennero invece risparmiati gli ascari sudanesi, somali, dancali e musulmani della costa: gli abissini considerarono i tigrini disertori e li punirono. Ai 406 mutilati che tornarono in Eritrea vennero conferite 1\u00a0000 lire come pensione vitalizia.\nA partire dal 1932 furono impiegati in Libia per mantenere l'ordine nella nuova colonia. Furono nel 1935 protagonisti della guerra in Etiopia dove furono impegnati 60.000 ascari eritrei (anche con due divisioni la 1\u00aa Divisione eritrea e la 2\u00aa Divisione eritrea) e dal 1940 contro i britannici.\nAscari in genere era riferito solo alle truppe di fanteria, ma fu una definizione estesa, soprattutto dai giornalisti, anche agli spahis, truppe coloniali di cavalleria.\nIl loro comportamento nell'assedio dell'Amba Alagi del 1941 merita di essere ricordato. Quando infatti il Duca d'Aosta, Vicer\u00e9 d'Etiopia, autorizz\u00f2 la loro smobilitazione e il loro ritorno a casa per evitare una dura detenzione da parte britannica e la minaccia britannica di rappresaglia contro le loro famiglie, vista l'imminenza del totale esaurimento delle munizioni, quasi tutti gli ascari - salvo sporadici casi - preferirono rimanere accanto ai loro ufficiali, combattendo strenuamente fino alla inevitabile resa finale.\nPresero parte alla guerriglia italiana in Africa Orientale che fu attuata contro le truppe britanniche da circa 7000 militari italiani ed ascari che rifiutarono la resa dopo la caduta di Gondar nel novembre 1941. Questa dur\u00f2 fino all'inizio dell'autunno del 1943. \nNel 1940 nel Regio Esercito erano presenti 256.000 ascari nell'Africa Orientale Italiana, di questi 182.000 erano stati reclutati nell'Africa Orientale Italiana e 74.000 in Libia.\nIn generale nei combattimenti della seconda guerra mondiale gli ascari eritrei erano poco propensi ad arrendersi anche quando isolati e messi alle strette, combattendo con coraggio e determinazione spesso fino all'esaurimento delle munizioni.\nUniformi.\nL'uniforme degli ascari eritrei, dalla fondazione agli anni venti, era composta dal tarbush in feltro con fiocco e fregio a seconda della specialit\u00e0 e ripetizione dei gradi; da un camicione bianco lungo fino al ginocchio; da un giubbetto a mezzavita in tela; pantaloni (\"senafil\u00f2\") stretti, al ginocchio; gambali in tela grezza chiusi lateralmente da 9 bottoncini; fascia distintiva (\"etag\u00e0\") di lana colorata, lunga 2,5 metri e larga 40\u00a0cm. Il colore della fascia, ripreso anche sul fiocco del tarbusc, identificava i reparti: era rossa nel I Battaglione, azzurra nel II, cremisi nel III, nera nel IV, scozzese per il V, verde per il VI, bianco per il VII e giallo per l'VIII Battaglione. Con l'aumento dei reparti aumentarono le combinazioni di colori, a strisce verticali, orizzontali e, per gli squadroni cavalleria indigeni, scozzesi; per questi ultimi la fascia decorava anche il tarbusc, insieme ad una penna di falco. Gli stessi colori erano ripresi sulla filettatura delle controspalline degli ufficiali nazionali che guidavano i reparti.\nDagli anni venti l'uniforme sub\u00ec un'evoluzione simile a quella coloniale di nazionali, in tela bianca o cachi, fermo restando il sistema delle fasce distintive. Le fasce mollettiere o i gambali erano spesso indossati sui piedi nudi: infatti, nel rispetto della tradizione, le calzature erano facoltative. Quando presenti potevano essere costituite sia da sandali che da scarponi o stivali d'ordinanza.\nMentre per gli ascari dell'Africa Orientale (Eritrea, Somalia ed AOI) il copricapo d'ordinanza era il tarbusc o, per i battaglioni musulmani (invece che copti), il turbante con una fascetta del colore di battaglione, gli ascari libici indossavano il fez (o meglio \"tachia\") di feltro rosso granata con fiocco azzurro e \"sotto-tachia\" bianca.\nI gradi ed i distintivi erano portati su un triangolo di panno nero sulla spalla e sul tarbusc (tarbush). Solo il personale nazionale indossava le stellette, in quanto segno distintivo della condizione militare del cittadino italiano. Dal 1939, poich\u00e9 la colonia libica era diventata a tutti gli effetti territorio nazionale (come provincia di Tripoli e di Bengasi) gli ascari libici si fregiarono anch'essi delle stellette.\nEquipaggiamento.\nDa regolamento giberne e bandoliere erano del tipo regolamentare del Regio Esercito, in cuoio naturale. L'armamento individuale per la truppa era costituito dai fucili e moschetti con relative baionette dei modelli Vetterli Mod. 1870 e Vetterli-Vitali Mod. 1870/87, mai del tutto sostituiti dai Carcano Mod. 91. Gli sciumbasci, equiparati ai sottufficiali, erano armati anche di revolver Chamelot-Delvigne Mod. 1874 o Bodeo Mod. 1889 (oltre che del detto \"curbasc\"). Gli squadroni di cavalleria erano armati anche di sciabola da cavalleria Mod. 71 e di lancia da cavalleria Mod. 1860 con l'asta in frassino sostituita dal bamb\u00f9. Alle armi bianche d'ordinanza si affiancavano pugnali e spade tradizionali, come i billao e gli shotel.\nSpecialit\u00e0, armi e servizi.\nLa denominazione \"ascari\" era estesa a tutto il personale coloniale non solo del Regio Esercito, ma anche della Regia Marina, della Regia Guardia di Finanza, della Regia Aeronautica, della Polizia dell'Africa Italiana e della Milizia Forestale\nRegio Esercito.\nFanteria coloniale.\nCostituiva la grande maggioranza delle forze coloniali dei Battaglioni indigeni. I battaglioni si distinguevano per le combinazioni di colori ed il motivo, a strisce verticali o orizzontali, della fascia distintiva e per il colore del fiocco del tarbusc.\nCavalleria coloniale: le \"Penne di falco\".\nIn Africa Orientale gli ascari formarono il 1\u00ba e 2\u00ba Squadrone cavalleria eritrea prima ed i Gruppi squadroni cavalleria indigeni poi. Le fasce distintive erano colorate con motivo a strisce alternate di colore unito - diverse per ciascun Gruppo Squadroni - e scozzese, riportato anche intorno al tarbusc o al turbante, e per la penna di falco sul tarbush stesso, da cui il soprannome. Il fregio era quello metallico dei lancieri. In Libia la cavalleria regolare non era formata da ascari ma dai savari.\nArtiglieria coloniale.\nLe prime Batterie artiglieria da montagna furono create nel 1890 ed armate con il 7 BR Ret. Mont. e poi con il 70/15. Avevano la fascia gialla, il fiocco del tarbusc giallo ed il fregio dell'artiglieria da montagna.\nDopo il 1913 l'artiglieria coloniale di Africa orientale e settentrionale fu riorganizzata in:\nGenio coloniale.\nIl personale indigeno delle Compagnie miste genio coloniale, costituite fin dal 1892. \nI reparti della Colonia Eritrea e della Somalia avevano la fascia cremisi, il fiocco nero ed il fregio costituito da due asce incrociate sormontate da una granata con fiamma dritta. \nI reparti libici avevano la fascia a righe verticali cremisi e nere ed il fregio della tachia formato da due asce e granata con fiamma piegata al vento e tondino verde. \nDal 1939 venne introdotto un fregio unico con asce, granata con fiamma piegata e cornetta.\nCorpo automobilistico coloniale.\nDal 1933 vennero costituiti Autoreparti misti. Gli ascari dei reparti automobilistici avevano la fascia marrone chiarissimo (caff\u00e8-e-latte) e fiocco dello stesso colore. Il fregio era una cornetta con croce dei Savoia e con cordoni annodati in nodo d'amore, sormontata da una ruota alata.\nTreno d'artiglieria coloniale.\nGli ascari del treno d'artiglieria si distinguevano per la fascia gialla ed il fiocco giallo e rosso.\nSussistenza.\nGli ascari della sussistenza avevano fascia gialla e fiocco nero.\nSanit\u00e0 coloniale.\nGli ascari servirono nelle sezioni sanit\u00e0 dalla Guerra d'Eritrea fino alla seconda guerra mondiale, anche nelle divisioni nazionali operanti nelle colonie. Si distinguevano per il bracciale sanitario internazionale e per il fregio del corpo sanitario formato da una stella coronata con crocetta rossa al centro. La fascia distintiva ed il fiocco erano bianchi.\nRegia Marina.\nIl personale indigeno veniva utilizzato sulle navi da guerra italiane fin dai primi anni delle colonie in Corno d'Africa in quanto la navigazione nel Mar Rosso richiedeva piloti di porto, interpreti e manovalanza. Per contrastare la minaccia della pirateria e della Marina ottomana, nel 1902 la Regia Marina appront\u00f2 alcuni sambuchi armati, i cui equipaggi erano formati da ascari di marina. L'arruolamento era volontario tra gli eritrei, somali e poi tra i libici di et\u00e0 compresa tra 16 e 30 anni. Oltre che negli equipaggi marittimi della Flotta del Mar Rosso, gli ascari prestavano servizio anche nel Corpo delle Capitanerie di Porto.\nL'uniforme degli ascari di marina era costituita da solino, fazzoletto e cordoncino sul camisaccio prescritto per i marinai nazionali, nei colori regolamentari blu e bianco ed in coloniale cachi, con la fascia distintiva blu. I gradi erano sottopannati in blu, con il triangolo di panno portato sul braccio con il vertice verso il basso anzich\u00e9 verso l'alto, come negli ascari di terra. I soliti tarbush e tachia in feltro rosso avevano i fiocchi blu. Su di essi era fissato il nastro di seta nero con ricamata la scritta \"Regia Marina\" o il nome della Regia Nave; per gli ascari delle capitanerie in Africa Orientale la scritta era \"R. Capitanerie di Porto\", mentre in Africa Occidentale il nastro sulla tachia portava la dicitura \"R. Cap. di Porto\" o \"Marinaio di Porto\". In Somalia gli indigeni militarizzati del servizio fari vestivano le dette uniformi con fascia distintiva a righe verticali bianche e blu, con tarbusc guarnito con fiocco bianco e blu e nastro con la dizione \"Servizio Fari\".\nCome gli ascari di terra, quelli di marina non portavano le stellette sugli angoli del solino. Solo dal 1939 queste furono concesse agli ascari di marina della Libia.\nRegia Aeronautica.\nFin dalla data della sua costituzione, nel 1923, la Regia Aeronautica arruol\u00f2 ascari per i servizi di terra. Si distinguevano per il fregio dell'aeronautica sul tarbusc o sulla tachia e per la fascia distintivo azzurra. Dal 1939 i libici ebbero anche le stellette.\nCarabinieri Reali.\nI Carabinieri Reali, prima arma del Regio Esercito, furono i primi ad arruolare regolari indigeni, chiamati zapti\u00e9. Il termine derivava dal turco zaptiye (polizia), che designava la polizia a cavallo ottomana reclutata nell'isola di Cipro. Arruolati per la prima volta nel 1888 in Eritrea, vennero reclutati anche in tutte le altre colonie.\nRegia Guardia di Finanza.\nIl primo contingente della Regia Guardia di Finanza arriv\u00f2 a Massaua nel 1886, quattro anni dopo l'acquisto della baia di Assab da parte del governo italiano, per organizzare i servizi doganali avvalendosi della collaborazione di ascari e civili eritrei. Nel dicembre 1886 venne costituito il primo nucleo di 35 basci-buzuk al comando di un jusbasci con compiti di polizia doganale. Nel 1888 i basci-buzuk furono sostituiti da ascari regolari. Nel 1891 la Guardia di Finanza in Eritrea allineava un bimbasci, 5 bulucbasci e 52 ascari, sia nel servizio di terra che nel servizio navale, che andarono a costituire nel 1932 il Corpo delle Guardie Indigene di Dogana. Anche nei porti libici la Finanza arruol\u00f2 ascari che rimasero in servizio fino alla fine della seconda guerra mondiale.\nI distintivi degli ascari finanzieri dell'Africa Orientale, sulle uniformi coloniali bianca o cachi, erano: la fascia distintiva verde con i bordi gialli, il fregio metallico della GdF sul tarbusc, il fiocco giallo e verde, le controspalline verdi filettate di giallo e le fiamme gialle (senza stellette) sul colletto. I finanzieri cammellati sul turbante portavano una fascia verde bordata di giallo.\nI distintivi degli ascari finanzieri dell'Africa Settentrionale erano la fascia distintivo a righe verticali gialle e verdi, il colletto verde con fiamme gialle (con stellette dal 1939), controspalline cachi filettate di giallo, fregio della RGdF e fiocco nero sulla tachia.\nGli ascari del naviglio della RGdF avevano il solino del camisaccio blu o bianco bordato da due righe gialle e nastro di seta nero con ricamato \"R. Guardia di Finanza\" sul tarbusc o la tachia.\nCommissariati di Pubblica Sicurezza.\nFin dal 1904, i Commissariati di Pubblica Sicurezza delle colonie arruolarono Guardie indigene e \"Gogle\" somali. Queste forze furono poi sostituite, nel 1937, dalla Polizia dell'Africa Italiana. I distintivi erano il fiocco del tarbusc tricolore (verde, bianco e rosso) o il supporto del fregio sul turbante anch'esso tricolore, oltre alla fascia distintivo rossa. Il fregio sul copricapo era costituito dalla lettera iniziale coronata della citt\u00e0 del commissariato.\nGuardie Carcerarie Somale.\nLe Guardie Carcerarie Somale, costituite nel 1922, ebbero la fascia distintivo nera con fiocco bianco; poi dal 1929 fascia e fiocco rosso.\nMilizia Forestale Indigena.\nNel 1936 la Milizia Forestale fu riordinata su nove legioni nazionali e due coloniali: la 10\u00aa Legione di Tripoli e la 11\u00aa Legione ad Addis Abeba. La truppa di quest'ultima, organizzata su cinque nuclei autonomi, era composta da ascari. L'uniforme era caratterizzata dal fregio della milizia sul tarbusc e da fiocco e fascia verdi.\nPolizia dell'Africa Italiana.\nLa Polizia dell'Africa Italiana fu costituita nel 1937 come forza di polizia coloniale per il nuovo Impero italiano, con un Ispettorato generale a Tripoli ed uno ad Addis Abeba. Il personale, sia in Libia che in Africa Orientale Italiana, era arruolato sia tra i nazionali che tra gli indigeni, che si batterono coraggiosamente durante la seconda guerra mondiale.\nL'equipaggiamento era costituito dal moschetto Carcano Mod. 91, dalla pistola semiautomatica Beretta Mod. 34 e dal billao PAI. L'uniforme degli ascari di Polizia, estiva bianca ed invernale cachi, si distingueva per la fascia distintivo ed il fiocco di tachia e tarbusc blu Savoia; per il colletto dell'uniforme dello stesso colore, sul quale, in luogo dei fascetti littori del personale nazionale, gli ascari di Polizia portavano ricamati dei nodi savoia dorati; anche il triangolo di supporto ai gradi era blu Savoia e portava anche lo scudetto di specialit\u00e0 (Squadrone Vicereale, Bande di Polizia, Polizia Portuaria, Stradale, Corpo Musicale); sulla tachia libica e sul tarbusc dell'AOI portavano la coccarda tricolore con il fregio della PAI (aquila coronata con scudo savoia sul petto e nodo savoia tra gli artigli) e, per i reparti a cavallo, la penna di falco. Lo stesso fregio era riportato su panno azzurro sul turbante dei reparti somali cammellati.\nL'uniforme dei \"Lancieri Azzurri\" dello Squadrone Vicereale era caratterizzata da tarbusc blu savoia con penna nera, fasciato da un turbante di seta blu anch'essa. Blu anche le manopole e la farmula.\nTrattamento economico.\nA partire dal 1950 il governo italiano ha concesso agli ascari una pensione pari a 100 euro l'anno (200 euro per gli invalidi), pensione che non \u00e8 reversibile perch\u00e9 molti di essi hanno pi\u00f9 di una moglie.\nAncora oggi i superstiti si recano nelle ambasciate italiane per ritirare il loro sussidio; nel 1993 risultavano ancora viventi in Eritrea circa 1100 ascari, nel 2006 ne erano rimasti circa 260. Un ascaro vive in Italia.\nNeologismo.\nCol termine \"\u00e0scari\" vengono talora definiti i parlamentari che obbediscono acriticamente ad ogni direttiva del capogruppo o del partito di riferimento."}
{"id": "323571", "revid": "125098399", "url": "https://it.wikipedia.org/wiki?curid=323571", "title": "Su altri piani", "text": "Su altri piani (\"Changings Planes\") \u00e8 un'antologia di racconti di fantascienza di Ursula K. Le Guin del 2003.\nL'antologia \u00e8 composta da sedici racconti legati da un filo conduttore descritto nel primo racconto che fa da introduzione agli altri. L'opera trae spunto dalla possibilit\u00e0 di spostarsi in dimensioni parallele, detti \"piani\", e rappresenta una specie di diario di viaggio narrato in prima persona dall'autrice stessa come se fossero esperienze vissute in prima persona o riferite da autentici conoscenti.\nOgni dimensione offre spunto per la descrizione di una realt\u00e0 fantastica ed affascinante, spesso rappresentazione allegorica e satirica della nostra, ma sempre ricca di poesia, sul filone de \"I viaggi di Gulliver\" di Jonathan Swift.\nTrama.\nIl metodo Sita Dulip.\nDurante una lunga attesa in aeroporto causata dalla cancellazione di un volo, Sita Dulip di Cincinnati intu\u00ec per la prima volta il metodo che permette lo spostamento in altri piani. Scopr\u00ec che grazie \"a una semplice torsione e un leggero scivolamento\" poteva trovarsi in qualunque altro luogo, altri piani di esistenza.\nIl semolino di Islac.\nLa popolazione di Islac era originariamente umana, ma in seguito all'uso indiscriminato dell'ingegneria genetica si \u00e8 creato un completo rimescolamento dei patrimoni genetici di ogni specie, animale e vegetale. Di conseguenza ogni individuo mostra caratteristiche di animali o vegetali, come pellicce, piume o foglie.\nIl silenzio degli asonu.\nGli asonu sono una popolazione che ha rinunciato quasi totalmente all'uso della parola. Mentre i bambini parlano normalmente, man mano che crescono cominciano a parlare sempre meno, fino a smettere quasi del tutto. Gli adulti pronunciano appena una manciata di parole in tutta la loro vita. Attorno agli asonu sono nati culti di persone di altri piani che interpretano il loro silenzio come la prova che essi possiedono verit\u00e0 troppo profonde per essere espresse a parole.\nCome sentirsi a casa tra gli hennebet.\nGli hennebet sono una popolazione estremamente tranquilla che ama condurre la propria vita nella massima serenit\u00e0. Alcuni viaggiatori del nostro piano possono trovarli molto simili a noi, ma col tempo finir\u00e0 per scoprire che essi possiedono una percezione del tempo diversa dalla nostra.\nL'ira dei veksi.\nI veksi hanno un carattere iracondo e vendicativo e la loro vita si svolge fra continue liti e violenze. Nonostante collaborino fra loro nei campi, i membri di un villaggio sono perennemente i lotta fra di loro e, insieme, contro gli altri villaggi.\nLe stagioni degli ansar.\nDescrizione della vita degli ansar, una popolazione di umanoidi che praticano migrazioni stagionali come quelle degli uccelli. Il loro piano comprende due continenti, uno sull'equatore e uno pi\u00f9 a nord, collegati da una stretta striscia di terra montagnosa. Gli ansar trascorrono l'autunno e l'inverno nelle grandi citt\u00e0 del continente meridionale dove conducono un'esistenza frenetica e ricca di stimoli culturali. A primavera, quando la terra comincia ad inaridirsi, tutta la popolazione migra a piedi, lentamente, verso il continente settentrionale. Qui gli ansar vivono in case singole molto distanziate le une dalle altre. Mentre nelle citt\u00e0 le famiglie non provavano molto desiderio di stare insieme e ognuno seguiva i suoi interessi, nel nord le coppie si formano o si riuniscono e comincia la stagione degli accoppiamenti.\nPrima che arrivi l'inverno la popolazione, ora accresciuta dai nuovi nati, si rimette in cammino verso sud.\nIl sognare in comune dei frinth.\nI frinth hanno la capacit\u00e0 di trasmettere e ricevere i sogni entro una certa distanza. A causa di ci\u00f2 quando i frinth sognano, i loro sogni non sono mai del tutto individuali, ma sono una combinazione dei sogni di tante persone.\nI reali di Hegn.\nLa popolazione del piano di Hegn \u00e8 costituita quasi esclusivamente di case regnanti. Ci sono 817 re e ogni altro individuo ha almeno un titolo nobiliare. In tutto il piano esistono solo quattro famiglie non nobili, le Famiglie Comuni, che sono considerati motivo di vanto per i regni che le ospitano. Le vicende di tali famiglie, in particolare gli scandali amorosi, sono il principale oggetto di pettegolezzo e svago per i nobili."}
{"id": "323574", "revid": "92723", "url": "https://it.wikipedia.org/wiki?curid=323574", "title": "KV22", "text": "KV22 (Kings' Valley 22) \u00e8 la sigla che identifica una delle tombe della Valle dei Re in Egitto; era la tomba del faraone Amenhotep III (XVIII dinastia).\nKV22 venne verosimilmente iniziata per Thutmosi IV giacch\u00e9 il suo nome compare su alcune suppellettili rinvenute nei depositi di fondazione; venne poi ultimata per Amenhotep III e non si esclude che anche la Grande sposa reale Tye, nonch\u00e9 la figlia della coppia, Sitamon, siano state qui sepolte.\nMentre nulla \u00e8 stato repertato a suffragio di tale tesi, si ha evidenza di sepolture intrusive, probabilmente nel Terzo Periodo Intermedio.\nStoria.\nLa tomba, bench\u00e9 gi\u00e0 nota a William George Browne, venne ufficialmente scoperta durante la spedizione napoleonica del 1799 da R\u00e9n\u00e9 \u00c9douard Devilliers du Terrage e Jean-Baptiste Prosper Jollois che ne eseguirono anche i rilievi epigrafici e la mappatura. Rilievi epigrafici ripetuti durante la spedizione franco-toscana di Ippolito Rosellini del 1828-1829 e successivamente, nel 1844-1845 da Karl Richard Lepsius. Nuovi rilievi epigrafici nel 1898-1899 a cura di Victor Loret. Scavi curati da Howard Carter nel 1915 e ritrovamento di cinque depositi di fondazione. Ancora rilievi epigrafici nel 1959 a cura di Erik Hornung e Alexandre Piankoff, che ne eseguirono anche una rilevazione fotografica. Dal 1989 KV22 \u00e8 in concessione alla Waseda University giapponese che ne sta curando la conservazione e vi sta eseguendo nuovi scavi.\nLa tomba venne superficialmente svuotata nel 1915 da Theodore Davis, che non lasci\u00f2 che carenti appunti.\nNello stesso anno, a seguito dell\u2019acquisto sul mercato di Luxor di tre placche di bracciale intitolate ad Amenhotep III ed alla Grande sposa reale Tye, dichiaratamente rinvenute nei pressi della tomba in cui in quel periodo stava lavorando Davis, Howard Carter inizi\u00f2 scavi pi\u00f9 approfonditi ed organici nelle parti non visitate da Davis e dagli altri che, nel frattempo, si erano avvicendati nella KV22..\nDal 1989 i lavori di consolidamento e restauro dei dipinti parietali e delle soffittature, e ulteriori scavi, sono affidati alla Waseda University sotto la supervisione dell\u2019archeologo Sakuji Yoshimura.\nNel corso del XIX secolo, in data imprecisata, sconosciuti strapparono alcuni dei dipinti dalle pareti e dai pilastri della KV22; alcuni di tali dipinti sono oggi esposti al Museo del Louvre a Parigi.\nArchitettura.\nUbicata nella \"West Valley\" (da cui il nome WV22 con cui \u00e8 anche conosciuta) KV22 \u00e8 una delle pi\u00f9 ampie della Valle dei Re con i suoi oltre 500 m\u00b2 (le lettere relative ai vari corridoi e locali fanno riferimento alla planimetria schematica accanto riportata).\nL\u2019andamento generale rispetta quello delle tombe della XVIII dinastia: ad un breve corridoio d\u2019ingresso segue una scala (a), da cui si diparte un secondo corridoio in leggera pendenza (b), a sua volta terminante in un\u2019altra scala (c), cui segue un altro corridoio (d), che termina in un pozzo verticale (e), di quasi 5 m., al fondo del quale si apre un locale (e1) .\nOltre il pozzo si apre una camera (f) con due pilastri da cui una scala porta ad un corridoio (g) seguito da una scala (h) che immette in un\u2019anticamera (i) oltre la quale si apre la camera funeraria (j), su due livelli, con soffitto sorretto da sei pilastri, che ospita il sarcofago di Amenhotep III e fa da disimpegno per cinque annessi laterali (j1-j2-j3-j4-j5) di cui i due con soffitto sorretto da un pilastro sono stati identificati come probabili ulteriori camere funerarie. Nel pavimento della camera funeraria principale, accanto al sarcofago, si trova inoltre uno scavo destinato ad accogliere i vasi canopi del re.\nDecorazioni.\nOltre i considerevoli danni causati dall\u2019uomo, i dipinti, per altro di buona fattura, sono stati danneggiati nel corso dei millenni da efflorescenze saline, nonch\u00e9 da crolli, specie dei pilastri, cui i lavori di consolidamento della Waseda University stano cercando di porre rimedio.\nSotto il profilo dello sviluppo decorativo (le lettere relative ai vari corridoi e locali fanno riferimento alla planimetria schematica accanto riportata): il pozzo (e) \u00e8 decorato con rappresentazioni del re in presenza di varie divinit\u00e0. In una delle scene il re viene presentato alla dea Hathor dal Kha del proprio padre Thutmosi IV. Sfortunatamente tali decorazioni sono oggi molto scarsamente leggibili per i notevoli danni subiti per diversi fattori (non ultimo quello umano) e per lo sbiadimento quasi totale.\nSulle pareti dell\u2019anticamera (i) \u00e8 stato recentemente rinvenuto un graffito in ieratico che riporta: \"anno terzo, terzo mese di akhet, settimo giorno\"; non \u00e8 dato di sapere, tuttavia, al regno di quale sovrano si faccia riferimento.\nLe pareti della camera funeraria del re sono decorate con passi e capitoli dal Libro dell\u2019Amduat, mentre sui sei pilastri \u00e8 rappresentato il re in presenza di alcune divinit\u00e0. Anche queste sono pesantemente danenggiate e difficilmente leggibili.\nRitrovamenti.\nGli scopritori della tomba, nel 1799, si limitarono a percorrerne un breve tratto essendo il resto pieno di detriti; da allora, molti visitatori si sono avvicendati nella tomba talch\u00e9 nessun reperto originale \u00e8 stato rinvenuto al suo interno. Il primo scavo sistematico e scientificamente documentato, fu quello del 1915 a cura di Howard Carter. La spinta ad eseguire scavi in KV22, peraltro nello stesso periodo soggetta a scavi da parte anche di Theodore Davis, fu l\u2019acquisto sul mercato di Luxor di tre placche da bracciale in pietra semipreziosa, recanti i cartigli di Amenhotep III e della Grande Sposa reale Tye, dichiaratamente rinvenuta nei pressi della tomba. I primi scavi condotti da Carter si concentrarono nei siti non toccati da Davis o da altri scavatori: nel letto arido del corso d\u2019acqua che si creava durante le inondazioni nella Valle, port\u00f2 al rinvenimento del piede di un ushabty intestato a Tye ed a piccoli monili palesemente provenienti dalla vicina KV22.\nFu quindi la volta, nei pressi dell\u2019entrata, di cinque depositi di fondazione intatti ed uno soggetto a furti in antico. All\u2019interno della K22 Carter concentr\u00f2 i suoi scavi nel pozzo verticale ove rinvenne il mozzo ben conservato di una ruota di carro ed i frammenti di una quarta placca da bracciale, simile a quelle precedentemente acquistate, questa volta in faience.\nProcedendo a scavi anche nelle aree gi\u00e0 scavate da Davis, Carter rinvenne un pezzo dei vasi canopi, mentre altri frammenti dello stesso manufatto rinvenne tra gli stessi detriti dagli scavi di Davis scartati ed accumulati nei pressi della tomba.\nDal 1989, la KV22 \u00e8 sottoposta a scavi sistematici da parte delle squadre della Waseda University di Shinjuku, sotto la supervisione di Sakuji Yoshimura, come logica conseguenza degli scavi gi\u00e0 eseguiti presso il complesso di Amenhotep III a Malqata. Oltre quelli scoperti da Carter, \u00e8 stato rinvenuto un settimo, pi\u00f9 piccolo, deposito di fondazione nei pressi dell\u2019ingresso e una grande quantit\u00e0 di frammenti, pertinenti a materiale funerario, tra i rifiuti scartati dai precedenti scavatori.\nIl materiale recuperato, da Carter e dagli egittologi giapponesi, ha consentito di confermare che Amenhotep III regn\u00f2 38 anni e che il materiale con lui sepolto doveva essere molto simile a quello rinvenuto nella KV62 di suo nipote Tutankhamon. In particolare, i frammenti di legno lasciano intendere che, come per Tutankhamon, la camera funeraria doveva contenere una serie di cappelle funerarie del tutto simili a quelle che vennero rinvenute, intatte, nella KV62. Il re per la prima volta, per quanto \u00e8 dato di sapere, era stato sepolto in un sarcofago in granito rosso e non di calcite al cui interno era stato depositato un sarcofago antropoide laminato in oro. L\u2019egittologo Yoshimura rinvennero, tra i detriti dell\u2019anticamera, una testa di cobra in lapislazzuli, con occhi in oro, tipica della decorazione frontale di una maschera funeraria o di un sarcofago.\n\u00c8 stato recentemente scoperto dalla squadra giapponese, un graffito parietale che reca: \"Anno terzo, terzo mese della stagione di akhet, settimo giorno\" , ma non esiste riferimento per poter stabilire del regno di quale faraone si tratti. Studi paleografici hanno tuttavia consentito di ipotizzare, con buon margine di sicurezza, che la scritta \u00e8 coeva della sepoltura e che, perci\u00f2, il regno dovrebbe essere quello del successore di Amenhotep III, Amenhotep IV/Akhenaton con ci\u00f2 indicando che la co-reggenza con il padre dur\u00f2 perci\u00f2 tre anni.\nLo stato complessivo dei frammenti lignei repertati in KV22 \u00e8 oggi decisamente precario: vennero infatti rotti in piccoli pezzi in antico per asportare pi\u00f9 agevolmente i rivestimenti preziosi. Molti frammenti di foglia d\u2019oro, di paste vitree, di vaghi da collana provenienti quasi sicuramente da KV22, vennero portati fuori della tomba e sepolti dai ladri nei pressi dell\u2019ingresso di KV36, ove vennero poi rinvenuti da Carter, che operava per conto di Theodore Davis, nel 1902.\nIl corpo stesso di Amenhotep III venne rimosso da KV22 e trasferito in una camera laterale della KV35 di Amenhotep II e qui venne scoperto nel 1898 da Victor Loret: era in carenti condizioni di conservazione e recava un\u2019etichettatura che faceva risalire il suo restauro all\u2019anno dodicesimo del re Smendes della XXI dinastia ."}
{"id": "323575", "revid": "2225", "url": "https://it.wikipedia.org/wiki?curid=323575", "title": "La bella e la bestia (telefilm)", "text": ""}
{"id": "323578", "revid": "287204", "url": "https://it.wikipedia.org/wiki?curid=323578", "title": "Cambio a bacchetta", "text": "Il cambio a bacchetta \u00e8 un cambio per biciclette in cui, tramite una o due leve, \u00e8 possibile cambiare rapporto di trasmissione.\nStoria.\nTale tipo di cambio fu brevettato nel 1930 dal vicentino Tullio Campagnolo, titolare dell'omonima ditta e gi\u00e0 inventore dello sgancio rapido per ruote. Proprio a tale invenzione \u00e8 collegato il cambio a bacchetta, in quanto questo \u00e8 fondamentale per il suo funzionamento.\nVarianti e struttura.\nIl tipo pi\u00f9 celebre di cambio a bacchetta \u00e8 stato il Cambio Corsa, introdotto nel 1946 e subito diffusosi a livello professionistico. Il Cambio Corsa era dotato di due leve (da cui appunto il nome di cambio a bacchetta), l'una collegata al mozzo e che fungeva da sgancio rapido, l'altra che comandava il posizionamento della catena sul pignone. In base alla lunghezza delle leve si distinguevano due tipologie di Cambio Corsa: il Corsa con leve pi\u00f9 corte e lo Sport con leve pi\u00f9 lunghe.\nNel 1949 fu introdotto un nuovo tipo di cambio a bacchetta, con una sola leva: venne ribattezzato Parigi-Roubaix dopo la vittoria di Fausto Coppi nell'omonima classica nell'aprile 1950. Tuttavia il Campionissimo si lament\u00f2 del funzionamento di tale cambio, ritenendolo impreciso e difficile da manovrare.\nEntrambi i tipi di cambio a bacchetta richiedono dei particolari forcellini posteriori per l'innesto della ruota posteriore, particolarmente lunghi per poter sopportare la diversa dimensione dei pignoni con la stessa catena e dotati di una dentellatura in modo da tenere perfettamente allineato l'asse del mozzo nelle operazioni di cambio di rapporto. I forcellini pensati per il Cambio Corsa permettevano l'uso di 4 pignoni posteriori, quelli per il Parigi-Roubaix di 5, essendo leggermente pi\u00f9 lunghi.\nFunzionamento.\nOggi l'uso del cambio a bacchetta pu\u00f2 apparire un'operazione piuttosto complicata e lenta da effettuare, preferibilmente a bici ferma: in realt\u00e0 all'epoca del loro lancio i professionisti si erano specializzati nell'effettuare il cambio di rapporto in corsa, senza fermarsi, e per i pi\u00f9 bravi questo era un autentico punto di forza.\nPrendendo come esempio il Cambio Corsa, per cambiare rapporto era innanzitutto necessario aprire la leva dello sgancio rapido e quindi posizionare con l'altra leva la catena sul pignone voluto. Affinch\u00e9 la catena salisse su tale pignone era necessario pedalare all\"indietro\" fin tanto che fosse completamente sul pignone, quindi era necessario tendere correttamente la catena, spostando l'intera ruota in avanti o indietro. Tale operazione poteva essere svolta in corsa con alcuni accorgimenti: mentre per il passaggio su pignoni pi\u00f9 grandi lo spostamento avveniva automaticamente, in quanto la ruota si spostava in avanti per inerzia, per lo spostamento indietro veniva assicurato dall'inclinazione dell'aggancio delle ruote. Resta comunque un'operazione molto delicata e solo con la pratica i pi\u00f9 bravi riuscivano ad eseguirla correttamente senza dover scendere di sella."}
{"id": "323580", "revid": "92723", "url": "https://it.wikipedia.org/wiki?curid=323580", "title": "KV3", "text": "KV3 (Kings' Valley 3) \u00e8 la sigla che identifica una delle tombe della Valle dei Re in Egitto; verosimilmente sepoltura di un principe figlio del faraone Ramses III (XX dinastia).\nNota fin dall'antichit\u00e0, KV3 venne mappata e rilevata da Richard Pococke nel 1737-1738; nuovamente mappata e rilevata nel 1825 da James Burton. La spedizione franco-toscana del 1828-1829 di Ippolito Rosellini ne esegu\u00ec i rilievi epigrafici. Al suo ingresso furono rilevate da James Burton, negli anni '20 dell' '800, tracce di cartigli di Ramses III, ma non venne, verosimilmente, mai usata. Le pitture parietali sono ormai illeggibili e ne danno menzione solo Burton e Karl Richard Lepsius che la visit\u00f2 intorno al 1840.\nArchitettonicamente si sviluppa su unico asse, come tipico delle tombe della XX dinastia, ma mancano alcuni dei locali tipici delle sepolture reali. L'assegnazione ad un principe, e non ad un sovrano, deriva perci\u00f2 dall'assenza di tali locali, nonch\u00e9 da un ostrakon, oggi al Museo egizio di Berlino, in cui si legge che una squadra, \"nell'anno ventottesimo\" di Ramses III, venne inviata nella Valle dei Re per trovare un sito in cui \"scavare la tomba per un principe di Sua Maest\u00e0\".\nIl degrado oggi presentato dalla tomba deriva anche dal fatto che, nel VI secolo, venne adibita a cappella copta dalle comunit\u00e0 cristiane che si erano installate nella valle."}
{"id": "323635", "revid": "36426", "url": "https://it.wikipedia.org/wiki?curid=323635", "title": "Rinascimento umbro", "text": "Il Rinascimento umbro fu una delle declinazioni fondamentali del Rinascimento italiano. L'arte rinascimentale fece la sua comparsa in Umbria nella prima met\u00e0 del XV secolo, con il soggiorno di alcuni artisti fiorentini di prim'ordine, che vi lasciarono le loro opere. Fu per\u00f2 solo a partire dalla met\u00e0 del secolo che, tramite l'influenza determinante del Rinascimento urbinate, nacque, prima a Perugia e poi in altre localit\u00e0, una scuola artistica capace di sviluppare un linguaggio caratteristico e indipendente. Grazie ad artisti come Pietro Perugino, Bernardino Pinturicchio e Raffaello Sanzio (urbinate di nascita ma umbro di formazione), lo stile umbro si irradi\u00f2 nei pi\u00f9 importanti centri della penisola, conquistandoli. A Firenze come a Roma gli artisti umbri raccolsero strepitosi successi, arrivando a fornire uno dei contributi fondamentali alla definizione della \"Maniera moderna\" cinquecentesca.\nGli apporti esterni.\nLa regione, frammentata in pi\u00f9 entit\u00e0 politiche, ebbe diversi tempi di adesione al gusto rinascimentale da centro a centro. In ogni caso si registr\u00f2 spesso una prima fase di assorbimento passivo, generante solo in un secondo momento una partecipazione attiva alle novit\u00e0. Tra i primi e pi\u00f9 significativi esempi ci fu la Perugia dei Baglioni, per i quali gi\u00e0 negli anni trenta lavorarono Domenico Veneziano e, forse, Piero della Francesca (ciclo perduto di affreschi, 1437-1438). Seguirono a brevissima distanza Domenico di Bartolo (\"Polittico di Santa Giuliana\", 1438), Beato Angelico (\"Pala di Perugia\", 1438, e affreschi nella volta della Cappella di San Brizio a Orvieto, 1447) e Benozzo Gozzoli (gi\u00e0 in regione con l'Angelico, poi autore di opere impegnative a Montefalco, fino al 1452); dopo la met\u00e0 del secolo si registrarono i soggiorni di Piero della Francesca (\"Polittico di Sant'Antonio\", 1460-1470 circa) e Filippo Lippi (\"Storie della Vergine\" nel Duomo di Spoleto, 1466-1468).\nIn architettura a Perugia si assiste a importanti contributi di Agostino di Duccio, alla Porta San Pietro e all'oratorio di San Bernardino, quest'ultimo un delicato esempio di fusione tra architettura e scultura.\nI primi maestri.\nPoco prima della met\u00e0 del secolo si registrano gi\u00e0 alcuni pittori maturi e attivi in regione, capaci di filtrare alcuni elementi innovativi nel proprio stile: Giovanni Boccati, Bartolomeo Caporali e Benedetto Bonfigli. Quest'ultimo realizz\u00f2 un ciclo di affreschi con \"Storie di sant'Ercolano e san Ludovico\" nella cappella dei Priori a Perugia.\nA Foligno, venuti meno i legami con Perugia, il nuovo linguaggio si manifesta, sempre parzialmente, a met\u00e0 del secolo, nelle opere di Bartolomeo di Tommaso (autore anche della decorazione della cappella Paradisi in San Francesco a Terni), di Nicol\u00f2 Alunno (Cappella Trinci in Santa Maria in campis) e dell'anonimo artefice della cappella Delle Casse, sempre in Santa Maria in campis.\nTutti questi maestri mostrano un'adesione limitata alle novit\u00e0 rinascimentali: se da un lato le figure acquistano una maggiore monumentalit\u00e0 e verosimiglianza, con un uso pi\u00f9 accurato dell'illuminazione e, nel caso di episodi narrativi, uno stile scorrevole, dall'altro permangono alcuni stilemi gotici, come il ricco ornato il fondo oro e una spazialit\u00e0 arcaica, con un uso inizialmente limitato della prospettiva.\nLa \"Bottega del 1473\".\nFu probabilmente la presenza determinate di Piero della Francesca a influenzare la prima opera inequivocabilmente rinascimentale, le otto tavolette delle \"Storie di san Bernardino\". Create per una nicchia contenenti le reliquie o una statua del santo nell'omonimo oratorio a Perugia, vennero realizzate da un team di artisti nel 1473, che va comunemente sotto il nome di \"Bottega del 1473\". Tra di essi doveva spiccare il giovane Pietro Perugino, artista locale da poco tornato da un periodo formativo a Firenze, nella bottega del Verrocchio.\nIl denominatore comune del gruppo fu la prevalenza delle ariose architetture, intonate a colori chiarissimi e nitidi derivati dalla scuola urbinate, le quali organizzano lo spazio popolate da esili figurette, quasi secondarie. L'esuberanza delle decorazioni dei partiti architettonici e l'aspetto esile e etereo di alcune figurine sono invece eredit\u00e0 della scuola locale. Si tratta dopotutto di una riduzione del rigoroso stile pierfrancescano a modi pi\u00f9 colloquiali e accattivanti, che garantiranno ai pittori umbri uno straordinario successo.\nPerugino.\nPerugino fu il primo a sviluppare quello stile \"dolce e soave\" che ebbe una notevole fortuna negli ultimi decenni del Quattrocento. I suoi dipinti religiosi, con la loro indefinita caratterizzazione di personaggi e luoghi, intonati a un tono liricio e contemplativo, erano particolarmente appropriati alle pratiche di visualizzazione interiore degli episodi evangelici suggerite dai manuali di orazione contemporanei. Attivissimo a Firenze e a Perugia, dove teneva bottega contemporaneamente, fu tra i protagonisti a Roma della prima fase della decorazione della Cappella Sistina.\nIl suo stile \u00e8 caratterizzato da una morbida luce soffusa, un chiaroscuro che evidenzia la rotondit\u00e0 delle forme, colori sfumati con delicatezza ma ricchi, assenza di drammaticit\u00e0 nelle azioni, paesaggi idilliaci e teatrali architetture di sfondo. Queste caratteristiche sono pienamente riscontrabili in alcune opere uscite dalla sua bottega fiorentina, come la \"Piet\u00e0\" (1483-1493 circa) o il \"Compianto sul Cristo morto\" (1495), dove il soggetto sembrerebbe richiedere una maggiore accensione emotiva.\nIl suo capolavoro \u00e8 considerato il ciclo di affreschi nella sala delle Udienze del Collegio del Cambio a Perugia (1496-1500), dove svilupp\u00f2 il tema della concordanza tra sapienza pagana e dottrina cristiana allora molto in voga. Nelle sei lunette, poste al di sotto di uno straordinario soffitto a grottesche con tondi delle personificazioni dei \"Pianeti\", Perugino rappresent\u00f2 le scene della \"Nativit\u00e0\" e della \"Trasfigurazione\", oltre a gruppi di \"Profeti e Sibille\" e \"Personificazioni di Virt\u00f9\" al di sopra di eroi e savi dell'antichit\u00e0. I personaggi sono allineati sul primo piano, in pose bilanciate e artificiose, sullo sfondo di vedute semplificate.\nPinturicchio.\nPinturicchio, collaboratore di Perugino, lavor\u00f2 col maestro di Citt\u00e0 della Pieve alla Cappella Sistina nel 1481 per poi restare a Roma dopo la partenza degli altri maestri frescanti. Qui, aiutato dalla temporanea mancanza di maestri affermati, si guadagn\u00f2 commissioni prestigiose da parte di importanti personaggi della curia romana, riscuotendo un enorme successo che lo port\u00f2 a diventare, allo scadere del secolo, pittore per Innocenzo VIII e Alessandro VI.\nPinturicchio e il suo numeroso seguito di artisti umbri lavorarono nella cappella Bufalini all'Aracoeli (1484-1486), nel palazzo dei Penitenzieri (\"Soffitto dei Semidei\", 1490) e in varie cappelle in Santa Maria del Popolo (dal 1484), dove dispieg\u00f2 il suo vivace gusto ornamentale e una facile vena narrativa, con una progressiva ricerca di effetti scenografici.\nIl suo stile, reso di ampio respiro dalle composizioni sontuose imparate da Perugino e caratterizzato da una decorazione sovrabbondante di motivi all'antica a dorature, ebbe un particolare successo agli occhi di papa Alessandro, al secolo Rodrigo Borgia, probabilmente perch\u00e9 gli ricordava l'esuberanza dell'arte catalana nella sua terra d'origine. A lui commission\u00f2 l'ambizioso ciclo decorativo dell'Appartamento Borgia (1492-1494).\nIl culmine della sua arte venne raggiunto nelle \"Storie di papa Pio II\" nella Libreria Piccolomini a Siena (1502-1508), dove tuttavia l'artista utilizz\u00f2 cartoni di Raffaello.\nLuca Signorelli.\nLuca Signorelli, toscano d'origine, \u00e8 tuttavia spesso associato alla scuola umbra per la formazione avvenuta al seguito di Perugino, del quale prese il posto nella Cappella Sistina dopo la sua partenza nel 1481. Il suo capolavoro dopotutto si trova in Umbria: la decorazione ad affresco della cappella di San Brizio nel duomo di Orvieto, avviata nel 1499. Il tema scelto \u00e8 quello dell\"'Apocalisse\", con scene concitate e espressive, in cui si coglie una diretta connessione con i turbamenti causati dal precipitare della situazione politica e sociale negli anni novanta del Quattrocento e i presagi catastrofici sull'avvicinarsi della met\u00e0 del secondo millennio. Alcune allusioni infatti, come la \"Predica dell'Anticristo\", ricordano i recenti avvenimenti legati alla caduta di Savonarola a Firenze (come ribadiscono i costumi contemporanei).\nNella \"Resurrezione della carne\" la massa di corpi ignudi che risorgono \u00e8 un'esaltazione energetica che prelude ormai all'epica celebrazione della bellezza del corpo umano di Michelangelo.\nIl giovane Raffaello.\nAi centri umbri \u00e8 legata anche la prima attivit\u00e0 di Raffaello Sanzio, originario di Urbino e menzionato per la prima volta come \"maestro\" nel 1500 (a circa diciassette anni), per una pala d'altare destinata a Citt\u00e0 di Castello. Nella stessa citt\u00e0 dipinse altre tavole destinate a varie chiese, tra cui una \"Crocifissione\" (1503) e uno \"Sposalizio della Vergine\" (1504). Qualche anno dopo realizz\u00f2 per la Cappella Oddi in San Francesco al Prato a Perugia un\"Incoronazione della Vergine\". In tutte queste opere traspaiono evidenti i debiti col Perugino, con una ripresa dei suoi modelli e schemi compositivi, aggiornati per\u00f2 con un disegno pi\u00f9 attento al dato naturale di espressioni e atteggiamenti.\nAd esempio nella citata \"Crocifissione Gavari\" le figure sono inserite pi\u00f9 saldamente nel paesaggio, con una disposizione \"a cuneo\" ai piedi della croce, e le gambe di Cristo hanno uno scorcio adattato per una veduta leggermente da sinistra del dipinto, tenendo conto della posizione naturale dello spettatore nella collocazione originaria. Queste attenzioni all'ottica sono sicuramente legate alla cultura figurativa urbinate, che formava la base del linguaggio del giovane artista.\nNel 1503, in occasione probabilmente del viaggio a Roma per assistere all'incoronazione di Giulio II, Raffaello realizz\u00f2 un dittico oggi smembrato, con il \"Sogno del cavaliere\" e le \"Tre Grazie\", che ripropongono il soggetto antico del confronto tra \"virtus\" e \"voluptas\", reinterpretato in chiave moderna come armonizzazione reciproca, piuttosto che come opposizione diametrale insanabile.\nNel 1504, mentre l'artista \u00e8 a Siena ad aiutare Pinturicchio nella Libreria Piccolomini, arriva l'eco dello scalpore a Firenze per la \"Battaglia di Anghiari\": Raffaello allora parte, preparandosi a una svolta epocale.\nAltri maestri e diffusione.\nLo straordinario successo dello stile umbro dei primi anni del Cinquecento fu all'origine di un'ampia diffusione di quello che viene anche chiamato \"Stile Perugia 1500\". Oltre ai grandi maestri restano alcune figure le cui opere sono in larga parte perdute o in larga parte ancora da approfondire, come Piermatteo d'Amelia, Tiberio di Diotallevi e Pietro Galeotto, ai quali vanno aggiunti artisti dal profilo incerto come Andrea d'Assisi e Sante di Apollonio.\nA Citt\u00e0 di Castello la Signoria dei Vitelli port\u00f2 in citt\u00e0 artisti come Luca Signorelli, Giorgio Vasari, Bartolomeo della Gatta, Giovanni da Piamonte (collaboratore di Piero della Francesca), ecc.\nLo stile umbro fu poi popolare negli intagli lignei, nelle \"tarsie\", nelle stoffe nelle maioliche, soprattutto la maiolica di Deruta,e nelle ceramiche realizzate con la tecnica del lustro, tipica di Gubbio."}
{"id": "323638", "revid": "1527148", "url": "https://it.wikipedia.org/wiki?curid=323638", "title": "Estinzione linguistica", "text": "In linguistica, l'estinzione linguistica (anche morte linguistica) si pu\u00f2 pensare come il processo di diminuzione della competenza linguistica che avviene in una comunit\u00e0 di locutori di una data lingua. L'estinzione linguistica completa avviene quando non rimangono locutori nativi di un dato idioma nella popolazione dove questo era precedentemente usato. L'estinzione linguistica pu\u00f2 riguardare qualsiasi idioma, inclusi i cosiddetti dialetti.\nTipi di estinzione linguistica.\nEsistono molti tipi di estinzione linguistica, compresi i seguenti:\nIl processo pi\u00f9 comune di estinzione linguistica \u00e8 un processo in cui una comunit\u00e0 di locutori di una lingua diviene bilingue in un'altra lingua, e gradualmente diventa fedele alla seconda lingua, fino a cessare di usare la lingua originale (esempio antico nella storia d'Italia \u00e8 il greco in Calabria, dove fino al Cinquecento era la lingua madre della maggior parte della popolazione). Questo \u00e8 un processo di assimilazione culturale che pu\u00f2 essere volontario o forzato su una popolazione. I locutori di alcune lingue, in particolare regionali o minoritarie, possono decidere di abbandonarle per motivi economici o utilitari, in favore di lingue considerate pi\u00f9 utili o prestigiose. Questo \u00e8 il caso delle lingue parlate in Italia, che sono differenti dall'italiano e che sono state declassate a dialetti, quindi non pi\u00f9 trasmesse alle nuove generazioni, se non in modo parziale e insufficiente.\nLe lingue possono anche morire quando i loro locutori vengono spazzati via dal genocidio o dalle malattie.\nUna lingua viene spesso dichiarata estinta anche prima del decesso dell'ultimo locutore nativo; se rimangono solo pochi locutori anziani, che non usano pi\u00f9 la lingua nella comunicazione, allora la lingua \u00e8 effettivamente morta. Ci\u00f2 avviene quando una lingua cessa di essere trasmessa come lingua madre. Questo non \u00e8 solitamente un evento improvviso, ma un processo lento in cui ciascuna generazione impara sempre meno delle sottigliezze della lingua, finch\u00e9 resta solo nella poesia e nella canzone. Ad esempio, gli adulti di una famiglia potrebbero parlare una lingua nativa pi\u00f9 antica, ma quando hanno figli, potrebbero non trasmettere questa lingua, e perci\u00f2 la lingua muore in quella famiglia. Questa situazione avvenne con la lingua manx, ma il \"manx\", in aggiunta ad altre lingue, \u00e8 stato reintrodotto nelle scuole ed in pubblicazioni bilingue.\nLinguicidio.\nLinguicidio \u00e8 un termine poco usato che descrive l'induzione volontaria dell'estinzione di una lingua. Viene anche usato come peggiorativo per descrivere la morte involontaria di una lingua attraverso la competizione ed altri meccanismi. Forse l'esempio storico pi\u00f9 vasto fu la distruzione delle lingue native americane nella colonizzazione spagnola delle Americhe.\nAlcuni dei meccanismi che possono portare all'estinzione linguistica ed esempi storici:\nLogoramento linguistico.\nIl logoramento linguistico, chiamato occasionalmente suicidio linguistico, \u00e8 un processo di obsolescenza linguistica. Nel corso delle generazioni, i locutori della meno prestigiosa fra due variet\u00e0 strettamente imparentate prendono in prestito cos\u00ec tanto lessico, pronuncia e sintassi dalla lingua pi\u00f9 prestigiosa che la prima diventa virtualmente indistinguibile dalla seconda.\nConseguenze grammaticali.\nI cambiamenti causati dalla morte linguistica derivano da processi indipendenti autogenetici, convergenza, ed interferenza:\nRivitalizzazione linguistica.\nTalvolta si pu\u00f2 rianimare una lingua estinta, come \u00e8 avvenuto con la lingua ebraica in Israele. Per\u00f2 questo \u00e8 l'unico processo di rivitalizzazione linguistica su vasta scala che abbia mai avuto successo, come i tentativi dei successivi governi irlandesi di rivitalizzare la lingua irlandese a partire dal 1922. Anche se c'era supporto per la rivitalizzazione della lingua prima dell'indipendenza, si pensa che rendere la lingua obbligatoria nelle scuole e per i posti di lavoro governativi sia stato controproducente. Conseguentemente, la lingua \u00e8 in continuo declino, eccetto nell'Irlanda del Nord, dove si \u00e8 diffusa (soprattutto fra i nazionalisti) dopo un lungo periodo di stagnazione.\nPerdita ed acquisizione linguistica.\nAlcuni linguisti hanno suggerito una comparazione fra i fenomeni di morte/logoramento linguistico, e quelli di acquisizione, dove l'estinzione viene considerata una sorta di acquisizione all'inverso.\nEvoluzione linguistica storica e lingue \"morte\".\nIn aggiunta, una lingua pu\u00f2 diventare \"estinta\" attraverso un processo graduale di evoluzione linguistica, come quello dall'antico inglese all'inglese moderno, o dal latino volgare alle lingue romanze. Per\u00f2 il termine estinzione linguistica non \u00e8 usato comunemente per descrivere questo processo."}
{"id": "323639", "revid": "88740", "url": "https://it.wikipedia.org/wiki?curid=323639", "title": "Storia dei testimoni di Geova nella Germania nazista e durante l'Olocausto", "text": "I testimoni di Geova furono perseguitati dal regime nazista tra il 1933 e il 1945.\nNella Germania nazista vivevano circa 25.000 \"Studenti Biblici\" (denominazione che allora avevano i testimoni di Geova). Si stima che circa 10.000 di essi finirono nei campi di concentramento e che di questi circa 2.500 furono uccisi. Centinaia di testimoni di Geova furono uccisi per il loro rifiuto di prestare servizio militare nella Germania nazista e di giurare ad essa fedelt\u00e0. La storica Sybil Milton sottolinea il loro coraggio nell'atteggiamento di rifiuto alla Germania nazista.\nLa discriminazione dei Testimoni di Geova in Germania.\nNel corso degli anni venti i testimoni di Geova venivano spesso apostrofati come \"comunisti travestiti da preti\" dai circoli v\u00f6lkisch e ultranazionalisti, oltre che dai rappresentanti delle chiese istituzionalizzate, cattolica e protestante. Fin dal 1923 il teorico nazista Alfred Rosenberg accus\u00f2 i testimoni di agire per conto di un \"complotto internazionale ebraico-comunista\"; altri attacchi seguirono da parte di altri esponenti del regime nazista: in un opuscolo del 1924, pubblicato postumo con il titolo \"Il bolscevismo da Mos\u00e8 a Lenin: i miei colloqui con Adolf Hitler\", Dietrich Eckart accus\u00f2 i testimoni di Geova di essere finanziati dagli ebrei e dalla massoneria. Gli antisemiti, che nella Repubblica di Weimar erano sempre pi\u00f9 numerosi, odiavano i testimoni di Geova per l'importanza che questi attribuivano all'Antico Testamento e per la loro convinzione che, con l'Apocalisse, gli ebrei sarebbero ritornati nella Terra promessa. Per alcuni membri della Chiesa cattolica come il cardinale Michael von Faulhaber di Monaco, i testimoni di Geova praticavano una \"falsa religione\" influenzata da \"attivit\u00e0 americane e comuniste\".\nAll'inizio degli anni trenta, in molte localit\u00e0 della Germania si registrarono casi di irruzioni violente nei luoghi dove i testimoni si trovavano a studiare la Bibbia, o di pestaggi di alcuni di essi da parte di organizzazioni paramilitari naziste come le SA (squadre d'assalto). Dopo la presa del potere dei nazisti nel gennaio 1933, le aggressioni contro i testimoni di Geova si intensificarono quasi immediatamente a causa delle convinzioni e dei comportamenti che manifestavano, in particolare del loro rifiuto di prestare obbedienza allo Stato nazista e di aderire alle varie emanazioni del partito. La reazione dei testimoni di Geova fu omogenea e unitaria, in sintonia con il loro codice religioso..\nClaudio Vercelli scrive: \"per le Chiese maggioritarie, la campagna nazista contro i testimoni di Geova assumeva cos\u00ec un significato rassicurante inserendosi nella lotta all'ateismo: come venivano colpite le 'organizzazioni marxiste' e i liberali secolarizzati, cos\u00ec si doveva non di meno procedere nella repressione dell'atteggiamento 'diffamatorio' assunto dai proclamatori Testimoni di Geova\". Il cardinale di Monaco Michael von Faulhaber, in una lettera, si compiacque del fatto che \"gli Studenti biblici non sono pi\u00f9 in grado di svolgere le loro attivit\u00e0 americane e comuniste\". D'altro canto l'esponente dei cristiani tedeschi il reverendo Joachim Hossenfelder, poteva cos\u00ec congratularsi con le autorit\u00e0 del fatto che finalmente gli \"Studenti biblici marxisti\" erano stati neutralizzati, cos\u00ec come rileva il periodico 'Evangelium im Dritten Reich' nell'edizione del 9 luglio 1933.\nLa persecuzione.\nA differenza di ebrei e zingari, che erano perseguitati sulla base della discriminazione etnica, i testimoni di Geova ebbero l'opportunit\u00e0 di sfuggire alla persecuzione rinunciando al proprio credo religioso firmando un documento di abiura alla propria fede e di sostegno alla Germania nazista.\nNon prendendo parte alla politica di nessun paese, i testimoni di Geova rifiutarono ogni tipo di partecipazione e coinvolgimento con il regime nazista. Le autorit\u00e0 naziste da parte loro denunciarono i legami dei testimoni di Geova con gli Stati Uniti d'America deridendo inoltre la loro visione millenarista.\nA cominciare dal novembre 1931, in Baviera le attivit\u00e0 e le pubblicazioni dei testimoni di Geova furono proibite: la Torre di Guardia fece appello contro il provvedimento ma l'appello venne respinto (riusc\u00ec invece a far ritirare il provvedimento in altre due regioni).\nI testimoni di Geova furono infine dichiarati fuorilegge in Germania a partire dall'aprile del 1933 sebbene fino ad allora il loro atteggiamento non fosse stato di chiara ostilit\u00e0 al regime.\nDurante l'aprile del 1933 il movimento dei Bibelforscher (cos\u00ec venivano chiamati i testimoni di Geova) venne \"proibito per decreto\" in molti L\u00e4nder: il 10 aprile nel Meclemburgo-Schwerin, il 13 in Baviera il 18 in Sassonia. Il 22, 23 e 24 aprile furono sequestrate tutte le pubblicazioni, sequestrate e chiuse sia la stamperia di Magdeburgo che la sede del movimento. Secondo i nazisti sia l'associazione degli studenti biblici che la Societ\u00e0 Torre di Guardia erano strettamente legati con i comunisti. Segu\u00ec un'altalena di autorizzazioni e proibizioni. Anche se, gi\u00e0 dalla primavera del 1933, erano banditi nella maggior parte degli stati, dove si moltiplicavano le perquisizioni e gli arresti, il 25 giugno del 1933 organizzarono una grande assemblea a Berlino con almeno 7000 presenti. In questa occasione fu deciso di inviare una dichiarazione.\nLa lettera a Hitler e la Dichiarazione dei fatti (1933).\nNel 1933 Joseph Franklin Rutherford invia una \"Lettera e Dichiarazione\" a Adolf Hitler, nella quale dichiara:\nLa lettera conclude:\nLa \"Dichiarazione di Fatti\" citata nella lettera ad Hitler fu redatta nel 1933 e inviata alle autorit\u00e0 naziste, e in passato \u00e8 stata oggetto di dibattito e critica principalmente da parte dei detrattori dei Testimoni di Geova, che hanno interpretato alcuni passaggi come un tentativo di compromesso verso l'ideologia nazista. La letteratura contemporanea non sostiene queste ipotesi, dato che le pubblicazioni dei Testimoni in quel periodo criticavano chiaramente il regime di Hitler e condannavano il suo antisemitismo. Alcuni dei passaggi pi\u00f9 controversi recitavano:\nInfine, nel chiarire la posizione dei Testimoni rispetto al Reich, la Dichiarazione afferma:\nNel 1988 la pubblicazione \"Awake!\" dei Testimoni commentava nel merito:\nJames Penton, professore di storia nell'Universit\u00e0 di Lethbridge ed oppositore dichiarato dei Testimone di Geova, ritiene che la dichiarazione del 1933 contenesse elementi di antisemitismo ed anticattolicesimo. La sua tesi \u00e8 largamente rigettata dal mondo accademico, che ne ha sottolineato la mancanza di obiettivit\u00e0, la debolezza argomentativa e l'evidente pregiudizio che influenza il suo lavoro di storico.\nLo storico Detlef Garbe, direttore del Neuengamme (Hamburg) Memorial, ritiene infatti che il testo di Penton si fondi su pregiudizi derivanti dalla sua personale avversione contro i Testimoni di Geova e sia carente di obiettiva scientificit\u00e0. A suo avviso il documento deve essere analizzato nel contesto storico dell'epoca, e non in quello contemporaneo, e aveva come scopo quello di distanziare i testimoni di Geova dagli altri gruppi oggetto di repressione in Germania, aggiungendo che \"Molte delle critiche che sono state fatte nella letteratura in riferimento alla 'Dichiarazione di Wilmersdorf' non rendono giustizia n\u00e9 ai contenuti n\u00e9 alla situazione. Per esempio, non \u00e8 appropriato concludere che i testimoni di Geova si siano dichiarati 'antisemiti' n\u00e9 che abbiano offerto la loro 'potenziale alleanza'. Le dichiarazioni secondo cui 'quel congresso dimostr\u00f2 sostegno al Nazionalsocialismo' o l'affermazione che la Presidenza della Watch Tower abbia fatto un tentativo di 'stipulare un patto con Hitler', sono deliberati tentativi di screditare i Testimoni di Geova. Lo stesso si pu\u00f2 dire anche della pubblicazione di Gebhard, la 'documentazione' della Germania Orientale (DDR), la quale indica che i Testimoni di Geova avrebbero fornito un presunto 'sostegno criminale alla politica antisemitica di Hitler'\".\nAnche la dottoressa Gabriele Yonan sostiene che, se analizzata nel contesto storico dell'epoca, la Dichiarazione non presenta alcuna dichiarazione antisemita, n\u00e9 alcun tentativo di ingraziarsi il favore di Hitler, aggiungendo che \"\"queste accuse provenienti da ambienti ecclesiastici odierni costituiscono una deliberata manipolazione e falsificazione della storia, apparentemente motivate dal senso di colpa per il coinvolgimento o il mancato coinvolgimento delle chiese nella persecuzione\".\" Yonan fa anche notare che l'assenza di antisemitismo nella Dichiarazione \u00e8 evidente dall'uso disinvolto di citazioni dal Vecchio Testamento che includono il termine \"Sion\", cos\u00ec come dal fatto che la Dichiarazione non si rivolge a Hitler chiamandolo \"Fuhrer\", e che non si conclude con il saluto \"Heil Hitler\".\nPer Christine E. King \"\"il documento indica la natura degli attacchi che stavano subendo, spiega gli insegnamenti del gruppo, conferma il carattere rispettoso delle leggi dei suoi membri, nega ogni collegamento con comunismo, massoneria ed ebraismo ed esprime sostegno per \"gli obiettivi paralleli\" del nuovo governo nazionale\".\nParlando di questi \"obiettivi paralleli\" (tra i quali appunto i valori della famiglia e la libert\u00e0 di religione), lo storico Gerhard Besier fa notare che, sebbene non fossero esplicitamente identificati nella Dichiarazione, all'epoca erano gi\u00e0 nettamente delimitati, aggiungendo che \"se tali dichiarazioni ed espressioni d'ossequio fatte in modo appropriato da una comunit\u00e0 religiosa dovessero essere ritenute 'tentativi d'ingraziarsi il favore',\u00a0allora non esisterebbe pi\u00f9 alcuna definizione appropriata per le dichiarazioni cristiano-tedesche di vescovi e teologi in questo sistema di categorie\". Anche lui ribadisce che per tali ragioni non \u00e8 ammissibile l'accusa di compromesso con il regime nazista.\nL'inizio della persecuzione.\nLa dichiarazione non sort\u00ec tuttavia l'esito auspicato. Il 27 giugno fu diramato l'ordine di perquisire tutte le propriet\u00e0 delle congregazioni e confiscare tutto quello che poteva sembrare ostile al regime. Il 27 le S.A. rioccuparono la sede della Societ\u00e0 Torre di Guardia, la chiusero e vi issarono la bandiera con la svastica. Fu proibita la lettura della Bibbia, come ogni riunione e ogni attivit\u00e0 di culto in questi locali.\nIl 14 luglio il Partito Nazionalsocialista divenne l'unico partito e il 24 luglio i Bibelforscher furono dichiarati fuorilegge in tutta la Germania. Molti di loro, nel novembre dello stesso anno, verranno licenziati, arrestati e maltrattati per essersi mantenuti \"politicamente neutrali\" non partecipando al voto obbligatorio.\nL'anno successivo dal 7 al 9 settembre venne tenuta una grande assemblea a Basilea, vi furono presenti un migliaio di Bibelforscher tedeschi che testimoniarono riguardo alla loro situazione, ai maltrattamenti e alle persecuzioni subite. Anche in questa occasione vennero unanimemente prese delle decisioni: il 21 settembre dalla filiale della Watch Tower Bible and Tract Society di Berna fu inviato alla Cancelleria di Adolf Hitler un telegramma di protesta contro la persecuzione dei testimoni di Geova tedeschi. Mentre il 7 ottobre furono inviate circa 20.000 lettere e telegrammi al governo tedesco da testimoni di Geova di 50 nazioni compresa ogni congregazione della Germania.\nQuando nel 1935 fu reintrodotta la leva obbligatoria, i Testimoni di Geova rifiutarono l'arruolamento finendo quindi perseguitati per questo oltre che per la loro opera missionaria che ledeva, secondo la visione nazista, la \"morale\" nazionale.\nPer il settembre del 1936 era stato organizzato un congresso a Lucerna per il quale era prevista la presenza di circa 1000 testimoni tedeschi. Due settimane prima c'erano stati degli arresti di massa e solo circa 300 furono i delegati tedeschi; la maggioranza di questi dovettero attraversare illegalmente il confine e al loro ritorno furono arrestati. Anche in questo raduno furono fatte delle dichiarazioni messe per iscritto (un dattiloscritto di tre pagine e mezza) e mandate copie a Hitler e ai suoi uffici governativi nonch\u00e9 una copia al Vaticano.\nAlla fine di settembre 1939 145 detenuti col \"Triangolo viola\" furono destinati al Campo di concentramento di Dachau.\nSubito prima della II Guerra Mondiale il 5-10 per cento dei detenuti nei campi di concentramento erano testimoni di Geova. La percentuale si ridurr\u00e0 rapidamente dopo l'inizio della guerra con le deportazioni in massa di ebrei, polacchi e altri che vengono internati nei campi. Che i Bibelforscher fossero stati i primi ad essere internati viene confermato da Elisabeth Will in \"Ravensbr\u00fcck et ses Kommandos\": \u00abLe sole matricole inferiori a 1.000 che ho visto ancora in vita, erano dei \"triangoli viola\"; mi ricordo in particolare il vecchio, vecchio numero 66 che spazzava i rifiuti nel cortile dell'infermeria. Il suo sguardo era infinitamente luminoso e dolce\u00bb.\nA Dachau i testimoni di Geova furono isolati e assegnati ai lavori forzati all'interno di gruppi speciali di lavoro e punizione, e lo stesso avvenne a Mauthausen, Sachsenburg e Sachsenhausen. A Flossenb\u00fcrg furono assegnati al lavoro nei crematori e a Esterwegen a pulire le latrine. Le testimoni di Geova detenute nei campi femminili di Moringen, Lichtemburg e Ravensbr\u00fcck dovettero subire il lavoro forzato, la malnutrizione, la nudit\u00e0, le punizioni corporali e l'isolamento. A Buchenwald furono sottoposti a brutali punizioni corporali. Ad Auschwitz la condanna del servizio militare e il rifiuto di occuparsi dei conigli, la cui pelliccia era usata per le divise cost\u00f2 la vita a diverse donne che erano state in precedenza imprigionate e condannate per tradimento proprio per questo loro rifiuto..\nIl numero delle vittime.\nA partire dal 1935 circa 10.000 testimoni di Geova, per la maggior parte di nazionalit\u00e0 tedesca, vennero imprigionati nei campi di concentramento. Dopo lo scoppio del secondo conflitto mondiale un piccolo numero venne deportato da Austria, Belgio, Cecoslovacchia, Paesi Bassi, Norvegia e Polonia (in alcuni casi si trattava di testimoni fuggiti in precedenza dalla Germania). Si stima che un numero compreso tra 1.500 e 5.000 sia perito nei campi e nelle prigioni naziste. Oltre 200 testimoni di Geova subirono il giudizio dei tribunali di guerra tedeschi e vennero giustiziati per aver rifiutato il servizio militare.\nAlcuni dei Bibelforscher che subirono l'esecuzione capitale.\nLa maggior parte furono giustiziati perch\u00e9 \"obiettori di coscienza\".\nDenunce delle persecuzioni contro i testimoni di Geova.\nDopo la dichiarazione del 1933 in diverse proprie pubblicazioni i testimoni di Geova denunciarono i crimini e le persecuzioni delle quali erano oggetto in Germania.\nIl fatto che i Bibelforscher fossero stati tra i primi ad essere internati li poneva nella posizione di avere notizie di prima mano sull'esistenza dei campi di concentramento e su ci\u00f2 che vi stava accadendo.\nNel 1938 un testimone svizzero, Franz Zurcher, denunci\u00f2, documentandolo, il comportamento inumano subito dai testimoni tedeschi e riportando tutto nel libro \"Crociata contro il Cristianesimo\".\nChristine King ha detto: \"i testimoni di Geova ebbero il coraggio di parlare. Parlarono chiaro sin dall'inizio. Parlarono con una sola voce. E parlarono con enorme coraggio\".\nNarciso Riet e le altre vittime italiane.\nPer commemorare le \"Vittime delle violazioni dei Diritti Umani\" \u00e8 stato istituito, nel parco di Cernobbio in provincia di Como Il \"Luogo della Memoria\". Fra le tante targhe, su quella intitolata a Narciso Riet si pu\u00f2 leggere:\nLe altre tre vittime italiane documentate da Italo Tibaldi ne \"La geografia della deportazione italiana\" sono: Salvatore Doria, \u00ab[...] arrestato il 15/11/1939 su indicazione dell'OVRA per motivi politici e condannato dal tribunale speciale il 19/4/1940 ad 11 anni di reclusione, deportato dal penitenziario di Sulmona a Dachau il 13/10/1943 matr. 56477 e il 9/12/1943 a Mauthausen matr. 40536\u00bb; Luigi Hochreiner di Bolzano e la sua convivente Helene Delacher giustiziata nel 1943. \u00abPraticamente tutti gli aderenti italiani\u00bb compresi i loro simpatizzanti e coloro che si rifiutarono di fare il servizio militare furono perseguitati. \u00abNell'aprile 1940, 26 Testimoni compaiono davanti al Tribunale speciale, che li condanna a un totale di 186 anni e 10 mesi di reclusione: saranno tutti scarcerati tra il 1943 e il 1944, ma soltanto nel 1957 quella decisione sar\u00e0 riformata e i 26 assolti\u00bb. \u00abSecondo una stima dello storico valdese Giorgio Rochat, su 142 persone condannate dai tribunali fascisti o inviati al confino o internati per la loro attivit\u00e0 religiosa, 83 - circa il sessanta per cento - sono Testimoni di Geova\u00bb.\nPerch\u00e9 triangoli viola.\nI nazisti, per conoscere il gruppo al quale apparteneva ciascun internato, affibbiavano sulla casacca dei detenuti, oltre al numero di matricola, un triangolo rovesciato di colore diverso. I prigionieri erano pertanto generalmente cos\u00ec suddivisi:\nTestimoni di Geova riconosciuti \"Giusti tra le nazioni\".\nYad Vashem, l'ente nazionale per la Memoria della Shoah, preposto anche alla nomina di Giusti tra le nazioni, ovvero di tutte quelle persone \"non ebree\" che a rischio della propria vita e senza nulla pretendere come ricompensa, aiutarono in qualche modo gli ebrei della Shoah, nascondendoli, procurando cibo e vestiario o agevolando in qualche modo la loro salvezza, contiene nel \"The Righteous Among the Nations Database\" ovvero il \"Database dei Giusti fra le Nazioni\" i nomi di diversi Testimoni di Geova che in Europa per vari motivi non furono arrestati o internati nei campi e prestarono aiuto a ebrei perseguitati e fuggiti dai ghetti o dai campi di concentramento, i loro nomi e le loro storie sono riportati di seguito:"}
{"id": "323640", "revid": "697352", "url": "https://it.wikipedia.org/wiki?curid=323640", "title": "OpenURL", "text": "OpenURL \u00e8 un protocollo per lo scambio di metadati finalizzato alla gestione di servizi di linking contestualizzato (\"context-sensitive\"). Lo schema OpenURL \u00e8 stato messo a punto tra il 1998 e il 2000 presso l'Universit\u00e0 di Gent (Belgio), con lo scopo di favorire i collegamenti citazionali (\"reference linking\") in ambiente informativo accademico su web. Il suo sistema di linking, SFX, venne acquistato dall'azienda di automazione bibliotecaria Ex Libris Group, che rese popolare OpenURL nell'industria dell'informazione. Nel frattempo, OpenURL \u00e8 diventato lo standard ANSI/NISO Z.39.88-2004 e dalla prima versione 0.1 \u00e8 arrivato alla versione aggiornata 1.0, che supporta diversi schemi di metadati (tra cui XML e Dublin Core) ed \u00e8 stato allargato alla descrizione di una maggiore variet\u00e0 di formati.\nIl protocollo.\nNato per risolvere lo spinoso problema della 'copia migliore', il sistema OpenURL consiste, semplificando, nello scambio di metadati relativi a una risorsa (solitamente un libro, un periodico, un articolo) tra un utente che attiva un collegamento e un sistema informativo (ovvero \"information provider\": una banca dati, un \"open archive\", un aggregatore, un editore, il servizio CrossRef), che rappresenta la fonte dei metadati. Molto spesso la richiesta sar\u00e0 inoltrata dal server di una istituzione accademica, ma in linguaggio tecnico si parla in generale di \"service component\", ovvero dell'apparato che deve erogare il servizio informativo all'utente. I server in grado di elaborare lo schema OpenURL sono chiamati \"resolver\" (o \"link resolver\", \"link server\"): interpretano i metadati dell'OpenURL che ricevono, li mettono in relazione con le informazioni sulla disponibilit\u00e0 del materiale da parte dell'istituzione, quindi producono i link alle risorse appropriate.\nQuando, utilizzando un server configurato per la ricezione di OpenURL, si interroga una base dati configurata per l'invio di OpenURL, i due sistemi si riconoscono e, accanto a ogni link, compare un pulsante che attiva il servizio. Il \"resolver\" riceve dall\"'information provider\" una stringa di metadati. Sulla base dell'identificazione della fonte del collegamento e dei metadati descrittivi associati, il \"link server\" da parte sua \u00e8 in grado di accertare quali sono i diversi accessi disponibili per quella risorsa, per poi sottoporli tutti all'utente, che effettuer\u00e0 la sua scelta in base alle proprie esigenze.\nEsemplificazione.\nFacciamo un esempio. Se da casa mia, consultando un articolo \"on line\", incontro un riferimento bibliografico a un altro articolo di mio interesse, sotto forma di collegamento, cliccando sul link mi ritrovo collegato al sito - poniamo - di un editore \"toll access\" (ovvero a pagamento). Se compio la medesima operazione dalla postazione di una biblioteca alla quale sono iscritto, che fornisce il servizio OpenURL, mi si apre una scheda che mi propone tutte le alternative di accesso cui la biblioteca \u00e8 abilitata. Per esempio:"}
{"id": "323642", "revid": "125677869", "url": "https://it.wikipedia.org/wiki?curid=323642", "title": "Soul", "text": "Soul, che letteralmente significa \"anima\" in inglese, \u00e8 un termine essenzialmente usato per riferirsi ad un tipo di musica sviluppata dagli anni sessanta, soprattutto da musicisti neri. Otis Redding, Donny Hathaway, Aretha Franklin, James Brown, Ray Charles, Sam Cooke, Dionne Warwick, Wilson Pickett e Stevie Wonder sono alcuni dei nomi maggiormente rappresentativi della soul music. La \u201cmusica dell'anima\u201d nacque dalla fusione delle sonorit\u00e0 del jazz e del gospel con i modi della canzone pop.\nStoria.\nLa musica soul fu il risultato dell'urbanizzazione e commercializzazione del rhythm and blues negli anni sessanta. \nIl termine emerse per definire una serie di generi basati sullo stile R&amp;B. \nDai gruppi orecchiabili e melodici sotto la Motown Records, alle band guidate dai fiati della Stax/Volt Records, esistevano molte varianti all'interno della musica soul. \nDurante la prima parte degli anni sessanta, il soul rimase strettamente legato alle radici del R&amp;B. Tuttavia, in seguito i musicisti spinsero la musica in direzioni differenti; spesso, diverse regioni dell'America davano alla luce diversi tipi di soul. Nei centri urbani come New York, Filadelfia, e Chicago, la musica era concentrata sugli interventi vocali e produzioni molto morbide e melodiche. \nA Detroit, la Motown si concentr\u00f2 nel creare un sound orientato particolarmente sul pop influenzato in parti uguali dal gospel, jazz, R&amp;B e rock &amp; roll. Nel sud invece, il genere assunse tratti pi\u00f9 duri, con ritmi sincopati, voci grezze, e fiati squillanti.\nTutti questi stili di soul dominavano le classifiche di musica nera negli anni 60 e spesso venivano proposte anche nelle classifiche pop. \nVerso la fine degli anni 60, il soul inizi\u00f2 a frammentarsi, quando artisti come James Brown e Sly Stone scoprirono il funk, come altri artisti si orientarono su nuove varianti. Nonostante questa evoluzione del soul, questo non tramont\u00f2 mai: non solo risult\u00f2 l'influenza di base per i gruppi R&amp;B degli anni 70, 80, e 90, ma fu sempre ispirazione per i musicisti di tutto il mondo che riproposero il soul tradizionale."}
{"id": "323644", "revid": "1451528", "url": "https://it.wikipedia.org/wiki?curid=323644", "title": "Schiacciata alla fiorentina", "text": "La schiacciata alla fiorentina \u00e8 un tipico dolce di Firenze che non ha niente a che vedere con la schiacciata salata tradizionale.\nQuesta torta viene fatta tradizionalmente durante il periodo di Carnevale. Non deve superare i 3 cm di altezza da cotta e deve rimanere soffice. Solitamente viene cotta in una mezza teglia simile a quelle utilizzate per la pizza al taglio.\nNegli ultimi anni ne sono comparse versioni farcite con creme varie o panna montata, che devono considerarsi decisamente spurie rispetto all'originale, la cui caratteristica \u00e8 proprio la semplicit\u00e0 di una torta casalinga."}
{"id": "323645", "revid": "847250", "url": "https://it.wikipedia.org/wiki?curid=323645", "title": "Farina manitoba", "text": "La farina manitoba \u00e8 una farina di grano tenero (Triticum aestivum) originario della provincia canadese del Manitoba.\nViene definita una farina \"forte\" per distinguerla da altre farine, pi\u00f9 deboli. La forza della farina viene indicata dal valore del coefficiente \"W\" misurato con alveografo di Chopin: pi\u00f9 alto \u00e8 il valore, pi\u00f9 la farina \u00e8 forte. Una farina debole ha un valore W inferiore a 170 mentre la manitoba ha un valore W superiore a 350.\nOrigini.\nQuesto tipo di farina prende il nome dalla zona di produzione dove inizialmente cresceva un grano forte e resistente al freddo: Manitoba, vasta provincia del Canada, che, a sua volta, prende il nome da Manitou, lo spirito universale amerindo.\nAttualmente si definiscono come \"manitoba\" tutte le farine con W &gt; 350 qualsiasi sia la zona di produzione e la variet\u00e0 di grano con la quale viene prodotta.\n\u00c8 quella che l'Artusi nelle sue ricette chiama \"farina d'Ungheria\".\nUso.\nLa caratteristica principale di questa farina \u00e8 di contenere una grossa quantit\u00e0 di proteine insolubili (glutenina e gliadina) che, a contatto con un liquido nella fase d'impasto, producono glutine. \u00c8 quindi una farina ricca di glutine e povera di amidi. Il glutine forma una tenace rete che, negli impasti lievitati trattiene i gas della lievitazione permettendo un notevole sviluppo del prodotto durante la cottura; nel caso delle paste alimentari trattiene invece gli amidi che renderebbero collosa la pasta e permette una cottura \"al dente\".\nSi trova in confezioni industriali e anche in pacchi per uso domestico; viene usata dal fornaio, dal pasticciere, in pizzeria. In Italia per legge la pasta destinata al consumo interno (salvo la pasta fresca) si pu\u00f2 produrre esclusivamente con il grano duro, ma in altre nazioni la farina Manitoba \u00e8 adoperata anche nell'industria della pasta all'uovo. I mulini spesso l'adoperano per \"tagliare\" altre farine, aumentando in questo modo il coefficiente W totale della farina. L'impasto fatto con la manitoba risulter\u00e0 pi\u00f9 elastico e pi\u00f9 forte, adatto per la lavorazione di pane particolare (baguette francese, panettone e pandoro), della pizza a lunga lievitazione, delle ciacce e torte al formaggio pasquali e di particolari paste alimentari.\nLa farina Manitoba viene utilizzata anche come base per la preparazione del Seitan.\nLa caratteristica principale della farina Manitoba \u00e8 la sua forza che, unita all\u2019elevata presenza di proteine e al notevole potere di assorbimento dell\u2019acqua, la rende adatta alle lavorazioni pi\u00f9 complesse, soprattutto per la preparazione di prodotti dolciari lievitati. Per via della sua forza ed elasticit\u00e0, la farina Manitoba \u00e8 ottima per produrre pandori e panettoni dolci o salati, cornetti, bomboloni e bab\u00e0, ma anche specialit\u00e0 come la focaccia genovese, le pizze a lunga lievitazione e alcuni tipi di pane, come la baguette francese e il Chapati, pane indiano dalla caratteristica forma tonda che ricorda vagamente una piadina."}
{"id": "323648", "revid": "38120", "url": "https://it.wikipedia.org/wiki?curid=323648", "title": "UC Sampdoria", "text": ""}
{"id": "323650", "revid": "38120", "url": "https://it.wikipedia.org/wiki?curid=323650", "title": "U. C. Sampdoria", "text": ""}
{"id": "323651", "revid": "809148", "url": "https://it.wikipedia.org/wiki?curid=323651", "title": "Funzione integrale esponenziale", "text": "In matematica, la funzione integrale esponenziale \u00e8 una funzione speciale complessa caratterizzata tramite l'integrale definito del rapporto tra la funzione esponenziale e il suo argomento.\nDefinizione.\nLa funzione integrale esponenziale formula_1 viene definita come:\nDato che formula_3 diverge per formula_4, il precedente integrale si deve intendere come valore principale di Cauchy:\nL'algoritmo di Risch mostra che non si tratta di una funzione elementare.\nPer valori complessi dell'argomento si utilizza la funzione:\nche tramite prolungamento analitico pu\u00f2 essere estesa a tutto il piano complesso. L'integrale esponenziale \u00e8 cos\u00ec anche definito come:\nSi ha inoltre che per valori positivi di formula_8:\nL'integrale esponenziale \u00e8 strettamente collegato alla funzione integrale logaritmica, definibile come:\nper tutti gli formula_11 reali positivi diversi da formula_12.\nSviluppo in serie.\nIntegrando lo sviluppo di Taylor di formula_13 si pu\u00f2 derivare il seguente sviluppo in serie per formula_14:\ndove formula_16 denota la costante di Eulero-Mascheroni. Per argomenti complessi si generalizza con:\nTale somma converge per ogni formula_18. Una serie che converge pi\u00f9 velocemente si deve a Ramanujan:\nEsiste anche una serie divergente che approssima l'integrale esponenziale, ottenuta integrando formula_20 per parti:\nche ha un errore dell'ordine di formula_22 ed \u00e8 valida per grandi valori di formula_8.\nDalle serie precedenti si evince che formula_24 si comporta come un esponenziale negativo per grandi valori dell'argomento, e come un logaritmo per valori piccoli. Quando l'argomento \u00e8 reale e positivo si ha:\ncome mostrato nel grafico a lato.\nFunzione intera.\nSia formula_1 che la funzione formula_27 possono essere espresse mediante una funzione intera:\nCon questa funzione e la funzione logaritmo si possono utilizzare come definizioni le seguenti uguaglianze:\nGeneralizzazioni.\nUna generalizzazione della funzione integrale esponenziale \u00e8:\nche pu\u00f2 essere scritto come caso particolare della funzione gamma incompleta:"}
{"id": "323652", "revid": "125390311", "url": "https://it.wikipedia.org/wiki?curid=323652", "title": "Verein f\u00fcr Bewegungsspiele Stuttgart 1893", "text": "Il Verein f\u00fcr Bewegungsspiele Stuttgart 1893 e.V., noto pi\u00f9 semplicemente come VfB Stuttgart, in italiano Stoccarda, \u00e8 una societ\u00e0 polisportiva tedesca di Stoccarda, con sede nel quartiere di Bad Cannstatt. \u00c8 uno dei maggiori club sportivi tedeschi e il maggiore del Baden-W\u00fcrttemberg, con oltre 71 500 membri.\nFondata il 9 settembre 1893 con la denominazione di \"Stuttgart FV 93\", la societ\u00e0 si fuse con il \"Kronen-Club Cannstatt\" il 2 aprile 1912 e successivamente cambi\u00f2 nome in \"VfB Stuttgart 1893 e.V.\". L'incontro decisivo per la formazione del club, in occasione del quale la fusione fu approvata, si tenne all'hotel \"Concordia\" di Cannstatt (una citt\u00e0 nel distretto di Stoccarda). I colori sociali dello Stoccarda sono il bianco e il rosso, con una banda rossa sul petto. I giocatori della squadra sono chiamati \"i rossi\" (\"Die Roten\") in opposizione ai rivali locali, \"i blu\" dello Stuttgarter Kickers.\nLa sezione calcistica milita nella Fu\u00dfball-Bundesliga, la prima divisione del campionato tedesco di calcio. Gioca le partite casalinghe nella Mercedes-Benz Arena. Ha vinto cinque campionati tedeschi, tre Coppe di Germania, una Supercoppa di Germania e due Coppe Intertoto. In campo continentale ha disputato due finali di coppe europee, una di Coppa UEFA, nell'edizione 1988-1989, e l'altra di Coppa delle Coppe, nell'edizione 1997-1998, uscendo sconfitta in entrambe le occasioni, rispettivamente contro Napoli e Chelsea.\nStoria.\nKronen-Klub Cannstatt.\nIl \"Cannstatter Fu\u00dfballklub\" viene fondato come squadra di rugby nel 1890, e solo in seguito gli viene aggiunta una sezione calcistica. Il club si scioglie dopo soli pochi anni di attivit\u00e0, ma gli ex membri si riorganizzano nel 1897 costituendo il \"FC Krone Cannstatt\". Il nuovo club, avente solo una sezione di calcio, si affilia alla S\u00fcddeutschen Fu\u00dfballverband (SFV); viene iscritto alla seconda divisione, e guadagna la promozione al livello superiore nel 1904. Il \"Krone\" possiede un proprio campo ancor oggi esistente, che \u00e8 utilizzato come stadio casalingo dal \"TSV M\u00fcnster\".\nFV Stuttgart.\nLo \"Stuttgarter Fu\u00dfballverein\" viene invece fondato all'hotel \"Zum Becher\" di Cannstatt il 9 settembre 1893. Anche qui si pratica in origine il rugby, inizialmente a St\u00f6ckach-Eisbahn, e, dal 1894 a Cannstatter Wasen. I giocatori sono principalmente studenti locali che, sotto la direzione dell'insegnante Carl Kaufmann ottengono in breve tempo il loro primo successo: la disputa della finale del campionato nazionale nel 1909; sono qui tuttavia sconfitti dal \"FSV 1897 Hannover\" per 6\u20133.\nIntanto, nel 1908 viene aperta una sezione calcio; questa si affilia nel 1909 alla S\u00fcddeutschen Fu\u00dfballverband, e viene ammessa a giocare nel campionato di secondo livello. Nella sua seconda stagione lo \"Stuttgarter\" vince una finale di distretto contro il \"Kronen-Klub Cannstatt\", squadra con cui si sarebbero poi fuso, prima di essere eliminato dallo \"Zuffenhausen\" nel campionato di contea. Nel 1912, infine, la squadra riesce ad accedere alla serie superiore, la S\u00fcdkreis-Liga.\nDalla fondazione alla seconda guerra mondiale.\nIl \"Verein f\u00fcr Bewegungsspiele Stuttgart\" viene fondato il 2 aprile 1912 in seguito alla fusione tra lo \"Stuttgarter FV\" e il \"Kronen-Club Cannstatt\", che avviene nell'hotel \"Concordia\" di Cannstatt. Entrambi i club progenitori sono composti da studenti provenienti dalle classi medie, che hanno appreso il calcio e il rugby grazie ad alcuni espatriati inglesi tra cui William Cail, che aveva introdotto quest'ultimo sport nella zona nel 1865.\nInizialmente lo Stoccarda gioca con maglia bianca e pantaloncini neri: la divisa attuale, con la caratteristica fascia orizzontale rossa, viene infatti adottata a partire dalla stagione 1925-1926. In questo periodo la societ\u00e0 milita prima nella Kreisliga W\u00fcrttemberg, e successivamente nella Bezirksliga W\u00fcrttemberg-Baden.\nNel 1933 lo Stoccarda si trasferisce nel campo attuale, chiamato allora Neckarstadion; il calcio tedesco proprio in quell'anno viene riformato dalla Germania nazista, che crea sedici campionati regionali chiamati Gauligen: ogni anno le migliori squadre regionali si qualificano al campionato nazionale. Lo Stoccarda milita nella Gauliga W\u00fcrttemberg, campionato che vince nel 1935, nel 1937, nel 1938, e nel 1943. Queste vittorie locali permettono alla squadra di accedere al campionato nazionale nelle stesse stagioni: in particolare nel 1935 la squadra sfiora la vittoria del titolo: perde per 4\u20136 la finale nazionale contro lo . Dopo un terzo posto nel campionato 1937 lo Stoccarda non riesce ad andare oltre i turni preliminari nelle successive edizioni; in questo periodo nasce un'intensa rivalit\u00e0 con lo \"Stuttgarter Kickers\".\nI successi degli anni cinquanta.\nDopo la guerra il club milita nella prima divisione dell'Oberliga S\u00fcd, vincendo il titolo regionale nel 1946, nel 1952, e nel 1954. Questo \u00e8 un periodo di grandi successi per lo Stoccarda: la squadra, allenata da Georg Wurzer e condotta in campo da Robert Schlienz, calciatore che ha perso il braccio sinistro in un incidente automobilistico, conquista il titolo nazionale nel 1950 e nel 1952: vengono battuti in finale rispettivamente il Kickers Offenbach e il Saarbr\u00fccken. Lo Stoccarda giunge nuovamente in finale nel 1953, ma \u00e8 in questa occasione battuto dal Kaiserslautern; nella stagione successiva viene invece vinta la prima DFB-Pokal, seguita dalla seconda nel 1958. Nonostante questi successi, per\u00f2, nessun giocatore dello Stoccarda \u00e8 convocato nella Nazionale tedesca vittoriosa ai Mondiali del 1954.\nIl debutto in Bundesliga.\nIn seguito alla diffusione del professionismo nello sport, nella stagione 1963-1964 nasce la Bundesliga, un campionato nazionale a girone unico e professionistico. Le buone prestazioni dello Stoccarda nel periodo immediatamente precedente consentono al club di essere tra i sedici che partecipano alla prima edizione del nuovo campionato. La squadra conclude questa edizione al quinto posto, e questo sar\u00e0 per molto tempo il miglior piazzamento: il club esita a fare spese folli, ed alcuni giocatori continuano a svolgere un altro lavoro; una delle poche stelle della squadra \u00e8, nella seconda met\u00e0 degli anni sessanta, Gilbert Gress, prelevato dallo Strasburgo.\nNella stagione 1964-1965 la squadra fa il suo esordio nella competizioni europee, partecipando alla Coppa delle Fiere; nell'edizione 1969-1970 di questa manifestazione viene eliminato dal Napoli. In seguito lo Stoccarda partecipa anche alla Coppa UEFA 1973-1974, e qui raggiunge le semifinali: i tedeschi sono sconfitti dai futuri campioni del Feyenoord.\nLa prima retrocessione e l'inizio era-MV (1975-2000).\nNel 1975 viene eletto come nuovo presidente della squadra un politico locale, Gerhard Mayer-Vorfelder, ma la stagione termina con la retrocessione. Nella stagione di esordio in cadetteria, che \u00e8 considerata la peggiore della storia del club, lo Stoccarda ottiene solo un undicesimo posto. La situazione cambia tuttavia nella stagione successiva: la squadra, trascinata dal nuovo allenatore J\u00fcrgen Sundermann e da giovani promesse quali Karlheinz F\u00f6rster e Hansi M\u00fcller riesce a tornare in massima serie, e a segnare cento gol in campionato; l'organico \u00e8 composto da giovani promesse che attuano un gioco offensivo e spettacolare, pur mancando di esperienza. Al termine della stagione 1977\u20131978 lo Stoccarda si classifica quarto, ma ha una media di 53.000 spettatori ad incontro, che rimarr\u00e0 record assoluto in campionato fino agli anni novanta.\nNella stagione 1978-1979 lo Stoccarda realizza il suo miglior piazzamento in Bundesliga fino a quel momento, il secondo posto, oltretutto ad un solo punto dai campioni dell'Amburgo. Questo permette al club di partecipare alla Coppa UEFA 1979-1980 e qui i tedeschi, dopo aver eliminato anche il Torino nel primo turno, raggiungono un'altra volta le semifinali; sono per\u00f2 sconfitti dai connazionali e campioni in carica del Borussia M\u00f6nchengladbach. I successivi campionati vedono il club arrivare sempre nelle prime tre posizioni, tranne che nel campionato 1981-1982, quando si classifica al nono posto.\nIl terzo titolo, il primo di Bundesliga, viene conquistato nella stagione 1983-1984, quando alla guida della squadra c'\u00e8 Helmut Benthaus e il club arriva a pari punti con Amburgo e Borussia M\u00f6nchengladbach. La partecipazione alla Coppa dei Campioni 1984-1985 \u00e8 tuttavia breve: i \"rossi\" vengono eliminati nel primo turno dal Levski Sofia, squadra che aveva eliminato la compagine tedesca anche nel primo turno della precedente edizione di Coppa UEFA. In seguito lo Stoccarda perde la finale della DFB-Pokal 1985-1986 contro il per 2\u20135, ma tre anni dopo raggiunge la prima finale europea, nella Coppa UEFA 1988-1989: qui per\u00f2 i tedeschi, che sono allenati da Arie Haan e possono contare su giocatori come G\u00fcnther Sch\u00e4fer, Guido Buchwald, Karl Allg\u00f6wer e J\u00fcrgen Klinsmann sono battuti dal capitanato da Diego Armando Maradona.\nNella stagione 1991-1992 lo Stoccarda \u00e8 guidato da Christoph Daum, e finisce il campionato al primo posto a pari punti con il ; conquista tuttavia il suo quarto titolo nazionale avendo la miglior differenza reti. Dopo aver conquistato anche la Supercoppa nazionale i tedeschi partecipano alla UEFA Champions League 1992-1993, ma il cammino nella manifestazione si conclude amaramente al primo turno, dopo aver incontrato il : le due squadre si incontrano prima in Germania, e la partita termina 3-0 in favore dei padroni di casa. Nel ritorno in Inghilterra, invece, i tedeschi subiscono una sconfitta per 4-1, che tuttavia, in base alla regola dei gol fuori casa sarebbe sufficiente per qualificarli. Lo Stoccarda per\u00f2 manda in campo quattro stranieri, e il risultato della partita viene commutato in un 3-0 a tavolino in favore degli avversari. Questo pareggia esattamente il risultato della prima gara, e quindi si rende necessario disputare uno spareggio: a Barcellona sono per\u00f2 gli inglesi a prevalere, vincendo l'incontro per 2-1.\nNelle stagioni successive lo Stoccarda non riesce a qualificarsi alle Coppe europee, ma nella stagione 1996-1997 la squadra, guidata da Joachim L\u00f6w, conquista la DFB-Pokal, che la fa partecipare alla Coppa delle Coppe 1997-1998. Qui i tedeschi giocano la loro seconda finale continentale: della squadra fanno parte anche il capitano Krasimir Bal\u0103kov, Giovane \u00c9lber e Fredi Bobic, ma a Stoccolma \u00e8 decisiva la rete di Gianfranco Zola al settantunesimo minuto, che consegna la coppa al . Nelle due stagioni successive lo Stoccarda ottiene prestazioni al di sotto delle aspettative.\nIl dopo era-MV e il ritorno al successo (2000-2007).\nNel 2000 il presidente Gerhard Mayer-Vorfelder rassegna le dimissioni e viene sostituito da Manfred Haas: come nel 1976 la squadra viene ricostruita puntando sui giovani provenienti dal vivaio. Sotto la guida dell'allenatore Ralf Rangnick lo Stoccarda vince subito la prima Coppa Intertoto, e arriva in seguito agli ottavi della Coppa UEFA. Tuttavia questo sforzo provoca una flessione in campionato: alla fine la squadra \u00e8 solo quindicesima, nonostante Rangnick venga sostituito in panchina da Felix Magath. Nella stagione successiva, grazie al contributo di giocatori quali Andreas Hinkel, Kevin Kur\u00e1nyi, Timo Hildebrand, Marcelo Bordon e Alexander Hleb, lo Stoccarda riesce a rilanciarsi, e termina al secondo posto il campionato 2002\u20132003. Questo risultato permette al club di partecipare per la seconda volta alla Champions League, dove il club passa la fase a gruppi insieme al Manchester United e viene poi eliminato agli ottavi dal . Nelle due stagioni successive lo Stoccarda si classifica in campionato al quarto e al quinto posto, guadagnando due partecipazioni alla Coppa UEFA: viene eliminato ai sedicesimi in entrambi i casi, rispettivamente da e Middlesbrough. Dopo di questo Magath e diversi giocatori abbandonarono la squadra: Kevin Kur\u00e1nyi viene ingaggiato dallo , Alexander Hleb dall', e Philipp Lahm torna al . Per la stagione 2005-2006 viene ingaggiato l'allenatore Giovanni Trapattoni, che tuttavia viene sostituito in febbraio da Armin Veh; in campionato arriva un nono posto.\nPer la stagione 2006-2007 la dirigenza decide di continuare con Veh, ma il campionato inizia con una sconfitta per 3-0 nell'incontro casalingo contro il Norimberga. Tuttavia, grazie al contributo di nuovi giocatori come i messicani P\u00e1vel Pardo e Ricardo Osorio, il brasiliano Ant\u00f4nio da Silva, nonch\u00e9 di talenti locali quali Mario G\u00f3mez, Serdar Ta\u015f\u00e7\u0131 e Sami Khedira la squadra riesce a risalire la classifica e, grazie a otto vittorie consecutive nelle ultime otto giornate conquista il titolo nazionale. Non riesce per\u00f2 a centrare il double, dato che viene sconfitto dal Norimberga nella finale di Coppa di Germania.\nDal 2007 al 2016.\nLa squadra partecipa poi alla UEFA Champions League 2007-2008 dove viene sorteggiata nel gruppo insieme a Barcellona, Lione e Rangers; tuttavia conclude questa fase all'ultimo posto con soli tre punti, frutto della vittoria casalinga contro gli scozzesi, mentre in campionato, nonostante le diciannove reti di G\u00f3mez si classifica al sesto posto. Anche la stagione 2008\u20132009 inizia con una partenza poco entusiasmante, e a fine novembre la squadra si ritrova in undicesima posizione; Veh viene esonerato, e al suo posto arriva Markus Babbel. Il nuovo allenatore riesce a risollevare la squadra, che alla fine si classifica al terzo posto, che sarebbe potuto anche essere il secondo se non fosse arrivata la sconfitta col Bayern nell'ultima giornata.\nLa stagione 2009-2010 inizia con la cessione di G\u00f3mez, ma nonostante questo il club accede alla fase a gironi della Champions League; qui si trova con Siviglia, Unirea Urziceni e Rangers, e si qualifica per gli ottavi, ma nello stesso tempo in campionato si ritrova in sedicesima posizione. A questo punto Babbel viene sostituito dallo svizzero Christian Gross: lo Stoccarda viene eliminato dal Barcellona negli ottavi di Champions, ma in campionato ottiene un sesto posto. Un'altra annata in cui si assiste ad un nuovo cambio di allenatore \u00e8 quella seguente, dove a campionato in corso la squadra viene affidata a Bruno Labbadia.\nLo Stoccarda conclude il campionato 2011-2012 al sesto posto, e pu\u00f2 partecipare alla UEFA Europa League 2012-2013 dove viene eliminato negli ottavi dalla Lazio; in Bundesliga arriva un dodicesimo posto, ma la squadra accede alla finale della DFB-Pokal 2012-2013. Anche se viene sconfitto dal lo Stoccarda ottiene comunque la qualificazione all'Europa League come finalista perdente; viene per\u00f2 eliminato nei playoff dal Rijeka. A campionato in corso si registra il secondo cambio di panchina stagionale, con Huub Stevens che \u00e8 chiamato alla guida della squadra.\nNella stagione 2015-2016 lo Stoccarda chiude la stagione al penultimo posto con soli 33 punti, risultato che significa caduta in Zweite Bundesliga quarantuno anni dopo la prima retrocessione.\nTra prima e seconda serie.\nLa risalita in massima serie \u00e8 immediata: nella stagione 2016-2017 lo Stoccarda vince il campionato di Zweite Bundesliga, tornando immediatamente in Bundesliga.\nNella stagione 2017-2018 lo Stoccarda chiude il campionato al settimo posto, mentre nella stagione seguente i biancorossi retrocedono in Zweite Bundesliga dopo due stagioni di permanenza in massima serie, dopo aver chiuso al terzultimo posto e aver perso lo spareggio contro l' (2-2 in casa e 0-0 in trasferta), terza classificata in seconda serie. Anche nella stagione 2019-2020 la risalita in Bundesliga \u00e8 immediata: lo Stoccarda riesce a centrare la promozione diretta all'ultima giornata, in virt\u00f9 del secondo posto maturato al termine del campionato. L'anno successivo lo Stoccarda fece un ottimo campionato, concludendo con un nono posto e una salvezza tranquilla, restando addirittura in corsa fino all'ultima giornata per la UEFA Conference League (ci andr\u00e0 l'Union Berlino).\nColori e simboli.\nColori.\nI colori della maglia dello Stoccarda sono, dalla stagione 1925-1926, il bianco come principale, e il rosso; con quest'ultimo \u00e8 realizzata anche la caratteristica banda orizzontale. In precedenza infatti la divisa era semplicemente bianca, ed era completata con dei pantaloncini neri.\nSimboli ufficiali.\nStemma.\nIl simbolo dello Stoccarda \u00e8 composto da uno scudo d'oro su cui compaiono tre corna di cervo.\nMascotte.\nLa mascotte ufficiale del club \u00e8 il coccodrillo \"Fritzle\".\nStrutture.\nStadio.\nDal 1933 lo Stoccarda gioca le partite casalinghe nella Mercedes-Benz Arena, che si trova a Stoccarda e che pu\u00f2 contenere fino a 60.441 spettatori. Pi\u00f9 volte ristrutturato, l'impianto \u00e8 stato conosciuto a lungo come \"Neckarstadion\", a causa della vicinanza con il fiume Neckar, e in tempi pi\u00f9 recenti come \"Gottlieb-Daimler-Stadion\".\nNella sua storia ha ospitato anche gare del e sei di quello del 2006, inclusa la finale per il terzo posto tra e , oltre a due del , tra le quali la semifinale tra e . \u00c8 stato inoltre sede di almeno una di ciascuna delle finali delle tre principali competizioni europee di calcio.\nSociet\u00e0.\nSettore giovanile.\nIl settore giovanile del club ospita pi\u00f9 di cento giocatori; in passato ha accolto anche Sami Khedira, Mario G\u00f3mez e Kevin Kur\u00e1nyi.\nAltre sezioni del club.\nLo Stoccarda \u00e8 una societ\u00e0 polisportiva, quindi, oltre al calcio si praticano anche altre attivit\u00e0, che sono fistball, hockey, atletica leggera, ping-pong, arbitri e guardie.\nAllenatori e presidenti.\nTra gli allenatori che si sono seduti nel tempo sulla panchina del club ci sono da segnalare Georg Wurzer, che vinse due titoli e due Coppe di Germania e che rimase alla guida per quasi tredici anni di seguito, oltre a Helmut Benthaus, Christoph Daum e Armin Veh che hanno vinto i tre titoli in Bundesliga.\nTutti gli allenatori del club:\nDi seguito viene riportata la lista dei presidenti dello Stoccarda:\nGiocatori.\nHall of Fame.\nFonte:\nVincitori di titoli.\nI seguenti giocatori hanno ottenuto risultati di prestigio con le loro nazionali nel periodo di militanza nella societ\u00e0:\nStatistiche e record.\nPartecipazione ai campionati e ai tornei internazionali.\nCampionati nazionali.\nLo Stoccarda ha vinto per cinque volte il campionato, tre delle quali in Bundesliga e per l'ultima volta nell'edizione 2006-2007, oltre a quattro secondi posto totali, l'ultimo dei quali nel 2002-2003.\nDalla stagione 1933-1934 alla stagione 2021-2022 compresa, la squadra ha partecipato a:\nPartecipazione alle coppe europee.\nIl miglior traguardo nelle competizioni europee \u00e8 il raggiungimento della finale, avvenuto in due occasioni: nella Coppa delle Coppe 1997-1998 e nella Coppa UEFA 1988-1989. Qui i tedeschi sono stati battuti rispettivamente da e . In quest'ultima manifestazione hanno anche raggiunto per due volte la semifinale, nel 1973-1974 e nel 1979-1980; a passare cono stati prima i futuri campioni del , poi connazionali del ). Per quanto riguarda il cammino nella Champions League, il club ha raggiunto in due occasioni gli ottavi: nel 2003-2004 e nel 2009-2010: ad avanzare sono stati rispettivamente Chelsea e . Il club ha riportato anche due vittorie nella Coppa Intertoto.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche nelle competizioni UEFA.\nTabella aggiornata alla fine della stagione 2017-2018.\nStatistiche di squadra.\nNelle competizioni europee lo Stoccarda ha ottenuto contro i ciprioti dell'Olympiakos Nicosia la miglior vittoria in assoluto, un 9-0 nei trentaduesimi della Coppa UEFA 1973-1974, mentre la peggior sconfitta, un 4-0, \u00e8 avvenuta in due occasioni: nel ritorno degli ottavi della Coppa UEFA 1978-1979 contro i cecoslovacchi del , e nel ritorno degli ottavi della UEFA Champions League 2009-2010 contro gli spagnoli del .\nStatistiche individuali.\nPer quanto riguarda le competizioni internazionali, Zvonimir Soldo \u00e8 il giocatore con pi\u00f9 presenze totali, 58, mentre Karl Allg\u00f6wer \u00e8 il miglior marcatore, avendo realizzato 16 reti durante tutta la sua militanza nel club.\nVengono riportati di seguito i calciatori per numero di presenze e gol con la maglia dello Stoccarda:\nTifoseria.\nGemellaggi e rivalit\u00e0.\nEsiste una rivalit\u00e0 con i corregionali del Karlsruhe, e anche con il . Un tempo era un classico l'incontro con i concittadini dello Stuttgarter Kickers, lo \"Stuttgarter Stadtderby\"; questo si disputava regolarmente in Gauliga e in Oberliga, ma i \"Blu\" contano nella loro storia solo due partecipazioni in Bundesliga. Negli ultimi anni per\u00f2 svolge in 3. Liga la sfida tra la seconda squadra del VfB e il Kickers.\nEsiste invece un'amicizia con il Reutlingen. Piuttosto recente il gemellaggio con il .\nRosa 2021-2022.\n\"Aggiornata al 13 gennaio 2022.\""}
{"id": "323653", "revid": "729019", "url": "https://it.wikipedia.org/wiki?curid=323653", "title": "Comino (isola)", "text": "Comino (in maltese Kemmuna) \u00e8 una delle isole dell'arcipelago delle Isole Calipsee; si trova nel canale di Gozo, tra l'isola di Malta e quella di Gozo nel Mare Mediterraneo.\nL'isola ha un'estensione di e deve il suo nome al cumino, il finocchio selvatico chiamato \"kemmuna\" in maltese, una delle poche piante che un tempo riusciva a crescere sul suolo arido. Secondo altre fonti, invece, il nome deriverebbe dall'arabo \"kimeni\", che vuol dire \"adiacente\", data la sua posizione fra Malta e Gozo. In antichit\u00e0 era conosciuta come \"Ephestia\" e qualche autore la chiama anche col nome di \"Lampas\".\nComino \u00e8 nota per la sua tranquillit\u00e0 e isolamento. Vi \u00e8 stato costruito un albergo, ma la popolazione residente \u00e8 di soli tre abitanti. Un prete e un poliziotto fanno la spola dalla vicina isola di Gozo per le necessit\u00e0 degli abitanti e dei turisti estivi. Oggi Comino \u00e8 una riserva faunistica per gli uccelli e amministrativamente \u00e8 parte della municipalit\u00e0 di G\u0127ajnsielem che abbraccia parte del sudest di Gozo.\nLe bellezze naturali.\nTra Comino e Cominotto si trova la \"Blue Lagoon\" (\"Laguna Blu\" o, in maltese, \"Bejn il-kmiemen\"), una delle principali attrazioni turistiche dell'isola; la piccola baia \u00e8 infatti rinomata per la sua acqua trasparente di un profondo colore blu e per la ricca fauna marina che la rende popolarissima per le immersioni subacquee. Nel 1993 il canale \u00e8 stato chiuso alle imbarcazioni per fare in modo di preservare sia l'equilibrio ambientale che i frequentatori della laguna.\nLa Torre di Santa Maria.\nCostruita dal Gran Maestro Alof de Wignacourt dei Cavalieri Ospitalieri nel 1618 la Torre di Santa Maria si trova tuttora nella parte sud-est dell'isola, in vista del porto di \u010airkewwa. Venne costruita, assieme alle altre torri, come punto d'osservazione in caso di invasioni.\nLetteratura.\nNell'isola maltese di Comino, ove si rifugi\u00f2 e mor\u00ec, Abramo Abulafia compose il \"Sefer ha-Ot\" (\"Libro del segno\") tra il 1285 e il 1288."}
{"id": "323656", "revid": "122933398", "url": "https://it.wikipedia.org/wiki?curid=323656", "title": "Linux Magazine", "text": "Linux Magazine, anche nota come GNU Linux Magazine, \u00e8 una rivista di tecnologia incentrata sui sistemi operativi con kernel Linux e pi\u00f9 in generale sul software libero e open source, in particolare quello proveniente dal progetto GNU. \u00c8 stata lanciata sul mercato nel 1999 da Edizioni Master.\nDescrizione.\nLa rivista \u00e8 incentrata sull'informatica e affronta temi legati al mondo GNU/Linux e FOSS. Fino al 2017 la rivista usciva all'incirca il 20 di ogni mese, con una tiratura di 14.000 copie. Nel 2018 \u00e8 diventata bimestrale, e presenta queste rubriche:\nNel tempo, la redazione \u00e8 stata gestita prima da Domenico Pingitore, poi da Vincenzo Cosentino. Dal numero 191 (giugno-luglio 2019) il capo redattore \u00e8 Luca Tringali.\nSito web.\nPer anni la rivista ha avuto anche un sito web che ospitava un forum, utilizzato come un Linux User Group in cui utenti di tutta Italia si scambiavano opinioni e rispondevano a richieste di aiuto e supporto per l'utilizzo di software libero e open source. Nel 2018, il server web \u00e8 stato danneggiato da un incidente, tutte le informazioni sono andate perse ed \u00e8 rimasto inattivo per quasi un anno prima di essere riaperto come blog redazionale. Il contenuto del nuovo sito web \u00e8 pubblicato sotto licenza Creative Commons BY NC 4.0, che permette il riutilizzo con modifica dei contenuti, lasciando i diritti di sfruttamento commerciale all'editore Edizioni Master."}
{"id": "323657", "revid": "38120", "url": "https://it.wikipedia.org/wiki?curid=323657", "title": "Samp", "text": ""}
{"id": "323658", "revid": "20768", "url": "https://it.wikipedia.org/wiki?curid=323658", "title": "Rari nantes in gurgite vasto", "text": "Rari nantes in gurgite vasto \u00e8 una locuzione latina traducibile con \u00abrari nuotatori nel vasto gorgo\u00bb; si tratta del secondo emistichio di un verso (I, 118) dell'Eneide di Publio Virgilio Marone che venne poi citato pi\u00f9 volte nel corso del tempo: gi\u00e0 presente in opere letterarie medievali, il suo utilizzo continu\u00f2 nei secoli fino ad assumere, in tempi pi\u00f9 recenti, un valore proverbiale. \nPiano letterario.\nContesto.\n\u00c8 il quadro che Virgilio presenta nella descrizione del naufragio arrecato alla flotta troiana di Enea dalla dea Giunone, in cui alcuni dei suoi compagni si ritrovano in mare, soli e dispersi tra le onde e il fasciame divelto di navi ormai affondate.\nAnalisi e commenti.\nGiovanni Fabrini nella sua analisi sostenne che l'aggettivo \"rari\" fosse stato utilizzato da Virgilio in virt\u00f9 del fatto che i tanti uomini rovesciati in mare dalla tempesta \u00abparevano pochi e rari nel mare cos\u00ec grande\u00bb; inoltre Fabrini identific\u00f2 nel \"gurgite vasto\" una figura retorica, la tapinosi, utilizzata per descrivere con umili parole un grande evento.\nUsi proverbiali.\nCon significato metaforico e proverbiale, ad esempio, si dice di quanti, in seguito a un generale periodo di crisi, sono riusciti a mantenersi a galla e a superare le avversit\u00e0.\nSi utilizza anche, in contesti scherzosi, per sottolineare la sparutezza di un gruppo di persone che appaiono disperse all'interno di un ambiente vasto e semideserto, oppure confuse all'interno di una massa numerosa di gente.\nIn tali usi proverbiali e ironici, a volte, viene abbreviata nella frase costituita dalle sole due parole iniziali.\nUso nella cultura di massa.\nSport acquatici.\nDa questa espressione virgiliana derivano anche i nomi di molte societ\u00e0 di nuoto e pallanuoto. In tal caso, con una lieve alterazione del senso originale, all'aggettivo \"rari\" si intende dare il significato di \"scelti\".\nVoci presenti nell'enciclopedia di societ\u00e0 che iniziano per \"\"\nRetorica politica.\nNella storia del Parlamento del Regno d'Italia e del Parlamento della Repubblica Italiana l'emistichio virgiliano \u00e8 stato pi\u00f9 volte riproposto nei discorsi dei parlamentari della penisola per riferirsi a determinate situazioni; spesso, nella sua accezione figurata e scherzosa, la locuzione \u00e8 stata impiegata per descrivere le condizioni di sedute parlamentari caratterizzate dall'assenza di numerosi rappresentanti politici. In questo senso il 13 aprile 1870, alla Camera dei deputati, Giorgio Asproni cos\u00ec si pronunci\u00f2:\nIn quel caso, visto l'imponente assenteismo in prossimit\u00e0 delle ferie pasquali, il presidente della Camera Giuseppe Biancheri decise di sospendere la seduta, accogliendo l'osservazione di Asproni. Con il medesimo significato le parole del poeta latino vennero utilizzate durante la seduta del 9 luglio 1947 dell'Assemblea Costituente da Giovanni Porzio, che dopo aver chiesto la parola cos\u00ec esord\u00ec: \u00abOnorevoli colleghi, in questa questione volevo, prima di tutto, osservare questo: \"rari nantes in gurgite vasto\"! Questioni di vitale importanza discusse davanti ad una scarsa Assemblea...\u00bb.\nA farne un uso inedito in campo politico, al di fuori del parlamento, fu Silvio Berlusconi il 27 maggio 1999, durante un discorso tenuto a Verona, quando si serv\u00ec davanti alla folla della locuzione per esprimere lo smarrimento in caso di una frammentazione politica in campo europeo:\nSecondo Amedeo Benedetti, saggista impegnato nello studio dei linguaggi settoriali, l'uso da parte di Berlusconi di citazioni latine davanti ai suoi sostenitori \u00e8 riconducibile al desiderio dell'imprenditore milanese di apparire come una \u00abpersona erudita, culturalmente raffinata\u00bb, e dunque \u00e8 in questo modo che si dovrebbe leggere l'uso della locuzione virgiliana. \nL'anno seguente, il 4 dicembre 2000, durante una discussione alla Camera dei Deputati su un decreto legge, Lorenzo Acquarone, nelle vesti di presidente dell'Assemblea, cit\u00f2 in modo inesatto la locuzione latina, dicendo \u00ab\"Rara avis in gurgite vasto\"\u00bb; in questo caso Acquarone un\u00ec involontariamente le parole di Virgilio a quelle di un verso di Giovenale (\"rara avis in terris, nigroque simillima cygno\"), che \u00e8 alla base di una locuzione parimente celebre."}
{"id": "323660", "revid": "92723", "url": "https://it.wikipedia.org/wiki?curid=323660", "title": "KV12", "text": "KV12 (Kings' Valley 12) \u00e8 la sigla che identifica una delle tombe della Valle dei Re in Egitto. Titolare sconosciuto.\nStoria.\nMappata e rilevata da Richard Pococke nel 1737-1738, fu nuovamente soggetta a mappatura e rilevamento nel 1817 a cura di Giovanni Battista Belzoni. Nel 1825 fu scavata da James Burton che vi rinvenne io resti di una mummia e un graffito. Nel 1908 Ernest Harold Jones rinvenne, nei pressi dell\u2019ingresso, ushabty di Ramses VI; nel 1994 la KV12 fu oggetto di rilevazione fotografica a cura di Otto John Schaden ed Edwin C. Brock.\nArchitettura.\nL\u2019assenza di rilievi o pitture parietali, lo svuotamento dovuto verosimilmente a reiterati saccheggi, non hanno consentito di avere elementi sull\u2019identit\u00e0 dell\u2019/degli occupante/i; la struttura architettonica \u00e8 comunque tipica della XVIII dinastia anche se il sepolcro venne molto verosimilmente impiegato durante la XIX e XX dinastia per sepolture multiple, forse di membri della famiglia reale.\nLo sviluppo planimetrico ricorda quello delle tombe KV27 e KV30, nonch\u00e9, in scala molto ridotta, quello della KV5. \nLa camera funeraria venne accidentalmente aperta dagli operai che lavorarono alla realizzazione della successiva (in termini di scavo) KV9 di Ramses VI. Uno dei furti nella KV9 venne verosimilmente perpetrato entrando proprio dalla KV12, il che giustificherebbe il ritrovamento, da parte di Ernest Harold Jones, di ushabti di Ramses VI nei pressi dell\u2019ingresso di quest\u2019ultima.\nSingolare \u00e8 lo sviluppo giacch\u00e9 l\u2019ingresso, caso unico nella Valle, si apre immediatamente in una sala con pilastro centrale e camere laterali, non ultimate. Si ritiene che questa parte fosse stata realizzata durante la XVIII dinastia e lasciata incompiuta e che solo successivamente si procedette al suo ampliamento.\nDue corridoi in pendenza, messi in comunicazione tra loro da una scala, danno accesso a una camera su cui si aprono locali laterali planimetricamente asimmetrici; si ritiene che tale asimmetricit\u00e0 sia stata dovuta alla presenza di roccia particolarmente dura in luogo dell\u2019usuale calcare della Valle."}
{"id": "323661", "revid": "484362", "url": "https://it.wikipedia.org/wiki?curid=323661", "title": "Regnare nolo liber ut non sim mihi", "text": "Regnare nolo, liber ut non sim mihi \u00e8 una locuzione latina, che tradotta letteralmente significa \u00abpreferisco non regnare piuttosto che perdere la libert\u00e0\u00bb (Fedro).\n\u00c8 la risposta del lupo al cane che, vedendolo cos\u00ec magro e affamato, gli aveva proposto di mettersi a disposizione del suo padrone, ricevendo in premio ogni ben di Dio. Quando per\u00f2, dopo l'enumerazione di tutti i privilegi della vita domestica, il lupo sent\u00ec che doveva stare alla catena, cambi\u00f2 idea."}
{"id": "323663", "revid": "767487", "url": "https://it.wikipedia.org/wiki?curid=323663", "title": "Res magnae gestae sunt", "text": "Res magnae gestae sunt \u00e8 una locuzione latina, che tradotta letteralmente significa \u00abgrandi cose furono fatte\u00bb.\nLa frase si usa per introdursi nella narrazione di grandi imprese di cui si \u00e8 stati testimoni; ma per lo pi\u00f9 si ripete in tono di scherzo, per dire che, volendo far troppo, non si \u00e8 concluso nulla."}
{"id": "323665", "revid": "486946", "url": "https://it.wikipedia.org/wiki?curid=323665", "title": "Slavo molisano", "text": ""}
{"id": "323666", "revid": "767487", "url": "https://it.wikipedia.org/wiki?curid=323666", "title": "Object Modeling Technique", "text": "Object Modeling Technique (OMT) \u00e8 un linguaggio di modellazione \"object-oriented\" sviluppato all'inizio degli anni novanta da James Rumbaugh (all'epoca impiegato presso la General Electric). Fu una notazione di grande successo, che divenne (nella versione OMT-2) uno standard \"de facto\" utilizzato da una buona parte dell'industria per la progettazione di sistemi software a oggetti. In seguito al successo di OMT, Rumbaugh venne in seguito convocato per far parte del progetto di unificazione delle notazioni di modellazione \"object-oriented\" che avrebbe portato alla definizione di Unified Modeling Language (UML), che eredita molte delle caratteristiche di OMT.\nCaratteristiche di OMT.\nIl nucleo concettuale di OMT era, per ammissione dello stesso Rumbaugh, un'estensione al paradigma \"object-oriented\" del modello Entity-Relationship (ER) tradizionalmente usato nella progettazione di database. OMT faceva proprie e adattava, in modo analogo, anche strumenti provenienti da altre tradizioni, come gli automi a stati finiti e i \"Data Flow Diagram\".\nCome il successivo UML, OMT prevedeva la descrizione di un sistema attraverso un insieme di \"viste\" complementari, dette \"modelli\" nella terminologia OMT. Erano previsti tre modelli: il \"modello degli oggetti\", il \"modello dinamico\" e il \"modello funzionale\". I diagrammi relativi a ciascuno di questi modelli potevano includere elementi comuni (come in UML).\nIl \"modello degli oggetti\" era il modello principale di OMT e corrispondeva a quelli che in UML si chiamano \"diagramma delle classi\" e \"diagramma degli oggetti\". Il \"modello dinamico\" descriveva l'evoluzione degli stati degli oggetti con un modello basato su macchine a stati finiti) simile al \"diagramma della macchina a stati\" di UML. Era inoltre descrivere \"scenari\" (cio\u00e8 particolari \"istanze\" o \"esempi\" di interazione fra oggetti); in UML questo obiettivo \u00e8 raggiunto con i \"diagrammi di sequenza\". Infine, il \"modello funzionale\" era una notazione derivata dai tradizionali diagrammi di flusso dei dati, con scopi analoghi."}
{"id": "323667", "revid": "181699", "url": "https://it.wikipedia.org/wiki?curid=323667", "title": "Gnoccata", "text": "La Gnoccata (\"La Gnuc\u00e0da\" nel dialetto locale) \u00e8 una festa tradizionale di Guastalla che risale a met\u00e0 Ottocento quando venne organizzata dai mugnai che lavoravano sul fiume Po. Questi decisero di organizzare un festa popolare e conviviale, nella quale distribuire gratuitamente gli gnocchi realizzati con le farine prodotte dalla macinatura. Questa iniziativa acquista un senso maggiore se letta nel contesto sociale di povert\u00e0 delle zone nelle quali nacque la festa. La Gnoccata divenne una festa dichiaratamente politica verso la fine del XIX secolo, quando si trasform\u00f2 in manifestazione contro la tassa sul macinato, introdotta dal governo Menabrea nel 1868 e abolita dal governo Cairoli nel 1880.\nNel dopoguerra questa festa venne sospesa fino agli anni settanta, ma da allora (1978) viene riproposta con scadenza triennale nel mese di maggio. L'ultima edizione si \u00e8 svolta il 21 maggio 2014. La manifestazione \u00e8 capace di richiamare oltre 30.000 spettatori ad ogni edizione. Come nelle edizioni del 1999, del 2002, del 2008, del 2011 e del 2014, il Re dei Gnocchi (alias \"Re Serpo\") \u00e8 stato interpretato dallo showman Ciccio Valenti.\nMomenti fondamentali della Gnoccata di Guastalla sono il corteo storico diviso in due sezioni, la prima dei \"signori\" (sfilata di personaggi storici che hanno esercitato il loro dominio sulla zona) e la seconda del \"popolino\" (sfilata su carri tradizionali di rappresentanti degli antichi mestieri); la distribuzione gratuita di 2.500 kg di gnocchi (cotti, ovviamente) e l'incoronazione del \"Re degli gnocchi\", figura allegorica che rimanda ad altre tradizioni carnevalesche (la pi\u00f9 antica delle quali \u00e8 il \"rex saturnaliorum\" di epoca romana), che, nel contesto storico in cui nacque la festa, indicava l'auspicio dell'avvento di una nuova et\u00e0 dell'oro che sollevasse il popolo della Bassa Padana dalla sua atavica miseria e dalla pi\u00f9 recente oppressione fiscale.\nCollegamenti esterni.\nwww.gnoccataguastalla.it"}
{"id": "323668", "revid": "768068", "url": "https://it.wikipedia.org/wiki?curid=323668", "title": "KV13", "text": "KV13 (Kings' Valley 13) \u00e8 la sigla che identifica una delle tombe della Valle dei Re in Egitto; era il sepolcro di Bay, originariamente scriba reale sotto Sethy II e successivamente visir sotto Siptah, entrambi della XIX dinastia. \u00c8 una delle rare tombe non reali della Valle.\nStoria.\nSituata nei pressi delle tombe KV15 di Sethy II, KV47 del successore Siptah e KV14, della regina Tausert, venne mappata e rilevata da Richard Pococke nel 1737-1738, fu nuovamente soggetta a mappatura e rilevamento nel 1799 a cura della spedizione napoleonica. Nel 1825 fu scavata da James Burton.\nLo scavo completo risale al periodo 1988-1994 a cura di Hartwig Altenm\u00fcller .\nArchitettura.\nLa tomba, risalente alla XIX dinastia, si sviluppa su un unico asse con tre corridoi che si susseguono fino a giungere in due camere da cui, attraverso due ulteriori corridoi, alle camere funerarie. Si tratta, infatti di una tomba fatta costruire da Sethy II, alto privilegio, come sepoltura del visir Bay, ma successivamente riusata come sepoltura dei principi Amonherkhepshef e Montuherkhepshef, figli di Ramses III della XX Dinastia.\nUna leggera deviazione dall\u2019asse originale ha fatto supporre all\u2019egittologo Hartwig Altenm\u00fcller che la tomba di Bay terminasse prima delle due camere funerarie e che queste vennero aggiunte successivamente per ospitare i membri della famiglia reale.\nKV13 \u00e8 ubicata nei pressi del letto di una cascata di drenaggio del bacino della Valle dei Re; tale posizione ha reso la tomba particolarmente soggetta ad inondazioni che si sono susseguite nei millenni. A causa di tale inconveniente, le pareti ed i soffitti, che dovevano essere decorati originariamente con dipinti e rilievi, sono collassati e sono impossibili da recuperare. Uniche rare tracce delle decorazioni parietali preesistenti sono quelle in cui gli antichi artisti incisero sulla roccia le linee essenziali del disegno; si ritiene, tuttavia, che si trattasse di decorazione del tutto simile a quella visibile nella KV14 della regina Tausert.\nDelle suppellettili funerarie dei principi ramessidi fu possibile recuperare solo pochi frammenti di vasi canopici, di vasellame e di ushabty in calcare."}
{"id": "323670", "revid": "484362", "url": "https://it.wikipedia.org/wiki?curid=323670", "title": "Res sacra miser", "text": "Res sacra miser \u00e8 una locuzione latina, che tradotta letteralmente, significa \u00abl'infelice \u00e8 cosa sacra\u00bb.\nCon questa sentenza il filosofo romano esprime in maniera lapidaria il rispetto, o quasi la venerazione, che si deve avere per coloro che sono stati abbandonati dalla fortuna."}
{"id": "323683", "revid": "72396", "url": "https://it.wikipedia.org/wiki?curid=323683", "title": "Museo archeologico nazionale di Reggio Calabria", "text": "Il Museo archeologico nazionale di Reggio Calabria (MArRC), o Museo nazionale della Magna Grecia, \u00e8 un museo statale italiano. Espone una delle pi\u00f9 ragguardevoli collezioni di reperti provenienti dalla Magna Grecia.\nFormato inizialmente da un nucleo di materiale ceduto dal museo civico della citt\u00e0, sorto nel XIX secolo, il Museo archeologico nazionale della Magna Grecia \u00e8 cresciuto poi con i molti reperti, frutto delle varie campagne di scavo condotte fino ad oggi dalla Soprintendenza archeologica della Calabria. I reperti oggi rinvenuti in Calabria non sono pi\u00f9 riuniti e custoditi in un museo unico, bens\u00ec esposti in quelle localit\u00e0 nelle quali nuovi ritrovamenti hanno permesso di allestire piccoli musei locali (Crotone, Locri, Roccelletta di Borgia, Sibari, Lamezia Terme), che affiancano il museo reggino.\n\u00c8 di propriet\u00e0 del Ministero per i beni e le attivit\u00e0 culturali, che dal 2014 lo ha annoverato tra gli istituti museali dotati di autonomia speciale.\nMuseo.\nLe collezioni archeologiche del museo comprendono materiali di scavo da siti della Calabria, della Basilicata, e della Sicilia, che illustrano l'arte e la storia della Magna Grecia dall'VIII secolo a.C., e materiale dei periodi precedenti (preistoria e protostoria) e successivi (periodi romano e bizantino).\nTra i materiali pi\u00f9 significativi:\nFino al 2008 la Pinacoteca civica di Reggio Calabria era ospitata nel Museo nazionale.\nPalazzo Piacentini.\nL'edificio, progettato da Marcello Piacentini (dal quale prende il nome), fu realizzato tra il 1932 e il 1941, con volumetria massiccia che ne enfatizza la monumentalit\u00e0.\nL'edificio \u00e8 costituito da un basamento bugnato in pietra lavica scura, che raccorda il dislivello fra il corso Garibaldi e via Vittorio Veneto, dove si alternano grandi pilastri sporgenti in travertino e le ampie finestre delle sale espositive. Sulla facciata principale \u00e8 scolpita una serie di grandi decori che riproducono le monete delle citt\u00e0 della Magna Grecia.\n\u00c8 considerato una delle opere pi\u00f9 significative tra gli edifici costruiti per scopo museale, grazie alle sue ampie vetrate che illuminano gli ambienti espositivi per lo pi\u00f9 a spazio aperto, che consentono un agevole e continuo itinerario di visita.\nDopo l'inaugurazione furono aperte al pubblico alcune sale del pianterreno ed oggi il Museo occupa tutto lo spazio disponibile nell'edificio su quattro livelli (tre piani ed un piano seminterrato).\nDal 2009 al 2013 il museo \u00e8 stato chiuso per lavori di ristrutturazione ed ampliamento ed il 21 dicembre 2013 \u00e8 stata temporaneamente riaperta la sala che ospita i Bronzi di Riace. Il 30 aprile 2016, con una cerimonia che ha visto la partecipazione del presidente del consiglio Matteo Renzi e del ministro per i beni culturali Dario Franceschini, il museo \u00e8 stato definitivamente riaperto. Fulcro del nuovo ampliamento, progettato da Paolo Desideri commissionata e gestita dall'allora direttore del museo Francesco Prosperetti, \u00e8 il nuovo cortile interno, coperto da un lucernario, e la nuova terrazza panoramica, da cui si pu\u00f2 ammirare il panorama dello Stretto di Messina.\nStoria del museo nazionale.\nNel 1882 venne istituito il Museo civico, che nel clima della nuova unit\u00e0 nazionale, raccoglieva e diffondeva cultura alla cittadinanza con testimonianze della storia e della cultura locale, reperti archeologici, memorie del risorgimento e collezioni di pittura.\nIl \"Museo civico di Reggio\", con sede presso il Palazzo arcivescovile sul lungomare, era costituito dalle sezioni:\nNel 1907, sotto la direzione di Paolo Orsi, fu istituita la Soprintendenza archeologica della Calabria, che esegu\u00ec intensi scavi a Reggio, a Locri e nei principali centri di interesse archeologico della Calabria.\nDopo il terremoto del 1908 che distrusse la citt\u00e0, Paolo Orsi propose la creazione di un grande museo nazionale, in cui esporre i materiali degli scavi statali insieme a quelli delle collezioni civiche. La soprintendenza archeologica, insediatasi nel 1925 a Reggio, si preoccup\u00f2 di realizzare un nuovo edificio per il \"Museo centrale della Magna Grecia\" o \"Museo nazionale della Magna Grecia\". Iniziato nel 1932, fu progettato da Marcello Piacentini.\nI principi di Piemonte assisterono alla benedizione della prima pietra, fatta dall'arcivescovo monsignor Pujia.\nLa nuova sede presto dovette essere chiusa a causa della seconda guerra mondiale, che impose il trasferimento del materiale in altri siti pi\u00f9 sicuri.\nNel 1954 quindi le collezioni del Museo civico furono riunite a quelle del Museo nazionale, che fu aperto al pubblico nel 1959.\nNel 1962 vennero inaugurate le sezioni preistorica, protostorica e locrese, il lapidario e la pinacoteca nel 1969, mentre nel 1973 si apriva la sezione numismatica.\nAll'indomani del ritrovamento dei Bronzi di Riace, nel 1981 venne allestita la sezione di archeologia subacquea, dedicata alla memoria del soprintendente Giuseppe Foti, scomparso poco prima dell'inaugurazione.\nNel 1982 venne riordinata la sezione delle colonie e subcolonie ioniche e tirreniche, furono quindi aperte al pubblico altre 40 sale espositive al primo e al secondo piano dell'edificio.\nLa pinacoteca d'arte medievale e moderna, esposta al secondo piano, \u00e8 stata in seguito spostata presso la nuova Pinacoteca civica di Reggio Calabria, per far posto ad altre collezioni tematiche archeologiche in allestimento. Il museo \u00e8 diviso in sei sezioni, disposte in quattro piani e in ordine cronologico e topografico.\nChiuso per restauro nel novembre 2009, il Museo Archeologico Nazionale di Reggio Calabria ha riaperto al pubblico il 30 aprile 2016.\nL\u2019elemento principale dell\u2019allestimento attuale \u00e8 il nuovo cortile interno, coperto da un soffitto in vetro trasparente, sostenuto da una struttura tecnologicamente avanzata.\nIl piano interrato di Palazzo Piacentini ospita due ampie sale destinate a esposizioni temporanee.\nCollezioni.\nSi accede al Museo da piazza De Nava. All'ingresso si trovava la statua di un telamone in tufo, proveniente da un edificio pubblico del III secolo a.C. di Montescaglioso. Nel 2015 il telamone \u00e8 stato restituito al Museo di Montescaglioso.\nPreistoria e protostoria.\nLa sezione ospita la ricostruzione di vari ambienti e raccoglie materiali calabresi risalenti alla preistoria e alla protostoria del territorio, che sono il risultato di scavi stratificati presentati in ordine cronologico attraverso la documentazione offerta dai vari siti, ed esposti nella lunga sala dedicata.\nGli oggetti pi\u00f9 antichi, del paleolitico inferiore, risalgono a 600.000 anni fa, e sono \"choppers\" (ciottoli scheggiati), trovati presso Casella di Maida, al centro della Calabria.\nAll'ingresso della sala si trovano due grandi diorami con la rappresentazione di scene di vita delle popolazioni del paleolitico medio e superiore. Di seguito si trova la riproduzione dell'incisione raffigurante un \"Bos taurus primigenius\", bovide risalente a circa a 11.000 anni fa (parte finale del paleolitico superiore), scoperta nel 1961 su di un masso - insieme ad altre due figure pi\u00f9 piccole e insieme a molti segni lineari - presso il Riparo del Romito nel comune di Papasidero, lungo la valle del fiume Lao che \u00e8 al confine con la Basilicata. \nAccanto all'incisione \u00e8 stata ricostruita una tomba in cui si vedono gli scheletri di due individui che furono inumati contemporaneamente, affiancati e parzialmente sovrapposti, in una posizione inconsueta. Infatti l'individuo di sesso femminile sottostante, passa il braccio sinistro intorno al collo, come in un gesto d'affetto, al giovane uomo parzialmente soprastante, deforme per rachitismo. \nUn altro diorama allestito per raffigurare scene di vita del Neolitico (8.000-5.000 anni fa), seguito da alcune vetrine con oggetti in terracotta, bronzo e ferro quali: vasi, brocche, coppe, asce, spade e fibule, che vanno dal Neolitico alle et\u00e0 successive, provenienti da varie localit\u00e0 calabresi quali: Praia a Mare, Torre Galli, Santa Domenica di Ricadi, Roccella Ionica, Amendolara, Cassano all'Ionio.\nColonie della Magna Grecia.\nFiore all'occhiello del \"Museo Nazionale di Reggio\" \u00e8 la vastissima collezione che riguarda le \"colonie della Magna Grecia\", ripartita su due piani dell'edificio per la grande quantit\u00e0 di reperti. Altre sezioni della collezione magnogreca, quali: Sibari, Crotone, Scalea, Tortora e Amantea, sono in allestimento.\nLokroi Epizephyrioi (Locri Epizefiri).\nLa ricca collezione del museo sulla Magna Grecia inizia al pianterreno con la sezione di Locri Epizefiri. Il materiale proviene dagli scavi effettuati nell'area della citt\u00e0 antica dove, fortunatamente, non si \u00e8 sovrapposto un abitato moderno. Ci\u00f2 ha permesso di facilitare le ricerche archeologiche che hanno portato alla luce uno dei centri della Magna Grecia pi\u00f9 conosciuti e studiati.\nNelle prime due sale sono esposti oggetti provenienti dalle tombe della necropoli arcaica e greca di \"contrada Lucifero\", utilizzata dal VII al VI secolo a.C., che diede la possibilit\u00e0 d'indagare circa 1.700 tombe negli anni dal 1910 al 1915. Fra i vari reperti si trovano: piccoli altari in terracotta per uso domestico, specchi in bronzo, oggetti usati per l'ornamento femminile o legati alla cosmesi (unguentari e balsamari), un cocchio in bronzo in miniatura, forse un giocattolo, poich\u00e9 rinvenuto nella tomba di un giovane.\nTempli di contrada Mannella e di casa Marafioti.\nProseguendo, si trova esposto il materiale rinvenuto tra il 1908 ed il 1912 nella \"collina della Mannella\", dove fu individuato il \"Persefoneion\" (Santuario di Persefone), probabilmente di tutta la Magna Grecia il pi\u00f9 celebre dedicato alla dea. Si tratta per lo pi\u00f9 di oggetti del VI e V secolo a.C., fra cui i celebri Pinakes, la testa femminile con capelli dorati (V secolo a.C.), i vasi a forma di menade danzante e di lepre (IV secolo a.C.), la bellissima maniglia in bronzo con testa in cavallo e ariete, e la maschera in terracotta (VI secolo a.C.), la testa femminile con diadema in terracotta (III secolo a.C.).\nPi\u00f9 avanti vi sono le lastre in terracotta dipinta della decorazione del lato frontale del tempio detto \"di casa Marafioti\", con le decorazioni e gli scarichi delle grondaie a forma di testa di leone e fiori di loto. Molto d'effetto in questa sala \u00e8 il gruppo in terracotta, trovato nel 1910, che anticamente stava ai lati o nel frontone del tempio dove fu trovato, perch\u00e9 i vari pezzi erano sparsi di fronte ad uno dei lati corti del basamento.\nNel gruppo (450-430 a.C.), \u00e8 raffigurato un giovane cavaliere nudo, su un cavallo rampante, che ha sotto di s\u00e9 una sfinge accosciata la quale, con le mani, gli sostiene i piedi. Per la presenza della sfinge, che richiama altre composizioni simili, si ritiene che il cavaliere rappresenti uno dei Dioscuri. Questa \u00e8 un'opera che aggiunge, al proprio valore artistico, l'importanza di essere una testimonianza di come la committenza in Magna Grecia, nel periodo pi\u00f9 antico, accettasse che gli artisti utilizzassero l'argilla, anche per manufatti di grandi dimensioni, in alternativa al marmo (non reperibile nella zona) e al bronzo, molto costoso.\nCollezione di Pinakes.\nPer i \"Pinakes\" \u00e8 stato mantenuto l'uso della lingua greca per denominarli (Pinax/Pinakes = quadretto/i). Sono infatti dei quadretti in terracotta prodotti soprattutto a \"Locri\" e a \"Reggio\" dal 490 a.C. al 450 a.C., con raffigurazioni in bassorilievo che per devozione venivano offerti a Persefone, la dea rapita dal dio dell'oltretomba Hades, il quale la port\u00f2 negli inferi per sposarla ancora fanciulla.\nNella grande sala, i \"Pinakes\" sono esposti secondo gruppi aventi lo stesso soggetto rappresentato, condizione che permette di confrontare le molte varianti, per ciascun soggetto, ideate dai diversi produttori.\nSi pu\u00f2 notare anche come tutti i quadretti siano stati ricomposti utilizzando vari pezzi trovati dello stesso \"Pinax\" e che assolutamente nessuno di questi \u00e8 intero. Ci\u00f2 \u00e8 dovuto al fatto che tutte le offerte divenute numerose ed ingombranti, dopo essere state ridotte in pezzi venivano accantonate in fosse di deposito nelle adiacenze del santuario dagli addetti al culto, che attuavano un rito tradizionale consacrandole alla divinit\u00e0 e impedendone il riutilizzo, altrimenti sacrilego.\nArchivio del Tempio di Zeus.\nLa sala dell'archivio del \"tempio di Zeus\", con reperti del IV-III secolo a.C., \u00e8 costituito da 39 tavolette in bronzo iscritte. Venne ritrovato nel 1959 all'interno di una teca di pietra, in cui sono registrati i prestiti che la citt\u00e0 ebbe dal tempio stesso. \u00c8 spesso indicata la provenienza del denaro, come ad esempio le rendite agricole, e lo scopo del prestito, ovvero la realizzazione di opere pubbliche.\nTempio Ionico e gruppo dei Dioscuri.\nUna sala \u00e8 dedicata al materiale proveniente dalla \"contrada Maras\u00e0\" (zona all'interno delle antiche mura) dove, negli anni 1889-1890, fu portato alla luce il basamento di un tempio in stile ionico (480-470 a.C.), che risult\u00f2 poi sovrapposto a due altri templi pi\u00f9 antichi, costruiti in stile dorico. Durante lo scavo furono trovate le sculture del \"gruppo dei Dioscuri\" (420-380 a.C.), uno dei reperti di maggiori dimensioni del Museo. Le sculture sono infatti collocate nella stessa posizione in cui si ritiene si trovassero sistemate sul frontone del tempio.\nRealizzate in marmo pario, le statue rappresentano due giovani mentre scendono da cavallo con l'aiuto di Tritoni. La terza statua posta al centro, potrebbe rappresentare - seguendo l'ipotesi che la collega ai Dioscuri - una \"Vittoria\" o una \"Ninfa marina\". Quest'ultima infatti rappresenta un corpo femminile (oggi senza mani, piedi e testa) che proviene dallo stesso sito del tempio ionico.\nIl gruppo dunque dovrebbe rappresentare, nel frontone del tempio, le due divinit\u00e0 che intervennero a favore dell'esercito costituito da Locresi e Reggini nella battaglia della Sagra (VI secolo a.C.), miracolosamente vinta contro i Crotoniati nonostante l'inferiorit\u00e0 militare. La grande venerazione per i due gemelli figli di Zeus, che furono visti \"combattere nel campo di battaglia, con vesti scarlatte, su cavalli bianchi\", deriverebbe infatti proprio da questo episodio e il gruppo scultoreo potrebbe esserne un chiaro riferimento.\nLe due statue dei gemelli Castore e Polluce, trovate in pezzi, ricomposte e, come si usava nei tempi passati, integrate con altro materiale nelle parti mancanti (soprattutto la statua destra), sono raffigurate nell'atto di balzare a terra dai propri cavalli, per accorrere in aiuto dei soldati. Assecondando la leggenda che voleva, in questo caso, i Dioscuri venuti dal mare, i cavalli hanno le zampe anteriori sostenute dalle mani alzate da due Tritoni, le divinit\u00e0 marine immaginarie che avevano il busto umano proseguente a coda di pesce.\nSulla piattaforma nella quale sono esposti i divini gemelli, c'\u00e8 un pezzo marmoreo appartenente alla testa del cavallo del Dioscuro a destra. Il pezzo \u00e8 stato esposto cos\u00ec isolatamente perch\u00e9 fu trovato dopo che era gi\u00e0 stata integrata, in gesso, questa parte mancante del gruppo. Invece, la testa del Dioscuro di destra, trovata nel 1956 durante ulteriori scavi a Locri Epizefiri, da tempo ha sostituito la sua imitazione in gesso.\nI Dioscuri furono inizialmente trasportati a Napoli ed esposti nel locale Museo Archeologico. Nel 1964 vennero assegnati al \"Museo di Reggio\", per essere riuniti agli altri reperti provenienti da \"Locri Epizefiri\".\nNelle due sale successive, sono esposti oggetti in terracotta provenienti dal \"Santuario delle Ninfe\" di \"Grotta Caruso\". Si tratta di eleganti figure femminili, modellini di grotte e di fontane collegate al culto delle Ninfe.\nRhegion (Reggio).\nLa sezione delle colonie della Magna Grecia prosegue al primo piano, dove inizia con la collezione di \"Rhegion\" (Reggio).\nQuasi tutto il materiale esposto nelle sale dedicate alla citt\u00e0 dello Stretto proviene da scavi occasionali effettuati sotto la citt\u00e0 attuale, anche da quelli eseguiti per la costruzione del Museo stesso e dei palazzi circostanti. Molti dei reperti archeologici provengono infatti da necropoli della citt\u00e0 antica d'epoca greca, la cui ricostruzione topografica \u00e8 oggi molto difficile con i pochi dati a disposizione, perch\u00e9 la moderna citt\u00e0, essendo esistita nei secoli senza interruzioni, ha sepolto le tracce del suo passato sotto la citt\u00e0 moderna, ed \u00e8 stata pi\u00f9 volte ricostruita dopo i terremoti (di cui si ricordano quello del 374 e quelli disastrosi del 1783 e del 1908).\nArea Griso-Laboccetta.\nL'esposizione inizia dai reperti provenienti dalla pi\u00f9 importante area sacra della \"Reggio\" greca, individuata al centro dell'odierna citt\u00e0. Si trovano statuette femminili, frammenti di vasi a figure nere, vasi a figure rosse e un grande frammento di una lastra in terracotta policroma, denominata \"Lastra Griso-Laboccetta\", risalente al 525 a.C.-500 a.C. Raffigura in rilievo due figure femminili in atto di danzare in movimento verso destra, le figure sono modellate senza uso di matrice, i panneggi conservano raffinate decorazioni dipinte che riproducono i ricami sulle stoffe.\nAltri scavi in citt\u00e0.\nNella vetrina accanto un interessante frammento d'anfora con guerrieri e cavalli e poi statuette, frammenti di coppe, crateri, ciotole, pissidi dipinte e una bellissima coppa a figure rosse (VI secolo a.C.) e frammenti di Pinakes. Dinnanzi all'ingresso della sala impressiona per le dimensioni e per l'ottimo stato di conservazione, oltre che per la perfetta lavorazione, un cratere verniciato in nero, rinvenuto nel quartiere di San Gregorio, in una tomba ad incinerazione del VI secolo a.C. insieme ad un fine anello d'oro in forma ovale con l'incisione di una figura femminile e un manico a forma di uomo nudo.\nLe architetture della \"Reggio\" greca sono poco note, di esse sono per\u00f2 giunte fino a noi delle \"terrecotte architettoniche\" con le quali erano ricoperti e decorati gli edifici. Si possono vedere pezzi delle grondaie, le cosiddette \"sime\" laterali (ultima fila di tegole del tetto) e coppi, spesso decorati. Accanto sono alcune antefisse (copertura all'estremit\u00e0 degli ultimi coppi del tetto) e due notevoli teste di drago.\nNelle vetrine vicine sono presenti frammenti provenienti dagli scavi effettuati nei pressi delle mura del Lungomare Falcomat\u00e0; e frammenti provenienti dall'abitato: un piattello a figure rosse, varie sfere in terracotta, forse biglie da gioco con iscrizione di nomi, due frammenti di modellini di navi e poi vari frammenti in ceramica ritrovati presso la \"collina degli Angeli\", nella zona pi\u00f9 alta del centro storico, dove oggi sorge il Santuario di Sant'Antonio, e poi una bella coppa rossa del II-I secolo a.C. fabbricata a Pozzuoli.\nAncora pi\u00f9 avanti sono esposti reperti provenienti da un santuario che sorgeva lungo \"via Reggio Campi\" sempre in zona alta del centro storico, forse dedicato ad Artemide: varie lucerne, belle statuette, testine femminili ed altri reperti provenienti dalle necropoli di \"Santa Lucia\" (vicino al Museo) e di Santa Caterina, quartiere centro-nord della citt\u00e0 non lontano dal Museo. Tra i pi\u00f9 interessanti due vasetti in terracotta, uno con due manici a forma di grifo e piccoli capitelli in terracotta.\nPi\u00f9 avanti, proveniente da una necropoli della citt\u00e0, si trova un inconsueto sarcofago in terracotta, usato per seppellire un giovanetto: ha la forma particolare di un piede calzato.\nScavi della Chora.\nNelle ultime vetrine vi sono reperti provenienti dalla \"Chora\", l'antico territorio di reggio fuori dalle mura della polis.\nLa notissima \"Coppa vitrea\" del III secolo a.C., decorata con scene di caccia mediante una sottile lamina d'oro inserita nel vetro, era usata probabilmente per mescolare cosmetici. Proviene da Varapodio e fu trovata fra il corredo di una tomba femminile, insieme agli eleganti orecchini in oro a forma di testa d'antilope, esposti nella medesima vetrina.\nPi\u00f9 avanti, un servizio da tavola in argento proveniente da \"Taureana\" vicino Palmi (I secolo a.C.), e una lamina in bronzo con dedica ad Eracle da Oppido Mamertina (V secolo a.C.).\nKouros di Reggio.\nIl \"Kouros di Reggio\" \u00e8 una statua alta 90 centimetri in marmo statuario di Paros datato al VI secolo a.C. (o forse pi\u00f9 antico). Raffigura un giovane nudo, con il dorso scolpito pi\u00f9 plasticamente. La statua ha perso le gambe sotto al ginocchio e mancano il braccio sinistro e l'avambraccio destro. (patria dei coloni che fondarono \"Reggio\").\nIl \"kouros\" presenta il tipico \"sorriso arcaico\"; la capigliatura, colorata in rosso, si presenta come una calotta di riccioli sovrapposti, del tipo a lumachella.\nLa scultura in marmo greco proviene dallo scavo per il passante sotterraneo lungo la marina ed \u00e8 stato acquisito nel 2000 da parte della soprintendenza con una sentenza del tribunale di Reggio Calabria.\nLe sub-colonie.\nMetauros (Gioia Tauro).\nL'antica \"Matauros\" (o \"Metauros\"), una delle colonie minori lungo il Tirreno, fu fondata dai Calcidesi di Rhegion o di Zancle, nella met\u00e0 del VII secolo a.C., nel sito che \u00e8 oggi occupato da Gioia Tauro in provincia di Reggio Calabria. Pass\u00f2 successivamente sotto il controllo di Locri Epizefiri nel VI secolo a.C.; poi verso il 450 a.C., torn\u00f2 nell'orbita di Reggio, divenendo il suo avamposto tirrenico al confine col territorio locrese. Prima della conquista romana decadde e scomparve.\nIl materiale proviene dell'esplorazione di circa 2.500 tombe di vari periodi e di una necropoli del VII-VI secolo a.C. scoperta nel 1956.\nLa \"necropoli arcaica\" in contrada \"Pietra\" risalente al VII secolo a.C., ha fornito molti dati sul commercio e sulla cultura. I corredi funerari pi\u00f9 antichi, della prima met\u00e0 del VII secolo a.C., sono costituiti da vasi e altri oggetti tipici delle culture indigene associati a quelli greci; infatti con la popolazione ellenica vivevano anche alcuni indigeni che per qualche tempo mantennero usi e tradizioni della propria cultura originaria.\nIn una prima parte della necropoli vi sono sepolture a incinerazione, con i resti del rogo raccolti in grandi anfore d'argilla deposte nel terreno, importate da centri della Grecia come Corinto, Atene, Samo, Chio e Sparta; o da altre aree del mar Mediterraneo come l'Etruria e i centri fenici e punici come contenitori di vini o olii pregiati, materiale che ha permesso lo studio dei commerci marittimi nel Tirreno nel VII secolo a.C. e VI secolo a.C.. In molti corredi funerari sono presenti vasi figurati importati da Corinto, Rodi, Samo e dall'Attica.\nNell'altra parte della necropoli invece, \u00e8 stato adottato il rito funerario dell'inumazione, col cadavere deposto in una fossa scavata nella terra che aveva le pareti laterali e la copertura realizzate utilizzando delle grandi tegole. In quest'ultima tipologia di tombe furono trovati molti corredi (esposti nelle vetrine), costituiti soprattutto da vasi importati dalla regione greca dell'Attica e da Calcide, la citt\u00e0 dell'isola Eubea, patria d'origine degli antenati dei fondatori di Metauros.\nI vasi del VI secolo a.C. detti calcidesi, una delle pi\u00f9 notevoli produzioni arcaiche a figure nere dopo quella attica, si ritiene fossero prodotti nella vicina \"Rhegion\", in una bottega di artigiani di origine calcidese. I vasi rinvenuti a \"Metauros\" comprendono importanti rappresentazioni mitiche come l\"accecamento di Polifemo\" e la \"caccia al cinghiale di Calidone\".\nMedma (Rosarno).\nNelle vetrine allestite in due sale sono custoditi i reperti provenienti da \"Medma\", la colonia fondata dai Locresi sul tirreno tra il 650 a.C. ed il 600 a.C., occupando una localit\u00e0 dove oggi vicino troviamo Rosarno in provincia di Reggio Calabria.\nLa gran parte dell'abbondante materiale esposto, che fu rinvenuto in un deposito dove venivano accantonate le offerte dei fedeli, \u00e8 costituito da statuette in terracotta (figure femminili offerenti) di varie dimensioni prodotte localmente, realizzate utilizzando delle matrici come quelle visibili in una vetrina.\nFra l'altro materiale si nota uno specchio in bronzo, sul cui manico \u00e8 raffigurato un personaggio villoso con la coda vestito con una corta pelle d'animale, che tiene per mano ed accarezza un giovane nudo dormiente.\nHipponion (Vibo Valentia).\nTra le due sale di \"Medma\" e \"Kaulon\", si possono ammirare i reperti provenienti da \"Hipponion\", colonia locrese che sorgeva nel sito oggi occupato da Vibo Valentia. Un pannello a colori illustra l'area di scavo.\nKaulon (Monasterace Marina).\nContrariamente a quanto si potrebbe pensare, \"Kaulon\" (o \"Kaulonia\") non corrisponde con l'attuale Caulonia, ma occupava piuttosto il territorio tra le due citt\u00e0 rivali Locri Epizephiri e Kroton, presso l'attuale \"Monasterace marina\" sul promontorio di Punta Stilo, sulla costa jonica in provincia di Reggio Calabria.\nFondata probabilmente da Kroton sotto la guida di \"Tifone di Egio\", un greco dell'Acaia, \"Kaulon\" visse pochi periodi di vera indipendenza, testimoniati dalle sue belle monete d'argento, perch\u00e9 rimase per lungo tempo una piccola citt\u00e0 sotto la tutela della pi\u00f9 potente Kroton e, successivamente, fu oggetto dell'interesse dei vicini locresi e dei loro alleati siracusani. Ci\u00f2 tuttavia non imped\u00ec alla citt\u00e0 di attraversare il suo momento di massimo splendore, testimoniato da una serie di monete d'argento di ottima fattura risalenti al 525 a.C..\nNella sala di \"Kaulon\" l'attenzione \u00e8 attratta dalla decorazione di un tempio (470-450 a.C.) trovato sulla \"collina della Passoliera\". Parte di esso \u00e8 ricostruita nel Museo utilizzando il materiale originale recuperato; di particolare suggestione per il visitatore sono infatti le \"terrecotte architettoniche\" finemente decorate a palmette e fiori di loto, e i \"gocciolatoi\" a forma di testa di leone, che svolgevano la funzione magica di guardiani contro le potenze del male.\nProveniente sempre dalla stessa collina, \u00e8 esposta una testa in terracotta datata al 550 a.C. - 500 a.C. forse appartenuta ad una statua. Interessanti le varie aule in terracotta esposte con scene di animali e di caccia con cariatidi o sfingi. Bella \u00e8 la raffigurazione su antefissa di terracotta con eroe a cavallo di delfino (V secolo a.C.).\nDi particolare interesse risulta il corredo di una tomba scoperta nei pressi di Caulonia, a Camini, con un bel vaso con mosaico in bronzo, una stiula, fibule d'argento e vari vasi a vernice nera (V secolo a.C.).\nPezzo molto interessante \u00e8 il noto \"mosaico pavimentale con il drago\" del III secolo a.C., dai colori vivaci, recuperato dal pavimento della stanza di un'abitazione.\nLaos (Marcellina).\nLa citt\u00e0 di \"Laos\", edificata dal 350 a.C. in poi, fu individuata e messa in luce nella parte settentrionale della Calabria tirrenica, presso Marcellina (Santa Maria del Cedro), tra i fiumi Lao e Abatemarco. Abitata da Lucani, era diversa comunque anche se omonima dalla colonia di Sibari, che gli storici ricordano come esistita nella medesima zona.\nNei primi anni sessanta nella necropoli di questa stessa citt\u00e0 lucana, fu trovata una tomba a camera risalente al periodo tra il 350 a.C. ed il 300 a.C., utilizzata per un doppio seppellimento maschile e femminile.\nAl centro di questa sala (attualmente in riallestimento), fa bella mostra di s\u00e9 l\"armatura da parata in bronzo\", relativa alla sepoltura maschile di un personaggio appartenuto all'aristocrazia. \u00c8 composta da un elmo di tipo frigio con la cresta e le paraguance mobili, da una corazza bivalve in lamina di bronzo di tipo anatomico decorata, dai due schinieri anatomici che coprivano le gambe, da uno sperone e dalle parti non consunte di alcuni cinturoni. Nella stessa vetrina \u00e8 esposto un \"diadema in oro\" del IV secolo a.C., costituito da una lamina con cinque rosette applicate, ritenuto pertinente alla sepoltura maschile perch\u00e9 in vita probabilmente era usato dal personaggio quale segno di prestigio.\nL'altro materiale rinvenuto nella tomba \u00e8 composto da un gruppo di vasi in terracotta di varie forme e dimensioni, anche pertinenti alla sepoltura femminile.\nKrimissa (Cir\u00f2 marina).\nSono esposti i reperti provenienti dal \"tempio di \"Apollo Alaios\"\", cio\u00e8 \"Apollo che allontana il male\", costituito da 8 x 19 colonne, edificato isolato a Punta Alice lungo la costa settentrionale ionica della Calabria presso l'odierna Cir\u00f2 Marina, dove secondo una leggenda l'eroe omerico Filottete di ritorno dalla guerra di Troia aveva depositato arco e frecce, desideroso di pace dopo i dieci lunghi anni di guerra.\nLa sala \u00e8 dominata dalla stupenda \"Testa in marmo raffigurante Apollo\" (450 a.C.-430 a.C.), dello scultore \"Pytaghoras\" (Pitagora da Reggio), tra i pochi esempi giunti fino ad oggi delle personificazioni statuarie del Dio, presenti all'interno delle celle dei templi, dove l'accesso era consentito rigorosamente solo agli addetti al culto, quindi non viste dalla massa di fedeli.\nLa testa dall'aspetto sereno che fu scolpita per rappresentare il dio Apollo \u00e8 stata realizzata in marmo senza raffigurare i capelli, infatti nella parte alta della scultura, tutti intorno, si notano i fori d'alloggiamento dove venivano inseriti i perni di fermo di una parrucca in bronzo dorato che simulando i capelli serviva a completare la testa, coprendo la parte che oggi sembra non rifinita dallo scultore.\nIl resto della sezione (attualmente in riallestimento) comprende una vetrina dove sono esposti due piedi ed una mano, entrambi considerati pertinenti all'Apollo, perch\u00e9 realizzati utilizzando lo stesso tipo di marmo. Nella vetrina c'\u00e8 anche una parrucca in bronzo che per\u00f2 non si adatta alla testa di Apollo, ci\u00f2 fa pensare che nel tempio fossero almeno due le teste, e quindi le immagini utilizzate per raffigurare il dio Apollo.\nGuardando la testa, si nota come essa sia stata scolpita in modo da finire al collo con una base liscia che serviva per poterla inserire nell'apposito incastro di un manichino in legno, che ricoperto di panneggi, aveva lo scopo di simulare un corpo di persona. Infatti il manichino con l'aggiunta di una testa in marmo completata da occhi in pasta vitrea e parrucca in bronzo dorato, mani e piedi in marmo ai quali venivano applicati dei calzari in bronzo, diventava la figura che rappresentava il dio Apollo, in questo caso in posizione seduta, secondo quanto si deduce dalla torsione delle caviglie dei due piedi trovati.\nSezione di Numismatica.\nIn una lunga bacheca al centro dell'ampia sala, sono esposte le monete secondo le citt\u00e0 d'emissione. Poi, in altre bacheche lungo le pareti della stessa sala, troviamo esposti, cos\u00ec come furono trovati, una parte dei tesoretti oggi custoditi dal Museo, cio\u00e8 i mucchietti di monete che qualcuno aveva tesaurizzato e che poi, sopraggiunti tempi difficili, non era riuscito a recuperare. Fra i vari tesoretti, anche riguardanti il periodo romano e bizantino, \u00e8 notevole quello di Vito Superiore (un quartiere di Reggio), con 134 monete d'argento del mondo greco antico, che testimoniano lo sviluppo dei contatti commerciali fra le varie citt\u00e0 in quel tempo. Comprende monete di Reggio, Agrigento, Gela, Catania, Siracusa, Messina, Corinto, Atene, Leontini, e Terina.\nSezione Romana e Bizantina.\nAttualmente in riallestimento comprende numerosi reperti delle due epoche storiche.\nFra gli oggetti d'arte conservati in questa parte del museo ricordiamo i vasi da farmacia prodotti dalla famosa fabbrica di Castelli d'Abruzzo, provenienti dalla Certosa di Serra San Bruno e dal Convento dei Domenicani di Soriano Calabro; una base di fonte battesimale del '300 attribuita ad un seguace di Tino da Camaino; diversi oggetti di carattere religioso come crocette reliquiarie e medaglioni in argento e oro del periodo dei Bizantini in Calabria.\nPinacoteca civica.\nLa pinacoteca civica che era in parte ospitata dal Museo Nazionale, \u00e8 di recente stata trasferita nella nuova struttura.\nSezione di Archeologia subacquea.\nLa sezione fu allestita il 3 agosto 1981, quando l'esposizione a Reggio delle statue trovate nel mare di Riace giustific\u00f2 la raccolta in una speciale sezione di tutti i reperti di provenienza subacquea gi\u00e0 custoditi al Museo.\nNella prima sala sono esposte anfore da carico di tipo greco, punico e romano; differenti tipi di ancore, fra cui due primitive pietre-ancora con foro centrale; un elmo corinzio del V secolo a.C. proveniente da Capo Colonna; parti di statue in bronzo provenienti da una nave greca di circa 15 metri di lunghezza affondata verso il 400 a.C. all'imboccatura settentrionale dello Stretto di Messina, proprio fra Scilla e Cariddi, zona che ti ho ritenevano pericolosa per la navigazione.\nAttraverso una porta di vetro che viene aperta controllando il numero di visitatori (per conservare il microclima della sala), si accede ad un grande ambiente di 24 x 9\u00a0m. Qui sono esposte le quattro opere in bronzo che hanno permesso di documentare in uno stesso Museo l'evoluzione dell'arte greca sia in Magna Grecia che in Grecia (cosa eccezionale per un museo italiano):\nBronzi di Porticello.\nIl relitto trovato nel 1969 da alcuni pescatori poco a nord di Villa San Giovanni (localit\u00e0 Porticello), fu subito parzialmente spogliato del materiale sparso sul fondo. Quando intervenne la \"Soprintendenza di Reggio\" fu possibile ottenere la consegna di varie anfore per derrate alimentari ed alcuni pezzi di tre statue in bronzo a grandezza naturale fra cui due fianchi destri di personaggi nudi, ed una testa raffigurante un vecchio dalla lunga barba.\nDal 1993 a questi reperti si \u00e8 aggiunta un'altra testa in bronzo, denominata oggi \"Porticello B\", esposta nel Museo di Reggio dal 1997. Appartenuta al giacimento di Porticello, fu sottratta al relitto prima dell'intervento della Soprintendenza reggina e finita in Svizzera, da dov'\u00e8 stata restituita nel 1993.\nTesta di Basilea.\nNota anche come \"Testa di porticello B\", si ritiene che fu amputata dal busto di una statua per mezzo di violenti colpi che hanno causato anche la perdita di entrambi gli occhi ed il danneggiamento della radice, del naso, dell'occhio e dell'orecchio sinistro a causa di una lunga frattura nel metallo.\nLa Testa di \"Porticello B\", dall'aspetto serio del volto, pu\u00f2 essere appartenuta alla statua di un dio o a quella di un personaggio d'alto rango, statua certamente realizzata nei modi artistici dello \"stile severo\", caratteristici della prima met\u00e0 del V secolo a.C., quando l'arte greca si esprimeva ancora con le maniere convenzionali che appaiono in quest'opera: capelli a piccoli riccioli inanellati ornati da una benda o forse da un diadema; volto dai tratti idealizzati con i profili netti delle arcate sopraccigliari e del naso; barba modellata in forma raccolta.\nTesta del Filosofo.\nAnche la \"testa del \"Filosofo\"\" (450 a.C. - 400 a.C.) \u00e8 danneggiata per essere stata amputata violentemente da una statua, di cui sono stati recuperati alcuni pezzi, fra i quali c'\u00e8 anche una mano ossuta da vecchio.\nAlla testa manca l'occhio sinistro, mentre il destro conserva l'iride in pasta vitrea; mancano anche alcune ciocche di capelli alla nuca ed un cordone che cingeva la testa come indica la sua traccia visibile sui capelli.\nNon essendo disponibile alcuna notizia per identificare il personaggio raffigurato, la testa \u00e8 stata denominata \"Ritratto di Filosofo\" prendendo spunto dal corto mantello riconosciuto in uno dei pezzi recuperati fatti con lo stesso materiale di fusione, che costituiva il tipico abbigliamento dei letterati e dei pensatori dell'antica Grecia. Secondo alcuni il ritratto raffigurerebbe Pitagora.\nDel \"Filosofo\" si possono osservare i capelli radi, segno di calvizie avanzata; il naso affilato ed aquilino che si staglia sotto la fronte ossuta ed aggrottata da \"pensatore\"; i folti baffi che coprono interamente le labbra serrate; e la barba particolarmente lunga ed abbondante.\nLa testa che esibisce le naturali simmetrie del volto e i segni di una vita vissuta, fu realizzata nella seconda met\u00e0 del V secolo a.C., superato lo stile Severo dei decenni precedenti. Uno stile che in questo caso orient\u00f2 il proprio interesse verso la raffigurazione realistica della figura umana, iniziando una corrente artistica che insieme ad altre belle opere ci ha dato i Bronzi di Riace.\nBronzi di Riace.\nIl 16 agosto 1972 le due statue conosciute oggi come \"I Bronzi di Riace\", furono trovate da un subacqueo nelle acque del Mar Ionio, lungo la costa di Riace, in provincia di Reggio Calabria. Dopo il lungo restauro i due Bronzi sono stati collocati nella grande sala a loro riservata, tenuta a clima controllato con l'umidit\u00e0 al 40-50% e la temperatura a 21-23 gradi.\nTrovandosi \"Reggio\" in una zona altamente sismica, le statue sono state protette da questo rischio, ponendo ciascuna di esse sopra una struttura antisismica dedicata e parzialmente interrata nel pavimento che, mentre svolge il compito d'attutire e smorzare le eventuali oscillazioni dovute a scosse telluriche, svolge anche la funzione di piedistallo della statua. Ogni statua \u00e8 vincolata alla struttura antisismica mediante un'asta d'acciaio verticale che, utilizzando le aperture esistenti nella pianta dei piedi dei Bronzi, sale lungo la gamba destra fino alle spalle dove uno snodo la unisce ad una barra posta orizzontalmente. Questa barra orizzontale, utilizzando la gamba sinistra, \u00e8 poi collegata mediante cavi d'acciaio alla struttura antisismica di modo che ogni singola statua risulti saldamente ancorata al proprio piedistallo. Nell'occasione del nuovo posizionamento dei due Bronzi, \u00e8 stata attivata anche una protezione contro eventuali atti vandalici, consistente in un sistema anti-intrusione, basato su telecamere e sensori, che attivano un'invisibile gabbia elettronica d'allarme intorno ad ogni statua.\nStatua A.\nLa statua A, definita \"il Giovane\" per le fattezze pi\u00f9 giovanili se confrontata con l'altra, \u00e8 una figura maschile nuda, stante, con un'altezza di 2\u00a0m ed il peso di 190\u00a0kg. Lo spessore del bronzo \u00e8 di circa 8\u00a0mm. Risulta chiaro che la statua in origine fosse dotata di scudo ed asta.\nNella parte sinistra della testa manca una ciocca di capelli che lascia vedere una parte d'orecchio che appare gi\u00e0 modellata. Considerando che l'orecchio non sarebbe stato visibile senza questo danneggiamento, \u00e8 stata fatta l'ipotesi di un cambio d'intenzione dell'artista o di una modifica della testa della statua, in tempi successivi, quando possono essere state applicate le ciocche di capelli che hanno coperto l'orecchio. Gli occhi sono privi di pupille; all'avambraccio sinistro vediamo saldato il bracciale a cui era fissato lo scudo.\nQuesta statua, comunemente conosciuta come \"il Giovane\", ha le sembianze di un giovane uomo con lo sguardo in atteggiamento di sfida verso un ignoto avversario. Il viso \u00e8 contornato da una folta barba ricciuta, come ricciuti sono i lunghi capelli che, alla sommit\u00e0 del capo, sono accuratamente definiti. I capelli sono cinti dal segno piatto di una benda. Su questo segno, in origine, era sovrapposto un serto d'elementi vegetali o, forse, una benda d'oro fusa a parte. Le labbra sono in rame, per imitare il colore vero: sono dischiuse e lasciano intravedere i denti, resi con una lamina in argento che, col suo colore bianco, riesce a simulare il colore reale.\nStatua B.\nLa statua B, definita \"il Vecchio\" per le fattezze pi\u00f9 mature se confrontata con l'altra, \u00e8 una figura maschile nuda, stante, con un'altezza di 1,98\u00a0cm ed il peso di 190\u00a0kg. Lo spessore del bronzo \u00e8 di circa 7\u00a0mm. Risulta chiaro che la statua in origine fosse dotata di scudo, asta ed elmo.\nManca l'occhio sinistro e la falangetta al dito indice della mano destra. I capelli appaiono solo a piccole ciocche, tutte intorno al volto e alla nuca. Al loro posto vediamo una struttura oblunga, sulla quale l'elmo, fuso a parte, veniva calzato in modo che, comunque, non avrebbe fatto vedere tutti i capelli, anche se fossero stati realizzati. Per tale ragione fu modellata solo la parte inferiore delle orecchie, perch\u00e9 visibile con l'elmo che, per questa statua, era previsto rialzato sul capo, nella posizione di riposo.\nLe braccia, che sappiamo d'altra fusione (quindi, forse, oggi in posizione diversa dal modellato iniziale), sono disposte in modo da tenere, in posizione di riposo, scudo ed asta: nell'avambraccio sinistro, vediamo saldato il bracciale e la piastra a cui era fissato lo scudo. Le mancanze sommatesi, dell'elmo e dell'occhio sinistro, non permettono di percepire pienamente l'animazione che aveva il volto concepito dall'autore. Tale volto (contornato da una fluente e morbida barba) rivela comunque l'et\u00e0 matura del personaggio che, per questa ragione, nel confronto inevitabile con l'altra statua, ha ricevuto il nome convenzionale di \"il Vecchio\"."}
{"id": "323684", "revid": "1745361", "url": "https://it.wikipedia.org/wiki?curid=323684", "title": "Nethuns", "text": "Nethuns nella mitologia etrusca fu, inizialmente, la divinit\u00e0 dei pozzi; in seguito divenne il dio delle acque e dei mari.\nVenne assimilato al dio greco Poseidone e al romano Nettuno. Il nome \"Nethuns\" \u00e8 probabilmente collegato al dio celtico Nechtan e alle divinit\u00e0 vediche che condividono il nome di Apam Napat.\nSi \u00e8 anche pensato che, per la permanenza dell'attributo originario, sia parzialmente identificabile con il dio greco Dioniso: questo, infatti, oltre ad essere onorato come dio del vino, nei culti misterici era venerato come dio dell'abisso e dell'ignoto. Nethuns probabilmente era dio delle acque e del mare, dei pozzi e dell'abisso. C'\u00e8 chi \u00e8 giunto a ipotizzare, e anche senza essere disprezzato, che fosse anche dio degli accessi al Tufulta, l'oltretomba etrusco."}
{"id": "323686", "revid": "599", "url": "https://it.wikipedia.org/wiki?curid=323686", "title": "Funzione integrale esponenziale generalizzato", "text": ""}
{"id": "323687", "revid": "125497964", "url": "https://it.wikipedia.org/wiki?curid=323687", "title": "Supereroi vs Municipale", "text": "Supereroi vs Municipale \u00e8 la prima demo del gruppo italiano Meganoidi."}
{"id": "323688", "revid": "17351", "url": "https://it.wikipedia.org/wiki?curid=323688", "title": "Piaggio PD-808", "text": ""}
{"id": "323689", "revid": "49020536", "url": "https://it.wikipedia.org/wiki?curid=323689", "title": "Integrale esponenziale", "text": ""}
{"id": "323691", "revid": "439868", "url": "https://it.wikipedia.org/wiki?curid=323691", "title": "Wendell Meredith Stanley", "text": "\u00c8 stato il primo a ottenere un virus sotto forma di cristallo (il virus del mosaico del tabacco), scoprendone in tal modo la nucleoproteina che ne controlla l'attivit\u00e0. Nel 1948 divenne direttore del Virus Lab all'Universit\u00e0 di Berkeley, in California, dove ebbe come allievi anche Harry Rubin e Peter Duesberg."}
{"id": "323692", "revid": "1543377", "url": "https://it.wikipedia.org/wiki?curid=323692", "title": "Canale della Morlacca", "text": "Il canale della Morlacca o della Montagna (detto anche \"del Velebit\"; in croato \"Velebitski kanal\") \u00e8 uno stretto braccio di mare che separa la costa della Croazia \"storica\" dalle isole quarnerine di Veglia, Pervicchio, isola Calva e Arbe, oltre che dalla lunga isola di Pago.\nGeografia.\nIl canale della Morlacca si estende per circa 2\u201310\u00a0km di larghezza ed oltre 130\u00a0km di lunghezza in direzione nord-ovest/sud-est parallelamente alla catena montuosa delle Alpi Bebie (in croato \"Velebit\"), che con le proprie pendici alte e dirupate domina l'intero arcipelago del Quarnero.\nL'inizio del canale va dal canale di Maltempo (\"Tihi kanal\" e \"Mala vrata\"), a nord dell'isola di Veglia, e termina a Ravagnasca (\"Rovanjska\") dove il canale di Fiumera Piccola (\"Novsko \u017edrilo\") immette nella la baia di Novegradi, al limite interno del tavoliere zaratino. Secondo il portolano del 1845, il canale della Morlacca inizia dall'isolotto di San Marco, mentre nelle mappe croate la parte iniziale settentrionale del canale della Morlacca \u00e8 detta canale di Valdivino (\"Vinodolski kanal\"), il cui termine \u00e8 a sud della citt\u00e0 di Novi tracciando una linea immaginaria da val Zernovizza (\"uvala \u017drnovnica\") a punta Grigia (\"rt Glavina\") sull'isola di Veglia.\nIl canale \u00e8 esposto per gran parte dell'anno alle violenti raffiche della bora, che impedisce la vita sulle coste orientali di Arbe e Pago. Queste ultime, viste dalla terraferma, sono completamente spoglie di vegetazione ed offrono un desolato quanto suggestivo paesaggio lunare.\nI radi insediamenti lungo il canale sono quindi tutti ubicati dal lato della terraferma. Unicamente le citt\u00e0 di Cirquenizza, Novi, Segna, Carlopago e Ortopula costituiscono dei centri abitati di una certa importanza.\nNel canale si trovano vari isolotti adiacenti alle isole maggiori (e sono elencati nelle singole voci) ed altri adiacenti alla costa dalmata:\nStoria.\nIl canale prende il nome dall'antica popolazione balcanica dei Morlacchi, insediatasi nell'entroterra intorno al XIV secolo. Al tempo in cui la Repubblica di Venezia controllava la quasi totalit\u00e0 della Dalmazia, il canale della Morlacca serv\u00ec da rifugio ai pirati uscocchi, che lungo le sue sponde costituirono molti dei loro covi."}
{"id": "323693", "revid": "10137", "url": "https://it.wikipedia.org/wiki?curid=323693", "title": "Wendel M. Stanley", "text": ""}
{"id": "323698", "revid": "1610933", "url": "https://it.wikipedia.org/wiki?curid=323698", "title": "Astore codalunga", "text": ""}
{"id": "323699", "revid": "767487", "url": "https://it.wikipedia.org/wiki?curid=323699", "title": "And Then We Met Impero", "text": " \nAnd Then We Met Impero \u00e8 il secondo EP del gruppo alternative rock italiano Meganoidi."}
{"id": "323702", "revid": "287204", "url": "https://it.wikipedia.org/wiki?curid=323702", "title": "Pon Pon", "text": ""}
{"id": "323712", "revid": "36426", "url": "https://it.wikipedia.org/wiki?curid=323712", "title": "Purismo (pittura)", "text": "Il purismo fu un movimento pittorico, sorto in Italia nel XIX secolo che proponeva, sulla scia dei Nazareni, un ritorno all'arte di ispirazione religiosa e la rivalutazione dell'arte del Trecento e del Quattrocento. \nStoria.\nIl termine fu coniato intorno al 1838 dal classicista e pittore Antonio Bianchini, riferito a quei pittori che intendevano rifarsi agli artisti primitivi italiani da Cimabue al primo Raffaello, in analogia con quanto avveniva in ambito letterario, dove si riproponevano forme linguistiche pure ispirate al Trecento toscano. Per questo si pu\u00f2 parlare di loro come di \"preraffaelliti avanti lettera\".\nNel 1842 venne pubblicato il manifesto ufficiale del movimento: \"Del purismo nelle arti\", redatto dal Bianchini e sottoscritto dal pittore Tommaso Minardi, dallo scultore carrarese Pietro Tenerani, e dal nazareno Johann Friedrich Overbeck.\nPrincipale interprete del movimento a Roma fu Tommaso Minardi, di cui il Bianchini diverr\u00e0 allievo dedicandosi alla pittura, che gi\u00e0 nel 1834, in una prolusione alla Pontificia Accademia di Belle Arti di San Luca, riassumendo i termini del dibattito, poneva come punto principale la svalutazione della pittura del Raffaello maturo, che i puristi rifiutavano, proprio perch\u00e9 in quelle opere vedevano i germi delle astratte convenzioni neoclassiche. I puristi intendevano sostituire all'imitazione dei classici, sinonimo di falsit\u00e0, una semplice, chiara e conveniente dimostrazione delle cose rappresentate, da non confondere con le poetiche del vero, che verranno solo dopo e alle quali questi artisti sono estranei. Furono influenzati, inoltre, anche dall'opera di Jean-Auguste-Dominique Ingres e di Lorenzo Bartolini.\nAccanto ai gi\u00e0 citati firmatari del Manifesto, Tenerani e Minardi, una personalit\u00e0 di rilievo \u00e8 Luigi Mussini, chiamato da Parigi come direttore del Regio Istituto Senese di Belle Arti, che nel 1841, con \"La Musica Sacra\" (Firenze, Galleria Nazionale d'Arte Moderna), coniug\u00f2 il riferimento alla pittura umbra del Quattrocento, di ascendenza nazarena, con la lezione formale derivata da Ingres. Al movimento sono da ricollegare gli allievi di Minardi: Antonio Ciseri e Costantino Brumidi e gli allievi di Mussini: Alessandro Franchi, che divenne suo genero, Amos Cassioli e Cesare Maccari; ma anche: Bartolomeo Pinelli, Giambattista Gigola e Giovanni De Min.\nCon la prima Esposizione italiana del 1861, svoltasi a Firenze, le fortune del purismo cominciano a declinare, soppiantato dai nuovi stili dei macchiaioli e dalle nuove poetiche veriste.\nA rappresentare questa corrente in Liguria fu principalmente Maurizio Dufour. A lui si affiancarono altri artisti, quali Luigia Mussini-Piaggio. La realizzazione maggiore in Genova in questo campo \u00e8 la chiesa dell'Immacolata."}
{"id": "323727", "revid": "767487", "url": "https://it.wikipedia.org/wiki?curid=323727", "title": "Barbra Streisand", "text": "Nel corso di una carriera che si protrae da sei decenni, \u00e8 diventata un'icona in pi\u00f9 campi dello spettacolo, vincendo numerosi premi. Ha vinto due Premi Oscar, dieci Grammy Award, tra cui il Grammy Lifetime Achievement Award e un Grammy Legend Award, cinque Premi Emmy, un Tony Award speciale, un premio American Film Institute, un premio Kennedy Center Honors e undici Golden Globe. \u00c8 tra un gruppo selezionato di artisti (chiamati EGOT, dalle iniziali dei premi) che sono stati onorati con tutti i premi principali del settore.\nLa Streisand \u00e8 considerata tra i migliori e pi\u00f9 prolifici artisti musicali di tutti i tempi, con oltre 72,5 milioni di album venduti negli Stati Uniti e con un totale di 145 milioni di dischi venduti in tutto il mondo, che hanno fatto di lei l'artista femminile che ha pi\u00f9 venduto tra gli artisti riconosciuti a livello dalla Recording Industry Association of America (l'unica donna nella top ten, e l'unico artista al di fuori del genere rock 'n' roll).\nDopo aver iniziato con successo la carriera discografica nel 1960, la Streisand si avventur\u00f2 nel cinema alla fine del decennio. Ha recitato nel film acclamato dalla critica \"Funny Girl\", per il quale ha vinto l'Oscar alla miglior attrice (\"ex aequo\" con Katharine Hepburn) e il Golden Globe. Tra gli altri suoi film ricordiamo \"Il gufo e la gattina\", \"Come eravamo\" e \"\u00c8 nata una stella\", per il quale ha ricevuto l'Oscar alla migliore canzone e il Golden Globe per la migliore attrice in un film commedia o musicale. Con l'uscita di \"Yentl\" nel 1983, la Streisand \u00e8 diventata la prima donna a scrivere, produrre, dirigere e interpretare un film di un grande studio cinematografico. Il film ha vinto l'Oscar alla migliore colonna sonora e il Golden Globe per il miglior film commedia o musicale; la Streisand ha ricevuto il Golden Globe per il miglior regista, la prima donna a vincere quel premio.\nBiografia.\nNasce a Brooklyn, New York, quartiere dove abita per tutta la sua infanzia e adolescenza, in una famiglia ebrea. Suo padre, Emanuel \"Manny\" Streisand (1907-1943), professore di lettere e filosofia in un liceo, mor\u00ec quando aveva appena quindici mesi e il rapporto con il patrigno, dal quale la madre ebbe la sua sorellastra, Roslyn Kind, fu molto tormentato. Il conflitto genitoriale e la perdita del padre naturale ritorneranno come temi cardine in vari lavori cinematografici della futura artista (\"Yentl\", \"Pazza\", \"Il principe delle maree\", \"L'amore ha due facce\"). La madre, Diana \"Ida\" Rosen (1908-2002), era una cantante dilettante con una voce da soprano, che rinunci\u00f2 a sfondare per diventare segretaria scolastica. I suoi nonni paterni, Isaac Streisand (1878-1965) e Anna Kessler (1891-1973), emigrarono dalla Galizia, mentre i suoi nonni materni, Louis Rosen e Ida Friedland, emigrarono dalla Russia.\nCarriera musicale.\nSi esibisce per la prima volta nel 1960, in un bar gay del Greenwich Village a Manhattan, riscuotendo subito grande successo. Decide di abbreviare il suo nome in Barbra, pi\u00f9 distintivo. Nel 1962 firma per la Columbia Records e il suo primo album, \"The Barbra Streisand Album\", vinse nel 1963 due Grammy Award. Il suo successo continua e si ritrova nella top ten degli album pop di Billboard con tre album contemporaneamente, un risultato straordinario considerando che allora era in voga il rock and roll e spopolavano i Beatles. Fin dall'inizio si caratterizza per i tratti che daranno l'impronta alla sua carriera musicale: una voce potente e dal timbro singolare, un'intensit\u00e0 interpretativa e la predilezione per un repertorio poco conosciuto e talvolta \"oscuro\" (incide a decine le canzoni di Harold Arlen).\nNel 1962 debutta a Broadway con il musical di Harold Rome \"I Can Get It for You Wholesale\" e per la sua interpretazione del ruolo di Miss Marmelstein ottiene una candidatura al Tony Award alla miglior attrice non protagonista in un musical. Nel 1964 torna a Broadway per la seconda e ultima volta per interpretare Fanny Brice nel musical \"Funny Girl\" di Bob Merrill e Jule Styne; la performance fu un successo e la Streisand ottenne una nomination al Tony Award alla miglior attrice protagonista in un musical. Nel 1966 torn\u00f2 a recitare brevemente in \"Funny Girl\" nella prima produzione londinese del musical, ma la gravidanza la costrinse ad abbandonare prematuramente le repliche.\nLa televisione la corteggia e Barbra contraccambia: memorabile \u00e8 la sua partecipazione, a suon di duetti, allo show di Judy Garland, la sua cantante preferita, cos\u00ec come con grandi ascolti vennero accolti i suoi quattro \"speciali\", nel periodo 1965-1968, in onda sulla CBS (il primo \"My name is Barbra\", applaudito da fan e critica, le fece vincere l'Emmy ed \u00e8 considerato una pietra miliare nella storia della televisione americana).\nIn pi\u00f9 di 50 anni di carriera, Barbra Streisand incide oltre 60 album, quasi tutti con la Columbia Records. Mentre i suoi primi album sono considerati dalla critica un retaggio delle sue prime esperienze in nightclub e teatro, i suoi lavori degli anni settanta sono decisamente improntati nel genere pop: il successo di alcuni suoi indimenticati singoli l'ha resa tanto nota al pubblico che il critico musicale Stephen Holden, nel 1982, finisce per proclamarla la cantante statunitense pi\u00f9 influente nella storia della musica pop. Alcune famose canzoni che scalarono le classifiche di Billboard sono \"The Way We Were\" che nel 1974 arriva prima nella Billboard Hot 100 per tre settimane, \"Evergreen (Love Theme from A Star is born)\", \"No More Tears (Enough is Enough)\" (insieme a Donna Summer) e \"Woman in Love\".\nNel 1985 ritorna alle sue radici e pubblica \"The Broadway Album\" con Paulinho da Costa, David Foster, David Geffen, Sydney Pollack e Stevie Wonder all'armonica, inaspettato successo che mantenne la prima posizione per tre settimane nella Billboard 200 e le valse 4 dischi di platino. In Nuova Zelanda arriva primo, nel Regno Unito terzo con il disco d'oro ed ottavo nei Paesi Bassi, mentre in Canada guadagna 2 dischi di platino. Nei primi anni novanta la sua fama va leggermente scemando, ma la sua carriera musicale riprende il volo con un grande evento mediatico \"The Concert\", in occasione del Capodanno 1994, con il quale torna a cantare in pubblico dopo oltre due decenni di assenza dai palcoscenici.\nNel 1987 pubblica One Voice, album dal vivo registrato durante il concerto in una \"indimenticabile serata\" (come si legge nel DVD pubblicato nel 2006) nel giardino della sua casa a Malib\u00f9 il 6 settembre 1986 per la raccolta di fondi per i candidati democratici prima delle elezioni, con 500 invitati che contribuirono con 5000 (cinquemila) dollari a persona (come dice lei stessa durante il concerto). Nei primi vent'anni, One Voice ha raccolto pi\u00f9 di 7 milioni di dollari che sono stati devoluti attraverso la Fondazione Streisand ad attivit\u00e0 antinucleari, per la preservazione dell'ambiente, libert\u00e0 civili e diritti umani.\nNel 1995 riceve il Grammy award per la carriera e l'album \"Higher Ground\" (1997) segna uno strepitoso ed inaspettato successo commerciale, con oltre 6 milioni di copie vendute nel mondo. Saluta il nuovo millennio con un concerto di fine anno, \"Timeless\", a cui segue un tour negli Stati Uniti e in Australia. Il suo disco \"Guilty Pleasures\" risale al 2005, che fu premiato con il disco di platino, \u00e8 l'ideale seguito del capolavoro \"Guilty\" (1980) con Barry Gibb.\nNel 2002 pubblica \"Duets\", la sua prima raccolta di duetti, l'album vanta 18 collaborazioni con grandi artisti internazionali. Tra i tanti nomi, C\u00e9line Dion duettando nel brano, Tell Him del 1997, con Kim Carnes nel brano, Make no mistake (he's mine) del 1984. Tra i vari artisti, Bryan Adams, Ray Charles, Frank Sinatra, Josh Groban, Barry Gibb, Neil Diamond, Johnny Mathis, Kris Kristofferson, Don Johnson, Vince Gill, Michael Crawford, Harold Arlen, Judy Garland. Nel 2006 pubblica il DVD di One Voice, il concerto tenuto il 6 settembre 1986 nel giardino della sua casa a Malib\u00f9. Al 2007, le vendite dei suoi album la rendono la cantante di maggior successo negli Stati Uniti, ma questo record rischia di essere presto sorpassato da Madonna (che gi\u00e0 detiene il record mondiale).\nNel 2009 pubblica \"Love Is the Answer\", un album interamente prodotto da Diana Krall che debutta alla numero uno della classifica americana. Grazie a questo risultato, la Streisand \u00e8 l'unica artista ad avere almeno un album numero uno per 5 decenni consecutivi, infatti ha pubblicato album numeri uno rispettivamente negli anni sessanta, settanta, ottanta, novanta e duemila. La settimana successiva, l'album raggiunge la prima posizione anche nelle classifiche di vendita del Regno Unito. Nel dicembre 2010 il disco viene candidato al Grammy nella categoria \"Traditional Pop Vocal\", ma nel febbraio del 2011 non vincer\u00e0 il premio.\nNell'agosto 2011 esce il nuovo disco della Streisand: si intitola \"What matters most: Barbra Streisand sings the lyrics of Alan and Marilyn Bergman\". Il 9 ottobre 2012 inizia il tour della Streisand a Philadelphia. Nello stesso giorno viene anche distribuito il CD \"Release Me\", che contiene 11 brani, fra cui una canzone nuova composta per l'occasione (\"If It's Meant to Be\"). Il 24 febbraio del 2013 la Streisand canta alla cerimonia degli Oscar \"The Way We Were\" per commemorare il suo amico compositore Marvin Hamlisch, scomparso l'anno prima. La precedente esibizione dell'artista alla cerimonia degli Oscar risale al 1977, quando cant\u00f2 \"Evergreen\", che vinse l'oscar come migliore canzone scritta per un film.\nA fine novembre 2013 esce il pacchetto CD+DVD \"Back to Brooklyn\", che contiene lo spettacolo portato in tour negli Stati uniti nell'autunno 2012. A dicembre il DVD raggiunge il primo posto nella classifica dei DVD pi\u00f9 venduti. Il 16 settembre 2014 esce il disco \"Partners\".Nel maggio 2016, la Streisand ha annunciato un nuovo album dal titolo Movie partners sing Broadway che uscir\u00e0 ad agosto dopo una serie di concerti in varie citt\u00e0 come a Los Angeles e Las Vegas. Nel 2018 \u00e8 stato annunciato che la Streisand stava lavorando ad un nuovo album uscito il 2 novembre dello stesso anno, dal titolo Walls con il quale ha ricevuto anche una nomination al Grammy Award del 2020 come miglior album vocale pop tradizionale. Il 6 agosto 2021 esce un nuovo album, dal titolo Release me 2 che contiene brani inediti registrati dalla Streisand durante la sua carriera ma mai rilasciato prima d'ora.\nCarriera cinematografica.\nParallelamente alla carriera di cantante, si accompagn\u00f2 quella di attrice: Barbra Streisand recit\u00f2 in numerosi film, debuttando con grande fortuna nella versione cinematografica del musical \"Funny Girl\" (1968), per il quale fu insignita dell'Oscar alla miglior attrice (condiviso con Katharine Hepburn); alternando commedie (\"Il gufo e la gattina\", \"Ma pap\u00e0 ti manda sola?\" con Ryan O'Neal), a film drammatici (\"Voglio la libert\u00e0\") e musicali (\"Hello, Dolly!\"), conquist\u00f2 una seconda candidatura all'Oscar nel 1974 per il dramma \"Come eravamo\" di Sydney Pollack, con Robert Redford, e fu consacrata dal botteghino quale l'attrice di maggior successo commerciale degli anni settanta.\nChiuso un ciclo con il film \"Funny Lady\", che fu costretta ad interpretare per un vincolo contrattuale impostole da Ray Stark, Barbra decise di prendere in mano le redini del proprio destino ad Hollywood, rivestendo il ruolo di produttrice dei suoi film. Da quel momento in poi, da vera \"dea ex machina\" non reciter\u00e0 pi\u00f9 (con sole due eccezioni) in pellicole delle quali non avr\u00e0 il controllo completo, il che comporter\u00e0 una drastica diminuzione delle sue apparizioni sul grande schermo, a fronte di realizzazioni quasi tutte particolarmente personali ed intense; si noti come l'evoluzione di carriera di Barbra sia molto simile a quella dei colleghi (e amici) Warren Beatty e Robert Redford.\nIl primo progetto del nuovo corso fu il dramma musicale \"\u00c8 nata una stella\" del 1976, remake del capolavoro del 1954 con Judy Garland, che si rivel\u00f2 un enorme successo commerciale: la composizione della canzone \"Evergreen\" le fece conquistare un secondo Oscar, divenendo la prima donna a vincere l'Oscar per la migliore canzone, nonch\u00e9 la prima attrice a conquistare una seconda statuetta \"competitiva\" al di fuori delle categorie recitative.\nDopo aver riformato con Ryan O'Neal un'accoppiata vincente, dal punto di vista degli incassi, nella commedia sgangherata sul mondo della boxe \"Ma che sei tutta matta?\" (1979), giunse il tempo di realizzare il sogno di passare dietro la macchina da presa. Con i film \"Yentl\" (1983) e \"Il principe delle maree\" (1991), Barbra Streisand si ritrov\u00f2 contemporaneamente attrice, produttrice e regista: due film apprezzati dalla critica, tant'\u00e8 che entrambi ricevettero numerose nomination all'Oscar: il secondo, in particolare, era candidato all'Oscar al miglior film, al miglior attore protagonista, alla migliore attrice non protagonista, alla miglior sceneggiatura non originale, alla miglior fotografia, alla miglior scenografia e alla miglior colonna sonora, ma non ne vinse nessuno. Per entrambi i film fu coinvolta, caso pi\u00f9 unico che raro, in infuocate polemiche per la mancata candidatura all'Oscar quale miglior regista; in modo particolare, nel 1984 si sollev\u00f2 una feroce critica nei confronti della giuria, la quale fu accusata di aver volontariamente escluso la Streisand da ogni premio per il suo presunto comportamento compromettente. Lo stesso Steven Spielberg defin\u00ec \"Yentl\" un capolavoro.\nDopo una terza (e ultima) regia nel film \"L'amore ha due facce\" (1996), la sua prima commedia dopo oltre quindici anni, apparve in un ruolo stravagante e ironico come moglie di Dustin Hoffman in \"Mi presenti i tuoi?\", film di larghissimo successo commerciale, campione d'incassi del 2004, al fianco di Robert De Niro e Ben Stiller. Nel 2010 partecip\u00f2 al terzo capitolo della saga, intitolato \"Vi presento i nostri\" interpretando, come nel precedente, la madre del protagonista che ha uno show televisivo improntato sul sesso.\nA met\u00e0 gennaio del 2011 la stampa americana annunci\u00f2 che Barbra sarebbe stata protagonista insieme a Seth Rogen della commedia on the road \"Parto con mamma\", che racconta le vicende di un giovane inventore che porta sua madre in viaggio in varie localit\u00e0 americane per vendere i suoi prodotti ma anche con lo scopo segreto di riunire la donna con un suo amore di giovent\u00f9. La notizia sul film venne confermata nelle settimane seguenti. Il 2 maggio le riprese iniziarono a Los Angeles fino a met\u00e0 luglio.\n Il primo trailer del film venne diffuso online il 4 ottobre 2012. Il film fu distribuito nelle sale statunitensi in concomitanza con le festivit\u00e0 natalizie, il 19 dicembre 2012. In Italia usc\u00ec direttamente per il mercato home video il 19 giugno 2013. Le recensioni del film furono miste e gli incassi inferiori alle aspettative. All'inizio di febbraio 2013 l'incasso complessivo nelle sale americane ammont\u00f2 a poco pi\u00f9 di 36 milioni di dollari. Il film ricevette, durante l'edizione dei Razzie Awards 2012, una nomination come Peggior attrice per la Streisand.\nRiconoscimenti.\nLa carriera di Barbra Streisand \u00e8 costellata di premi e riconoscimenti: oltre ai due Oscar, seguono cinque Emmy Award, undici Golden Globe, dieci Grammy Award, un Tony Award, due Cable Ace award, l'American Film Institute's Lifetime Achievement Award, due David di Donatello (come migliore attrice straniera), pi\u00f9 una lunga serie di altre onorificenze minori. Conta una stella nella Hollywood Walk of Fame, al 6925 di Hollywood Boulevard.\nNel giugno 2007, durante il suo tour europeo, \u00e8 stata insignita a Parigi del titolo di Ufficiale della Legion d'onore dal neo-presidente della Repubblica francese Nicolas Sarkozy (che esclam\u00f2: \"Sei l'americana che amiamo!\"), mentre a Berlino, alla presenza del sindaco Klaus Wowereit, le \u00e8 stato concesso l'onore di firmare direttamente alla Waldb\u00fchne (lo stadio \"Palco nella foresta\" dove ha tenuto un concerto) il prestigioso \"Libro degli Ospiti\", per la prima volta nella storia portato al di fuori del Municipio.\nVita privata.\nLa Streisand \u00e8 stata sposata con l'attore Elliott Gould, da cui ha avuto un figlio, Jason (1967), divorziando per\u00f2 poco dopo. Per buona parte degli anni '70 \u00e8 stata legata sentimentalmente a Jon Peters. Dal 1998 \u00e8 sposata con l'attore James Brolin. Numerose sono state comunque le sue relazioni, tra i partner pi\u00f9 famosi Ryan O'Neal e Omar Sharif.\nRinomato \u00e8 il suo impegno politico, principale fonte di polemiche da parte dei suoi detrattori, che la contraddistingue come un'importante sostenitrice del Partito Democratico statunitense. Fin da adolescente, identifica Anna Magnani come una delle sue attrici preferite; ha espresso ammirazione per l'arte di Eleonora Duse e per le interpretazioni cinematografiche di Mariangela Melato e di Monica Vitti. Sempre dall'adolescenza, \u00e8 fan di Billie Holiday, prediletta tra tutte le cantanti dell'epoca d'oro del jazz."}
{"id": "323729", "revid": "486946", "url": "https://it.wikipedia.org/wiki?curid=323729", "title": "Star Trek II", "text": ""}
{"id": "323730", "revid": "486946", "url": "https://it.wikipedia.org/wiki?curid=323730", "title": "L'ira di Khan", "text": ""}
