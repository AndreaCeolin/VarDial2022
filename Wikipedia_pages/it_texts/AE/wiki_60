{"id": "323733", "revid": "1748167", "url": "https://it.wikipedia.org/wiki?curid=323733", "title": "Pamir", "text": "Il Pamir \u00e8 un elevato massiccio montuoso situato prevalentemente nella parte orientale del Tagikistan, ma anche nelle aree limitrofe di Afghanistan, Cina e Kirghizistan. Situato nel punto dove convergono vari sistemi orografici dell'Asia centrale e del Tibet, presenta tre cime principali che superano i 7000 metri, tra le quali il picco Ismail Samani (), generalmente considerato la sua cima pi\u00f9 alta, che hanno valso al massiccio l'appellativo di \u00abtetto del mondo\u00bb. Con il nome comune \"pamir\" (plurale \"pamiri\") si indicano anche un certo tipo di valli glaciali pi\u00f9 fertili delle montagne e degli altopiani circostanti, che sono generalmente caratterizzati da condizioni climatiche estreme, con precipitazioni molto scarse ed escursioni termiche considerevoli, in particolare nella parte orientale desertica del massiccio. Tuttavia, il Pamir \u00e8 una delle regioni che ospitano pi\u00f9 ghiacciai al di fuori dei poli, come il ghiacciaio Fed\u010denko, lungo 77 chilometri; di conseguenza esso \u00e8 attraversato da un gran numero di fiumi appartenenti ai bacini dell'Amu Darya ad ovest e del Tarim ad est e ospita centinaia di laghi. Nonostante l'estrema scarsit\u00e0 della flora che caratterizza l'ecoregione della tundra e deserto d'altitudine del Pamir, la fauna \u00e8 molto diversificata: tra le specie maggiormente degne di nota figura l'argali di Marco Polo, una specie endemica e in pericolo di estinzione.\nL'uomo frequenta la regione del Pamir da vari millenni: essa si trova infatti lungo uno degli itinerari secondari della via della seta, che nell'Antichit\u00e0 attraversava l'Asia centrale, ma solamente i Tagiki a partire dal II secolo e i Kirghisi a partire dal XVI vi si sono insediati permanentemente. Marco Polo, nel XIII secolo, fu il primo europeo a raccontare la sua traversata del Pamir. Tuttavia, furono ben pochi quelli che seguirono le sue orme, almeno fino alla met\u00e0 del XIX secolo, quando la zona venne esplorata e si trov\u00f2 al centro di un conflitto geopolitico, il cosiddetto \u00abGrande Gioco\u00bb, tra l'Impero russo a nord e l'India britannica a sud. Finita quest'epoca, il Pamir ripiomb\u00f2 nuovamente nell'oblio durante il XX secolo. Attualmente, \u00e8 abitato da varie popolazioni adattatesi a vivere in montagna: i Tagiki, ad ovest e a sud, e i Kirghisi, a nord e ad est. Questi ultimi, che si spostano con le loro greggi nei pochi \"pamiri\" fertili, conducono uno stile di vita semi-nomade e sono i custodi di una cultura ricca di tradizioni popolari.\nIl Pamir rimane tuttora una delle regioni pi\u00f9 isolate del mondo. Le infrastrutture sono poco sviluppate e la popolazione continua a dipendere dagli aiuti esterni. Anche il turismo, basato essenzialmente su alpinismo, trekking ed ecoturismo, stenta a svilupparsi, malgrado la presenza di numerose aree protette, tra le quali il parco nazionale del Pamir, il pi\u00f9 grande dell'Asia centrale.\nToponimo.\nIl monaco buddista Xu\u00e1nz\u00e0ng, verso il 640, fu il primo a parlare nei suoi scritti di \"Po-mi-lo\" o \"Pho-mi-lo\", l'altopiano del Pamir. Tale toponimo ricorda molto il kirghiso \"Pamil\", la parola usata per indicare una zona montuosa. Il termine venne ripreso, nella variante \"Pomi\", intorno alla met\u00e0 dell'VIII secolo, all'epoca della dinastia Tang. Xu\u00e1nz\u00e0ng situava questa regione al centro del \"Congling\" o \"Tsoung Ling\" (\u8471\u5dba), letteralmente le \u00abmontagne Cipolla\u00bb, una zona montuosa che si estendeva su una superficie pi\u00f9 grande di quella occupata dal Pamir vero e proprio.\nSecondo Eug\u00e8ne Burnouf, \"Pamer\", \"Pamere\" o \"Pamier\", le diverse grafie utilizzate da Marco Polo nel XII secolo e successivamente da Mountstuart Elphinstone e Alexander Burnes nel XIX secolo, deriverebbero dalla sincope del nome sanscrito \"Oupa-M\u00e9rou\", vale a dire il \u00abpaese vicino al Meru\u00bb, mentre la grafia \"Pamir\", comparsa per la prima volta nel 1543 sotto la penna del principe di Kashgar Mirza Haidar e ripresa in seguito da John Wood e Alexander von Humboldt, deriverebbe da \"Oupa-Mira\", cio\u00e8 il \u00abpaese intorno al lago\u00bb, con riferimento, secondo lo studioso, al lago Zorkul'.\nGottlieb Wilhelm Leitner rigetta questa teoria, appellandosi al fatto che gli abitanti che frequentano ogni anno i pascoli di questo altopiano parlano lingue turche, soprattutto kirghiso e ili turki, e designano indistintamente le vallate con il nome di \"pamiri\". Pertanto, \"p\u00e2\" potrebbe significare \u00abmontagna\u00bb e \u00abmira\u00bb indicherebbe una \u00abvasta regione\u00bb o un \u00abaltopiano\u00bb; secondo un'altra ipotesi, \"pan\" o \"pai\" vorrebbe dire \u00abpiede\u00bb o \u00abbase\u00bb e \"mir\" \u00abmontagna\u00bb, e \"pamir\" significherebbe quindi \u00abregione ai piedi della montagna\u00bb. I \"pamiri\" sarebbero sette od otto, ma secondo un'ipotesi alternativa la parola non designerebbe un tipo generico di valle, bens\u00ec una valle in particolare, quella del lago Zorkul'. Per estensione, il nome comune \"pamir\" sarebbe poi andato ad indicare l'intera regione. Un'etimologia alternativa, tuttavia poco plausibile, farebbe derivare il nome da \"Pa-i-michr\", cio\u00e8 \u00abfondamenta del sole\u00bb in lingua uzbeca, che alcuni studiosi hanno interpretato come \u00abpiedi di Mitra\u00bb, l'equivalente del dio del sole nella mitologia indo-iraniana.\nL'altitudine del massiccio gli ha valso localmente, secondo Wood, l'appellativo di \"Bam-i-dunya\", il \u00abtetto del mondo\u00bb, in lingua wakhi o kirghisa, nome forse derivato da \"pay-i-mehr\", divenuto \"Bamyar\" in persiano. Qualunque sia stata la sua origine, l'espressione divenne comune in et\u00e0 vittoriana. Thomas Edward Gordon, nel 1876, scrisse:\nL'espressione comparve in seguito negli scritti di Guillaume Capus del 1890, nell'undicesima edizione dell\"Encyclop\u00e6dia Britannica\" del 1911, nella \"Brockhaus Enzyklop\u00e4die\" del 1929 e ancora nella \"Columbia Encyclopedia\" del 1942.\nNelle lingue locali i monti Pamir vengono chiamati \u041a\u04ef\u04b3\u04b3\u043e\u0438 \u041f\u043e\u043c\u0438\u0440 (\"K\u016bhhoi Pomir\") in tagico, \u041f\u0430\u043c\u0438\u0440 \u0442\u043e\u043e\u043b\u043e\u0440\u0443 (\"Pamir tooloru\") in kirghiso, \u0631\u0634\u062a\u0647 \u06a9\u0648\u0647\u200c\u0647\u0627\u06cc \u067e\u0627\u0645\u06cc\u0631 (\"recht\u00e9 kouh-h\u00e2y\u00e9 p\u00e2mir\") in persiano, \u062f \u067e\u0627\u0645\u064a\u0631 \u063a\u0631\u0648\u0646\u0647 in pashtu, \u067e\u0627\u0645\u0649\u0631 \u0626\u06d0\u06af\u0649\u0632\u0644\u0649\u0643\u0649 in uiguro, \u067e\u0627\u0645\u06cc\u0631 \u06a9\u0648\u0647\u0633\u062a\u0627\u0646 (\"p\u0101m\u012br k\u016bhist\u0101n\") in urdu, \u092a\u093e\u092e\u0940\u0930 \u092a\u0930\u094d\u0935\u0924\u092e\u093e\u0932\u093e (\"p\u0101m\u012bra parvatam\u0101l\u0101\") in hindi e \u5e15\u7c73\u5c14\u9ad8\u539f (\"P\u00e0m\u01d0'\u011br G\u0101oyu\u00e1n\") in cinese.\nGeografia.\nLocalizzazione.\nSituate in Asia centrale, le montagne del Pamir costituiscono un nodo orografico nel punto dove si congiungono il Tien Shan a nord, il Kunlun ad est, il Karakoram a sud e l'Hindu Kush a sud-ovest. Ricadono per lo pi\u00f9 nella provincia autonoma del Gorno-Badakhshan, che occupano interamente. Questa \u00e8 situata nella parte orientale del Tagikistan e raggruppa sette rajon, Darvoz, Vanj, Rushon, Shughnon, Roshtqal'a, Ishkoshim e Murghob, ai quali si aggiunge la citt\u00e0 di Choru\u01e7, capitale della provincia autonoma. Piccole parti della catena montuosa si trovano anche nella provincia di Nohiyaho\u2018i tobe\u2018i jumhur\u00ee, nell'oblast' di Osh nel sud del Kirghizistan, nella provincia del Badakhshan nel nord-est dell'Afghanistan e nella regione autonoma dello Xinjiang in Cina. Il loro confine meridionale \u00e8 delimitato dal corridoio del Wakhan, dove scorre il Wakhan Darya, ramo sorgentifero del Pjand\u017e, mentre il loro confine settentrionale \u00e8 costituito dalla vasta depressione della valle di Alaj, dove scorre il Kyzylsu, corso superiore del Vach\u0161. La loro frontiera orientale, con il Kunlun, \u00e8 pi\u00f9 controversa: alcuni la fanno passare a livello della larga faglia dove oggi corre la strada del Karakorum; altri la situano 150-200 chilometri pi\u00f9 ad est. Il loro confine occidentale \u00e8 piuttosto vago, in quanto il rilievo diminuisce gradualmente di altitudine. A tale riguardo la \"Grande enciclopedia sovietica\" afferma:\nTopografia.\nGeomorfologia.\nIl Pamir si estende per circa 500 chilometri da est ad ovest e 300 chilometri da nord a sud. Nonostante la sua complessa struttura, \u00e8 possibile distinguere in esso due grandi settori: una parte occidentale, costituita dalla regione del Badakhshan, con montagne impervie e valli profonde e anguste, percorse da torrenti e costellate da piccoli villaggi verdeggianti arroccati su conoidi di deiezione e terrazze alluvionali; e una parte orientale, caratterizzata da elevati altopiani isolati e desertici compresi tra 3500 e 4500 metri di altitudine formati da depositi mobili alluvionali e morenici e sovrastati da cime relativamente poco elevate. Il confine tra queste due parti viene tradizionalmente fatto passare lungo la cresta di Zulumart e i passi di Pereval Pshart e Pereval Kara-Bulak.\nAl centro del massiccio si trova la catena dell'Accademia delle Scienze, che si estende per 175 chilometri e culmina a 7495 metri con il picco Ismail Samani, chiamato precedentemente picco Stalin dal 1932 al 1962 e picco del Comunismo dal 1962 al 1998; qui si innalza anche il picco Kor\u017eenevskaja, alto 7105 metri, spesso considerato come la terza cima pi\u00f9 alta del Pamir. A nord-est si trova la catena del Trans-Alaj, che si estende da est ad ovest, parallelamente alla valle di Alaj e ai monti Alaj che si trovano lungo l'altro lato della valle. Questa raggiunge i 7134 metri con il picco Lenin, gi\u00e0 picco Kaufmann dalla sua scoperta nel 1871 al 1928 e noto ufficialmente come picco Abu Ali ibn Sina dal 2006 in Tagikistan e talvolta, impropriamente, picco Achyk-Tash in Kirghizistan, dal nome di un altopiano e di un campo base che vi sorge a 3600 metri di quota. Il versante occidentale della catena dell'Accademia delle Scienze digrada improvvisamente e si prolunga in una regione pedemontana comprendente, da nord a sud, la catena di Pietro il Grande (picco Mosca, 6785 m), i monti del Darvaz (picco Arnavad, 5992 m), del Van\u010d e dello Jazgulem (picco dell'Indipendenza, noto come picco della Rivoluzione fino al 2006, 6974 m). A sud, i monti di Ru\u0161an (picco Patkhor, 6083 m), Shughnon (picco Skalisty, 5707 m), Roshtqal'a (5321 m) e \u0160achdara o Ishkoshim (picco Karl Marx, 6726 m) sono separati da profonde gole orientate tutte da est ad ovest e frequentemente colmate dalle frane provocate dai terremoti. Ad essi segue ad est un altopiano dal quale emergono soprattutto i Muzkol (picco dell'Ufficiale Sovietico, 6233 m), i monti dell'Ali\u010dur settentrionali (5617 m) e meridionali (picco Kyzyldangi, 5704 m) e i monti del Wakhan o Selsela-Koh-i-W\u0101kh\u0101n (6421 m), tra i quali si trovano numerosi laghi, come il Karakul' a 3900 metri di quota. Infine, i monti del Sarykol, soprannominati \u00abPamir cinese\u00bb nonostante si trovino lungo la frontiera con il Tagikistan, chiudono da nord a sud gli altopiani del Pamir ai confini orientali del massiccio e culminano con il picco Lyavirdyr a 6351 metri di altezza, proprio di fronte al Kongur e al Muztagata. Questi ultimi appartengono ad una catena montuosa indicata talvolta con il nome di monti di Kashgar (o Kandar), talvolta inclusa nel Pamir, ma generalmente considerata come un prolungamento settentrionale del Kunlun, in quanto una larga faglia la separa dal Pamir propriamente detto.\nI \"pamiri\", fertili valli glaciali chiuse da morene e irrigate naturalmente, ma percorse solamente dai nomadi kirghisi, vengono tradizionalmente considerati sette od otto. Il Pamir Taghdumbash, soprannominato il \u00abCapo supremo delle montagne\u00bb o il \u00abpamir della sommit\u00e0 della montagna\u00bb, \u00e8 situato tra i monti del Sarykol a nord e il passo Kilik (4827 m) a sud, nel sud-ovest dello xian autonomo tagiko di Tashkurgan, in Cina. \u00c8 chiuso ad ovest dal passo Wakhjir (4923 m), che lo separa dalla parte a monte della valle del Wakhan Darya. Esso corre verso est prima di curvare verso nord fino a Tashkurgan, a circa 3000 metri di altitudine, per una distanza di un centinaio di chilometri. \u00c8 l'unico \"pamir\" appartenente al bacino del Tarim ed \u00e8 abitato da Kirghisi, Sarikoli e Wakhi. Il Pamir Wakhan si trova all'estremit\u00e0 orientale del corridoio del Wakhan, in Afghanistan, a nord del Karakoram, a monte della localit\u00e0 di Baza'i Gonbad. Corre per una trentina di chilometri in direzione ovest/nord-ovest ed \u00e8 il pi\u00f9 angusto tra tutti i \"pamiri\", pur offrendo ricchi pascoli. Il Pamir Khord o Pamir Kitshik, meglio conosciuto con il nome di Piccolo Pamir, si estende tra i Selsela-Koh-i-W\u0101kh\u0101n a nord e il Karakoram a sud, tra il lago Chaqmaqtin e il villaggio di Sarhadd, nella parte centrale del corridoio del Wakhan. \u00c8 collegato a nord-est con la valle dell'Oksu e corre verso sud/sud-ovest per un centinaio di chilometri. Il Pamir Kalan o Pamir Tshong, meglio conosciuto come Grande Pamir, \u00e8, come indica il nome, il pi\u00f9 lungo e pi\u00f9 largo tra tutti i \"pamiri\". \u00c8 una valle che si estende per circa 130 chilometri dal lago Zorkul' verso sud/sud-ovest, tra i monti dell'Ali\u010dur meridionali a sud e i Selsela-Koh-i-W\u0101kh\u0101n a nord, ed accoglie il corso del fiume Pamir. Un po' pi\u00f9 a nord, il Pamir Ali\u010dur si estende tra le catene settentrionale e meridionale dei monti omonimi; ospita i laghi Yashilkul, Bulun-Kul e Sasyk-Kul e prosegue verso ovest attraverso i monti Shughnon. Pi\u00f9 a nord ancora, il Pamir Sarez (il \u00abpamir della pista gialla\u00bb) \u00e8 incassato tra i monti dell'Ali\u010dur settentrionali e Muzkol, intorno al lago Sarez. Nonostante figuri su numerose carte e sia stato segnalato dagli esploratori, la sua esistenza \u00e8 stata messa in dubbio da Ney Elias, in quanto, afferma, esso non possiede nessuna delle caratteristiche principali di un \"pamir\" a causa del fatto di essere troppo incassato. Francis Younghusband segnala che una piccola valle fertile di una quindicina di chilometri di lunghezza si trovi pi\u00f9 ad est, nei dintorni di Murghob, e che la sua posizione sia stata male indicata sulle carte. Il Pamir Rangkul (il \u00abpamir del lago colorato\u00bb) corre per quaranta chilometri di lunghezza intorno al lago omonimo, mentre il Pamir Khargosh (o \"Kargush\u00ee\", il \u00abpamir del coniglio\u00bb) corre per trenta chilometri a sud e ad est del lago Karakul'; la loro esistenza \u00e8 tuttavia messa in dubbio da alcuni studiosi. Numerose altre valli della regione potrebbero rivendicare la qualifica di \"pamir\", ma le differenze geomorfologiche e le tradizioni locali non li riconoscono come tali.\nSuddivisioni principali.\nLa tabella seguente elenca le principali catene che compongono il Pamir per altitudine decrescente. I monti di Kashgar, in grigio, sono considerati sia come una catena periferica del Pamir che come parte integrante del Kunlun.\nCime principali.\nEcco di seguito un elenco delle principali vette del Pamir per ordine di altitudine. Le cime in grigio fanno parte dei monti di Kashgar, considerati sia come una catena periferica del Pamir che come parte integrante del Kunlun.\nIdrografia.\nLa stragrande maggioranza dei fiumi che attraversano il Pamir appartiene al bacino dell'Amu Darya. Il pi\u00f9 importante tra questi \u00e8 il Pjand\u017e, che nasce dalla confluenza tra il Pamir e il Wakhan Darya e delimita i confini meridionali e sud-occidentali del massiccio, e allo stesso tempo segna il confine tra il Tagikistan e l'Afghanistan. Tra i suoi affluenti di destra vi sono il Gunt, che confluisce in esso nella citt\u00e0 di Choru\u01e7 e a sua volta raccoglie le acque dello \u0160achdara all'ingresso dell'agglomerato; il Bartang, chiamato Oksu nel suo corso superiore e Murghab (che significa \u00abl'acqua vicino alla quale nidificano gli uccelli\u00bb) nel suo corso medio, che nasce a poche centinaia di metri dalle sorgenti del Pjand\u017e e attraversa letteralmente il Pamir da est ad ovest per diverse centinaia di chilometri prima di confluire nel Pjand\u017e; lo Jazgulem e il Van\u010d. Segnando il confine settentrionale del Pamir con i nomi prima di Kyzylsu poi di Surchob, anche il Vach\u0161 confluisce da destra nel Pjand\u017e molto ad ovest del massiccio, ai confini sud-occidentali del Tagikistan, per formare l'Amu Darya. Il Muksu e l'Obichingou sono due affluenti di sinistra del Surchob che drenano la catena di Pietro il Grande e i monti del Darvaz. Altri fiumi alimentano il lago endoreico di Karakul', tra cui il Karad\u017eilga e il Muzkol. La parte occidentale dei monti del Sarykol appartiene al bacino del Tarim. In tutto sono circa 173 i fiumi che percorrono il massiccio, ai quali vanno aggiunte pi\u00f9 di 200 sorgenti minerali, un terzo delle quali sono calde.\nA seconda delle fonti, nel Pamir vi sono tra 846, per una superficie complessiva di 1343 chilometri quadrati, e 1449 laghi. Oltre al lago Karakul', che si estende per 38.000 ettari in un cratere da impatto vecchio di 25 milioni di anni nel nord-est del Pamir, dalle acque particolarmente basiche, con un pH compreso tra 7,3 e 8,0, vi sono i laghi gemelli Rangkul e Shorkul sul versante occidentale dei monti del Sarykol e il lago Zorkul', formato da una morena, tra i monti dell'Ali\u010dur meridionali e Wakhan. Il lago Turumtaikul, 4260 metri di quota, \u00e8 il pi\u00f9 elevato. Al centro del massiccio, i laghi Yashilkul (il \u00ablago verde\u00bb) e Sarez sono stati creati dalle frane. Il secondo, conseguenza del terremoto del 1911, si \u00e8 formato spontaneamente a seguito dello sbarramento del corso del fiume Bartang da parte della barriera di Usoi, la pi\u00f9 alta del mondo. Si estende per una lunghezza di sessanta chilometri e ha una profondit\u00e0 massima di 500 metri. Esso continua a innalzarsi al ritmo di venti centimetri all'anno, facendo temere per la tenuta dello sbarramento e la distruzione potenziale di 32 villaggi situati immediatamente a valle, ai quali si aggiungerebbero disagi a cinque milioni di persone che vivono nel bacino dell'Amu Darya. Alcuni laghi congelano da novembre fino a maggio e a met\u00e0 dell'inverno possono essere ricoperti perfino da un metro di ghiaccio.\nIl Pamir \u00e8 percorso da 3000 ghiacciai che ricoprono una superficie totale di 8400 chilometri quadrati secondo dati degli anni '70 o da 13.000 ghiacciai che coprono in tutto 12.000 chilometri quadrati secondo dati pi\u00f9 recenti risalenti al 1990, ma che tengono conto dei confini geografici pi\u00f9 estesi del massiccio. Essi contribuiscono a rifornire di acqua 60 milioni di persone in Tagikistan, Afghanistan, Uzbekistan, Turkmenistan e Xinjiang. Tra questi, nella catena dell'Accademia delle Scienze, si trova il ghiacciaio Fed\u010denko, il pi\u00f9 lungo dell'ex URSS e il pi\u00f9 lungo ghiacciaio al di fuori delle regioni polari con i suoi 77 chilometri. All'inizio degli anni '60 conteneva 200 milioni di metri cubi di ghiaccio, che si formava grazie agli ingenti accumuli di neve. Sulla catena di Pietro il Grande, sui monti del Darvaz, del Van\u010d e dello Jazgulem si trovano i ghiacciai Grumm-Grzhimailo, lungo 36 chilometri, Garmo, 27 chilometri, Surgan, 24 chilometri, dell'Istituto Geografico, 21 chilometri, e Fortambek, 20 chilometri. Il pi\u00f9 lungo ghiacciaio del Trans-Alaj \u00e8 il ghiacciaio del Grande Saukdara, lungo 25 chilometri, mentre il ghiacciaio Lenin avanza anche alla velocit\u00e0 di cento metri al giorno e talvolta penetra anche per diversi chilometri nelle valli. Queste accelerazioni sono state osservate e studiate anche nei ghiacciai Medvezhy (letteralmente \u00abghiacciaio dell'Orso\u00bb) e Bivatchny (letteralmente \u00abghiacciaio del Bivacco\u00bb) e non sono una conseguenza dell'aumento del loro volume, bens\u00ec del loro scioglimento insolito, in quanto il ghiaccio sembra non avere pi\u00f9 la stessa resistenza che aveva prima. Anche sui monti di Ru\u0161an e sui monti dell'Ali\u010dur settentrionali si trovano ghiacciai degni di nota. Tuttavia, l'area oggi occupata dai ghiacciai \u00e8 nettamente inferiore a quella che ricoprivano durante l'ultima glaciazione, quando formavano una calotta glaciale che si estendeva fino all'Hindu Kush e all'altopiano tibetano. A causa del cambiamento climatico, la ritirata dei ghiacciai ha subito un'accelerazione generale negli ultimi cinquant'anni, ma essa ha influenzato solamente il 3-5% della parte centrale e orientale del massiccio rispetto al 15% di quella occidentale. Il ghiacciaio Fed\u010denko si \u00e8 ritirato di oltre 1000 metri tra il 1920 e il 2000, dei quali ben 750 dal 1958, e ha perso 2 chilometri quadrati di superficie tra la stessa data e il 2009. Nel corso degli ultimi dieci-venti anni la portata dei fiumi \u00e8 aumentata del 2% a causa dello scioglimento dei ghiacciai e dell'aumento delle precipitazioni.\nGeologia.\nDurante il Carbonifero, la Pangea stava continuando la sua formazione e l'oceano Paleotetide si chiuse. Si verificarono pertanto alcune collisioni continentali, che portarono all'orogenesi ercinica che dette origine al sistema del Kunlun e alla parte settentrionale del Pamir. Localmente si and\u00f2 creando una zona di subduzione. Allo stesso tempo, la placca cimmeriana si stacc\u00f2 dal Gondwana a sud, consentendo l'apertura del rift della Neotetide nel corso del Permiano. I micro-continenti cimmeriani continuarono ad andare alla deriva verso nord e iniziarono a scorrere sotto la Laurasia. La Paleotetide scomparve completamente nel Triassico e lo sviluppo delle parti centrali e poi meridionali del Pamir ebbe termine nel Giurassico. Nel Cretaceo, la placca indiana si stacc\u00f2 dalla placca africana e inizi\u00f2 a migrare verso nord, mentre la Tetide, a sua volta, si richiuse in una nuova zona di subduzione durante l'orogenesi alpina che dette origine anche al Karakoram. Quando il subcontinente indiano entr\u00f2 in contatto con la placca eurasiatica, dando origine all'Himalaya durante l'Eocene, si esercitarono nuove forze di compressione verso nord sulle parti centrali e meridionali del Pamir. Queste deformazioni e il conseguente sollevamento proseguono tuttora.\nA causa di questa storia geologica, il Pamir \u00e8 attraversato da un'importante rete di faglie disposte in archi di cerchio rivolti verso nord che delimitano differenti domini petrologici. Il margine settentrionale del massiccio, corrispondente al versante nord della catena del Trans-Alaj, \u00e8 costituito da conglomerati, arenarie, scisti argillosi, calcari e rocce vulcaniche risalenti ad un'epoca compresa tra la fine del Permiano e il Cenozoico, che sono stati intensamente deformati e sollevati a partire dalla met\u00e0 dell'Oligocene. La parte settentrionale del massiccio corrisponde alla complessa anticlinale che si estende dal versante meridionale della catena del Trans-Alaj alla grande faglia di Vanj-Akbaital a sud. Essa \u00e8 essenzialmente correlata all'orogenesi ercinica del Permiano, sebbene sia stata influenzata anche dagli eventi geologici del Mesozoico-Cenozoico. La sua composizione spazia dagli scisti metamorfici della fine del Precambriano ai marmi, alle arenarie, alle argille e alle crete, ma anche alle rocce vulcaniche, del Paleozoico e alle intrusioni di granitoidi del periodo che va dal Triassico al Giurassico medio. Una sottile zona di transizione composta da una cintura di ofioliti testimonia l'obduzione di una porzione di litosfera oceanica a livello della faglia di Vanj-Akbaital. A sud, la parte centrale del Pamir \u00e8 ricoperta da una vasta falda di ricoprimento formata da sedimenti del Paleozoico e del Mesozoico depositatisi sulla piattaforma continentale dell'antica Tetide, con tracce di rocce vulcaniche del Miocene. Queste rocce sono state fortemente deformate dall'orogenesi alpina del Cenozoico. Alcune finestre presentano degli scisti sottoposti a leggero metamorfismo della fine del Precambriano e delle alternanze di strati sedimentari, principalmente marini, ma anche di bauxiti di origine vulcanica, del periodo che va dalla met\u00e0 del Paleozoico al Cretaceo superiore. Queste rocce autoctone hanno subito intrusioni di granitoidi del Paleogene e del Neogene che potrebbero aver favorito un metamorfismo locale. La regione dei monti di Ru\u0161an e del passo di Pereval Pshart \u00e8 costituita da strati terrigeni del Paleozoico superiore, inclinati e dislocati verso il nord. Essi contengono diabase e spilite, ma anche intrusioni di granitoidi risalenti al periodo compreso tra Giurassico ed Eocene, correlate all'orogenesi alpina. La regione \u00e8 geologicamente simile alla parte sud-orientale del massiccio, un vasto e complesso sinclinorio, anch'esso composto da spessi depositi marini terrigeni e da inclusioni di granitoidi, a cui si aggiungono dei flysch del Triassico e del Giurassico e delle arenarie, dei conglomerati e dei tufi del periodo che va dal Cretaceo al Miocene. Infine, la parte sud-occidentale del massiccio, isolata dalla faglia di Hunt-Ali\u010dur, \u00e8 costituita da scisti, gneiss e marmi del Precambriano che sono stati poco interessati dalle fasi orogeniche successive, con l'eccezione, ancora una volta, di inclusioni di granitoidi del Cretaceo e del periodo compreso tra Oligocene e Neogene.\nL'emissione di magma in superficie e il metamorfismo hanno favorito la comparsa di cristalli, metalli rari, mercurio, boro, fluorite, calcite, lazurite, spinello e oro. Scoperta nel 1876 in forma non gemmifera sul Vesuvio da Alfred Des Cloizeaux, la clinohumite fu scoperta qui in depositi sfruttabili per la prima volta nel 1983, fino alla scoperta nel 2000 di un secondo giacimento nel distretto dolgano-nenec del Tajmyr in Siberia e nel 2005 di un terzo sui monti Mahenge in Tanzania.\nLa formazione dei \"pamiri\", nella parte occidentale del massiccio, ebbe inizio nel Miocene sotto un regime continentale e per effetto dell'erosione fluviale, partendo dal margine e poi estendendosi verso est. Di conseguenza, le valli sono fortemente incassate ad ovest, meno profonde al centro del Pamir e praticamente assenti nella parte orientale. Il Pamir si \u00e8 innalzato ad un ritmo medio di 2,5-3 millimetri all'anno nel corso degli ultimi milioni di anni. Questa dinamica continua tuttora con valori che raggiungono i 15 millimetri all'anno sulla catena di Pietro il Grande. Talvolta questa viene indicata come la zona pi\u00f9 sismica al mondo, dove sono stati registrati due terremoti di magnitudine superiore a 7 nella prima met\u00e0 del XX secolo, a Sarez nel 1911 e a Khait nel 1949, entrambi accompagnati da grandi frane.\nClima.\nLa parte occidentale del Pamir \u00e8 sottoposta ad un clima continentale, con estati temperate e secche e inverni lunghi e freddi. La parte orientale \u00e8 invece caratterizzata da un clima arido, con un tasso di umidit\u00e0 talvolta inferiore al 10%, o talvolta glaciale, soggetta a un intenso soleggiamento e spazzata da venti violenti. La regione del Pamir \u00e8 situata nella zona subtropicale; durante l'estate, nei cieli sovrastanti, si trovano masse d'aria tropicali, mentre a partire da ottobre inizia a formarsi una depressione sulla parte occidentale del massiccio, che dura fino ad aprile e apporta precipitazioni sulle regioni pedemontane occidentali e trattiene le masse d'aria fredda ad est.\nIn tutto il massiccio, le temperature medie annue variano tra 0 e -8\u00a0\u00b0C e quelle estive tra 2 e 10\u00a0\u00b0C. Ad est in particolare, la temperatura media di gennaio \u00e8 di -17,8\u00a0\u00b0C a 3600 metri di altitudine e scende frequentemente fino a -50\u00a0\u00b0C in inverno. Presso il lago Bulun-Kul, a 4000 metri di quota, \u00e8 stata registrata una temperatura di -63\u00a0\u00b0C, un record nazionale per il Tagikistan. Di conseguenza, \u00e8 presente uno strato di permafrost nelle valli del fiume Murghab od Oksu e nella depressione del lago Karakul', dove pu\u00f2 raggiungere uno spessore compreso tra 80 centimetri e un metro. In estate, l'escursione termica \u00e8 talvolta superiore a 25\u00a0\u00b0C, con gelate notturne e temperature che di giorno superano raramente i 20\u00a0\u00b0C. La temperatura media di luglio \u00e8 di 13,9\u00a0\u00b0C a 3640 metri di altitudine e di appena 8,2\u00a0\u00b0C intorno al lago Karakul' a 3960 metri. I record di escursione termica nell'arco di 24 ore raggiungono i 60\u00a0\u00b0C. Ad ovest, a 2160 metri di altitudine, la temperatura media \u00e8 di -7,4\u00a0\u00b0C a gennaio e di 22,5\u00a0\u00b0C a luglio. Le temperature sono superiori a 5\u00a0\u00b0C per 223 giorni a Choru\u01e7 e per soli 140 giorni a Murghob.\nLa parte occidentale del massiccio riceve generalmente da 90 a 260 millimetri di precipitazioni all'anno, con un picco in marzo e aprile e un minimo in estate, mentre questi valori sono compresi tra 60 e 120 millimetri nella parte orientale, con un massimo leggermente influenzato dal monsone in maggio e giugno e un minimo in agosto. Pertanto, tra luglio e settembre, il lago Kara-Kul riceve in media 4,8 millimetri di precipitazioni. Nella regione periferica del massiccio, Garm, lungo il corso medio del Vach\u0161, a 1800 metri di altitudine a nord della catena di Pietro il Grande, riceve 700 millimetri di pioggia all'anno, mentre a circa 3000 metri di altitudine le precipitazioni possono raggiungere localmente i 1000 millimetri nell'ovest del Pamir. Queste si traducono sulle cime dei monti in importanti quantit\u00e0 di neve, tanto che la stazione meteorologica permanente del ghiacciaio Fed\u010denko, a 4169 metri di altitudine, registra frequentemente cumuli di neve spessi venticinque metri. Per questo motivo, e grazie ai numerosi giorni di nebbia o di nuvole basse che limitano la sublimazione della neve, il limite delle nevi eterne, situato ad esempio a 4800 metri di altitudine nelle zone pedemontane occidentali e a 5500 metri nella catena dell'Accademia delle Scienze, \u00e8 il pi\u00f9 elevato al mondo. Vladimir Ratzek riferisce di aver visto una valanga vaporizzarsi prima ancora di cadere a terra e, dopo una forte nevicata, un suolo diventare nuovamente asciutto per sublimazione in appena due ore in seguito alla ricomparsa del sole.\nFlora e fauna.\nIl massiccio, situato in Asia centrale, fa parte dell'ecozona paleartica e costituisce una distinta ecoregione, denominata \u00abtundra e deserto d'altitudine del Pamir\u00bb, appartenente al bioma delle praterie e boscaglie di montagna. Malgrado le condizioni climatiche estreme, il massiccio ospita una fauna variegata, mentre la flora \u00e8 pi\u00f9 povera.\nFlora.\nLe precipitazioni annue consentono lo sviluppo di prati, ma non di alberi. Una cintura forestale \u00e8 presente quasi esclusivamente nella zona pedemontana occidentale del massiccio, sul versante ovest delle montagne, tra 1500 e 2800 metri di altitudine. Essa \u00e8 costituita da aceri, noci, susini e meli selvatici, ginepri, rododendri e betulle; nessun pino o abete rosso \u00e8 presente allo stato spontaneo. Lungo i fiumi, salici, alaterni, pioppi, betulle e biancospini formano dei boschetti (noti localmente come \"tugai\"). Il piano alpino si incontra tra 2700 e 3500 metri; esso, pur presentando alcuni arbusti sparsi, spesso sotto forma nana, specialmente ginepri della specie \"Juniperus pseudosabina\" che resistono bene all'altitudine, \u00e8 dominato dai prati alpini. Vi si trovano \"Saponaria griffithiana\", \"Arabis kokanika\", \"Christolea pamirica\", \"Didymophysa fedtschenkoana\", \"Rosularia radicosa\", \"Astragalus ophiocarpus\", \"Braya scharnhorstii\", \"Oxytropis bella\", \"Astragalus alitschuri\", \"Rhamnus minuta\", \"Hackelia testimudi\" o \"Cousinia rava\". Esso lascia il posto, fino a 4400 metri di altitudine, al piano alpino e alle sue erbe rase con prevalenza di festuche e specie del genere \"Stipa\". Per sopravvivere al di sopra dei 3800 metri, le piante devono possedere delle capacit\u00e0 psicrofile. Oltre i 4500 metri si trova il piano nivale, con vegetazione nana scarsa o addirittura assente.\nNella parte orientale del massiccio, il paesaggio dominante \u00e8 desertico e roccioso. Alle altitudini pi\u00f9 basse si sviluppano delle specie alofile come la salicornia (\"Salicornia\"), \"Saussurea salsa\" e \"Polygonum sibiricum\". Nelle rare vallate umide, le ciperacee, le scrofulariacee e le rosacee formano dei prati. Nelle steppe aperte intermedie, la flora \u00e8 generalmente costituita da piante succulente e da piante a cuscino dei generi \"Acantholimon\" e \"Oxytropis\"; il tanaceto comune (\"Tanacetum vulgare\") \u00e8 anch'esso presente, proprio come l'assenzio (\"Artemisia absinthium\"), l'astragalo (\"Astragalus\") e l'aglio (\"Allium\"). Alcune specie di iris e di fienarola crescono nelle steppe di erbe rase di altitudine. Le altre piante presenti in questa parte del massiccio sono di influenza tibetana: \"Krascheninnikovia ceratoides\", \"Eurotia prostrata\", \"Acantholimon diapensioides\", \"Tanacetum gracile\", \"T. xylorhizum\", \"T. tibeticum\", \"Carex pseudofoetida\", \"Kobresia\" sp., \"Juncus thomsonii\", \"Thylacospermum caespitosum\", \"Christolea crassifolia\", \"Oxytropis chiliophylla\", \"Nepeta longibracteata\", \"Dracocephalum heterophyllum\" e \"Pedicularis cheilanthifolia\".\nAlcuni laghi ospitano macrofite - \"Potamogeton\", \"Chara\", \"Ceratophyllum\", \"Myriophyllum\" - e diatomee.\nFauna.\nTra i mammiferi ricordiamo lo stambecco siberiano (\"Capra sibirica\"), noto localmente come \"yanghir\", il lupo (\"Canis lupus\"), la volpe rossa (\"Vulpes vulpes\"), la lince (\"Lynx lynx\"), il gatto di Pallas (\"Otocolobus manul\"), la faina (\"Martes foina\"), la donnola di montagna (\"Mustela altaica\"), l'ermellino (\"M. erminea\"), la lepre di Tolai (\"Lepus tolai\"), l'orso isabellino (\"Ursus arctos isabellinus\"), il markhor (\"Capra falconeri\"), noto localmente come \"kiik\", e il leopardo delle nevi (\"Panthera uncia\") nella parte occidentale e la marmotta dalla coda lunga (\"Marmota caudata\"), la lepre lanosa (\"Lepus oiostolus\"), il pika orecchiuto (\"Ochotona macrotis\"), lo yak (\"Bos grunniens\"), l'argali di Marco Polo (\"Ovis ammon polii\", sottospecie endemica del Pamir), noto localmente come \"ar-khar\", nella parte orientale. Il leopardo delle nevi e l'argali di Marco Polo sono in pericolo di estinzione. Tra gli altri mammiferi carnivori presenti figurano lo sciacallo dorato (\"Canis aureus\"), il cuon (\"Cuon alpinus\"), la volpe delle steppe (\"Vulpes corsac\"), il gatto selvatico (\"Felis silvestris\"), la lontra europea (\"Lutra lutra\"), il tasso europeo (\"Meles meles\"), la puzzola delle steppe (\"M. eversmanii\"), la donnola (\"M. nivalis\"), la donnola siberiana (\"M. sibirica\"), la puzzola marmorizzata (\"Vormela peregusna\") e l'orso dal collare (\"Ursus thibetanus\"). Il cinghiale (\"Sus scrofa\"), il cervo nobile (\"Cervus elaphus\"), il capriolo siberiano (\"Capreolus pygargus\"), la gazzella gozzuta (\"Gazella subgutturosa\"), il bharal (\"Pseudois nayaur\") e il kiang (\"Equus kiang\") completano la fauna dei grandi mammiferi. Gli insettivori sono rappresentati dal riccio dalle orecchie lunghe (\"Hemiechinus auritus\"), dal riccio di Brandt (\"Paraechinus hypomelas\"), dalla crocidura grigio-pallida (\"Crocidura pergrisea\"), dalla crocidura scura (\"C. pullata\"), dalla crocidura minore (\"C. suaveolens\"), dal mustiolo (\"Suncus etruscus\"), da una specie endemica di toporagno dai denti lunghi (\"Sorex buchariensis\"), dal toporagno nano (\"S. minutus\") e dal toporagno dalla testa piatta (\"S. planiceps\"). Sono stati censiti anche numerosi roditori: la marmotta dell'Himalaya (\"Marmota himalayana\"), il citello relitto (\"Spermophilus relictus\"), il gerboa della Siberia (\"Allactaga sibirica\"), il salpingoto di Kozlov (\"Salpingotus kozlovi\"), il gerboa dai piedi rugosi (\"Dipus sagitta\"), l'arvicola di montagna argentata (\"Alticola argentatus\"), l'arvicola di Buchara (\"Blanfordimys bucharicus\"), il ratto-talpa dei monti Alaj (\"Ellobius alaicus\"), l'endemico ratto-talpa di Zaysan (\"E. tancrei\"), l'arvicola dalla testa stretta (\"Microtus gregalis\"), l'arvicola del Kirghizistan (\"M. kirgisorum\"), l'arvicola dei ginepri (\"Neodon juldaschi\"), il cricetulo migratorio (\"Cricetulus migratorius\"), il merione libico (\"Meriones libycus\"), il merione del Mezzogiorno (\"M. meridianus\"), il topo selvatico pigmeo (\"Apodemus uralensis\"), il topo selvatico dell'Himalaya (\"A. pallipes\"), la nesokia a coda corta (\"Nesokia indica\"), il ratto del Turkestan (\"Rattus pyctoris\"), il driomio (\"Dryomys nitedula\") e l'istrice indiano (\"Hystrix indica\"). Ad essi si aggiungono altre tre specie di lagomorfi, vale a dire il pika di Royle (\"Ochotona roylei\"), il pika rosso (\"O. rutila\") e la lepre del deserto (\"Lepus tibetanus\"). Infine, i pipistrelli sono un ordine ben rappresentato al quale appartengono il ferro di cavallo maggiore (\"Rhinolophus ferrumequinum\"), il ferro di cavallo minore (\"R. hipposideros\"), l'orecchione di Hemprich (\"Otonycteris hemprichii\"), il barbastello orientale (\"Barbastella leucomelas\"), il serotino di Turchia (\"Eptesicus bottae\"), il serotino comune (\"E. serotinus\"), il vespertilio del Nepal (\"Myotis nipalensis\"), il vespertilio minore meridionale (\"M. oxygnathus\"), il vespertilio minore (\"M. blythii\"), il vespertilio smarginato (\"M. emarginatus\"), il vespertilio fraterno (\"M. frater\"), il vespertilio mustacchino (\"M. mystacinus\"), la nottola comune (\"Nyctalus noctula\"), il pipistrello nano (\"Pipistrellus pipistrellus\"), il pipistrello di Savi (\"Hypsugo savii\"), l'orecchione comune (\"Plecotus auritus\"), l'orecchione meridionale (\"P. austriacus\"), il serotino bicolore (\"Vespertilio murinus\"), la murina di Hutton (\"Murina huttoni\"), il miniottero (\"Miniopterus schreibersii\") e il molosso di Cestoni (\"Tadarida teniotis\").\nTra gli uccelli sono presenti, nella parte orientale del massiccio, la starna tibetana (\"Perdix hodgsoniae\"), il sirratte tibetano (\"Syrrhaptes tibetanus\"), il becco di ibis (\"Ibidorhyncha struthersii\"), il corvo imperiale (\"Corvus corax\"), l'allodola golagialla (\"Eremophila alpestris\") e il grifone dell'Himalaya (\"Gyps himalayensis\"); lungo le sponde dei laghi a quasi 4000 metri di altitudine, nidificano anche il gabbiano testabruna (\"Chroicocephalus brunnicephalus\") e l'oca indiana (\"Anser indicus\"), mentre il tetraogallo del Tibet (\"Tetraogallus tibetanus\") preferisce i versanti rocciosi; la taccola (\"Coloeus monedula\") e il fringuello alpino europeo (\"Montifringilla nivalis\") sono stati segnalati fino a 6000 metri di altitudine. Nella parte occidentale sono presenti il rigogolo indiano (\"Oriolus kundoo\"), il tetraogallo dell'Himalaya (\"Tetraogallus himalayensis\"), la coturnice (\"Alectoris graeca\"), l'averla bruna (\"Lanius cristatus\") e il pigliamosche del paradiso asiatico (\"Terpsiphone paradisi\"). Il WWF ha censito in tutto 220 specie di uccelli; tra le pi\u00f9 vulnerabili o minacciate, figurano la moretta tabaccata (\"Aythya nyroca\"), l'aquila di mare di Pallas (\"Haliaeetus leucoryphus\"), l'avvoltoio monaco (\"Aegypius monachus\"), il sacro (\"Falco cherrug\"), la gallina prataiola (\"Tetrax tetrax\"), l'otarda (\"Otis tarda\"), la colombella orientale (\"Columba eversmanni\"), la ghiandaia marina europea (\"Coracias garrulus\"), il podoce di Biddulph (\"Podoces biddulphi\") e la locustella beccolungo (\"Locustella major\").\nSono state identificate numerose specie di rettili, tutte appartenenti all'ordine degli squamati, vale a dire \"Paralaudakia himalayana\", \"Hemorrhois ravergieri\", \"Elaphe dione\", \"Natrix tessellata\" o colubro tassellato, \"Naja oxiana\", \"Eremias nikolskii\", \"Ablepharus deserti\", \"Asymblepharus alaicus\", \"A. ladacensis\", \"Gloydius intermedius\", \"G. halys\" o ancora \"Macrovipera lebetina\".\nNegli ambienti umidi si incontrano alcuni anfibi, rappresentati da \"Bufotes oblongus\", \"B. viridis\", meglio conosciuto con il nome comune di rospo smeraldino, e \"Hynobius turkestanicus\". Le sole specie di pesci, presenti nei fiumi della parte occidentale del massiccio e nei laghi, sono \"Triplophysa stolickai\", \"T. lacusnigri\", endemica del lago Karakul', \"Schizothorax curvifrons\", \"Schizopygopsis stoliczkai\" e le specie alloctone \"Coregonus peled\" e \"Carassius gibelio\", introdotte nel 1967. Quest'ultimo si nutre in particolare di molluschi e crostacei, nonch\u00e9 delle larve dei chironomidi che popolano gli specchi d'acqua. I cladoceri rappresentano lo zooplancton.\nDelle farfalle non identificate sono state avvistate al di sopra dei 5700 metri di altitudine sul ghiacciaio Vitkovsky, tributario del ghiacciaio Fed\u010denko. D'altro canto, la presenza di \"Parnassius autocrator\", \"P. charltonius\", \"P. staudingeri\", \"P. kiritshenkoi\", \"P. simo\", \"P. simonius\", \"P. jacquemontii\", \"P. actius\", \"C. wiskotti\", \"C. marcopolo\", \"C. eogene\", \"C. cocandica\", \"Sphingidae\" sp., \"Satyrinae\" sp., \"Nymphalidae\" sp., \"Lycaenidae\" sp. ed \"Hesperiidae\" sp. \u00e8 stata attestata nelle parti settentrionale e orientale del massiccio. \"Aphodius nigrivittis\" \u00e8 una specie di scarabeo stercorario presente nelle deiezioni degli yak. Tra gli altri coleotteri si trovano \"Bembidion pamirium\", \"B. pamiricola\". \"Conophyma reinigi\" \u00e8 una specie di grillo endemica degli altopiani desertici; \"Conophyma birulai\", \"Sphingonotus caerulans\", \"Sphingonotus rubescens\", \"Sphingonotus mecheriae\" e \"Sphingonotus pamiricus\" sono altre specie di ortotteri presenti nel Pamir. \"Anechura fedtshenkoi\" e \"Anechura bipunctata\" sono due specie di dermatteri. \"Odontoscelis fuliginosa\", \"Carpocoris fuscispinus\", \"Mimula maureri\", \"Mimula nigrita\", \"Corizus limbatus\", \"Spilostethus rubriceps\", \"Gonionotus marginepunctatus\", \"Geocoris arenarius\", \"Microplax interrupta\", \"Emblethis verbasci\", \"Stenodema turanicum\", \"Chiloxanthus poloi\", \"Saldula orthochila\" rappresentano gli eterotteri. Infine, vivono qui una grande quantit\u00e0 di imenotteri e di ditteri. La superficie dei ghiacciai ospita anche dei ragni neri la cui specie non \u00e8 stata ancora descritta.\nPopolazione.\nIl nord del Pamir, cos\u00ec come il Tien Shan, \u00e8 popolato dai Kirghisi, un gruppo etnico di lingua turca, nonch\u00e9, nella parte sud-occidentale del massiccio, da alcuni gruppi di nomadi. Questi ultimi si distinguono dai Kirghisi di pianura denominandosi \"Burut\", \"Kara-Kirghiz\" o \"Dikokamenni Kirghiz\". I membri di queste trib\u00f9 sono allevatori di yak, pecore e capre.\nI Tagiki, che parlano una lingua molto prossima al persiano, occupano prevalentemente i piccoli villaggi sparsi chiamati \"kishlak\" delle vallate della parte occidentale del Pamir, mentre i Russi sono presenti solamente nell'agglomerato di Choru\u01e7, che sorge a 2200 metri di altitudine nella valle del Pjand\u017e, che costituisce, fino a Rushon, la regione pi\u00f9 densamente abitata del massiccio. Questi Tagiki di montagna hanno generalmente la pelle chiara e dichiarano di discendere dagli antichi guerrieri del Regno greco-battriano. Anche se la maggior parte dei Tagiki \u00e8 musulmana sunnita, gli abitanti del Pamir sono essenzialmente sciiti ismailiti di credo nizarita che riconoscono come imam l'Aga Khan. Sulle montagne sopravvivono tuttora comunit\u00e0 isolate di zoroastriani. I Tagiki del Pamir si suddividono in sei gruppi distinti ma simili dal punto di vista culturale: gli Shugnani, i Rushani, i Bartangi, gli Yazgoul, gli Ishkashimi e i Wakhi. Ogni vallata possiede il suo proprio dialetto: gli Shugnani, i Rushani e i Bartangi, ai quali si aggiungono anche i Sarikoli dello xian autonomo tagico di Taxkorgan, sono gli unici a parlare dei dialetti tra loro comprensibili. Lo shugnani \u00e8 pertanto utilizzato come lingua franca, nonostante siano stati effettuati, senza successo, dei tentativi di normalizzazione sulla base dell'alfabeto latino tra gli anni '20 e '30. Da quando queste lingue sono state ufficialmente riconosciute, nel 1989, \u00e8 in corso un'opera di trascrizione in alfabeto cirillico. Nel frattempo, il tagico standard delle pianure \u00e8 quindi impiegato come lingua letteraria. Intorno alla met\u00e0 del XX secolo, furono censite circa 40.000 persone che parlavano una lingua del Pamir, una cifra che sal\u00ec a quasi 100.000 all'inizio degli anni '90. Escluso lo shugnani, la situazione dei dialetti del Pamir, alcuni dei quali parlati da appena 1000 persone, \u00e8 considerata vulnerabile. Inoltre la parte occidentale del massiccio, soprattutto il rajon di Darvoz, \u00e8 abitata anche dai Tagiki di montagna, culturalmente simili a quelli del Pamir ma simili, per religione e lingua, a quelli di pianura.\nIl pioppo viene utilizzato sia nelle costruzioni che come legna da ardere. La tipica abitazione del Pamir, chiamata localmente \"chid\", \u00e8 un perno fondamentale della cultura del popolo di questa regione. Essa comprende degli elementi indo-ariani, soprattutto zoroastriani. La sua architettura si basa su un simbolismo vecchio di 2500 anni. Le pareti sono fatte di pietra e malta; il tetto \u00e8 piano e pu\u00f2 essere usato per mettere a seccare la legna e le derrate alimentari. L'interno \u00e8 suddiviso in due stanze, una piccola per mangiare in estate e riposarsi e dalla quale si accede ad una seconda, pi\u00f9 grande, disposta su tre livelli corrispondenti ai tre regni della natura (minerale, vegetale, animale) e ai tre livelli di pensiero (inanimato, vegetativo e cognitivo). Essa \u00e8 sorretta da cinque pilastri di legno corrispondenti ai cinque pilastri dell'islam e ai cinque membri della famiglia di \u02bfAl\u012b, collegati per sincretismo a cinque dei e dee zoroastriani. Due travi che collegano due paia di pilastri simboleggiano i mondi materiale e spirituale. Sono presenti anche numerosi altri gruppi di travi, tra cui sei attorno al focolare che rappresentano i sei profeti dell'islam o le sei direzioni dell'universo zoroastriano, e altri sette che indicano i primi sette imam o i sette principali astri conosciuti (il Sole, la Luna, Mercurio, Venere, Marte, Giove, Saturno) o anche i sette Ame\u0161a Spenta. Sul soffitto, un oculo costituito da quattro quadrati di legno concentrici sovrapposti lascia entrare la luce del giorno e simboleggia i quattro elementi. La colorazione dell'interno combina il rosso e il bianco, rispettivamente fonti di vita e di benessere.\nL'artigianato, in particolare la tessitura, svolge un ruolo importante nella cultura locale, cos\u00ec come la danza e la musica tradizionali, suonate con tanbur, rubab, setor e daf. Il buzkashi viene ancora praticato nel distretto di Murghob. I Wakhi, che si chiamano tra loro \"xik\", praticano la coltivazione dei cereali e vivono tra 2200 e 3500 metri di altitudine.\nIl Pamir \u00e8 attraversato da molte delle strade carrozzabili pi\u00f9 elevate del mondo. Tra queste figura la strada del Karakorum, tra la provincia di Khyber Pakhtunkhwa in Pakistan e la Cina, che culmina nel passo di Khunjerab a 4693 metri di altitudine. La seconda \u00e8 la strada M41, una cui sezione \u00e8 soprannominata \"Pamir Highway\" (\"Pamirskii Trakt\" o \u00abstrada del Pamir\u00bb) o anche \u00abstrada della droga\u00bb, nonostante nel 1998 sia stata aperta anche agli stranieri e i controlli siano divenuti pi\u00f9 frequenti. Questa sezione collega Du\u0161anbe in Tagikistan a O\u0161 in Kirghizistan e attraversa la regione autonoma del Gorno-Badakhshan culminando nel passo Akbaital a 4655 metri di altitudine. Quest'ultima costituisce il principale itinerario di approvvigionamento della regione. Essa alterna tra Murghob e Choru\u01e7 tratti asfaltati in pessimo stato e piste in condizioni relativamente buone. A partire da questa, l'accesso al nord discendendo il corso del Pjand\u017e e a sud lasciando la M41 verso Ishkashim avviene attraverso una stretta strada rinforzata. Le vallate dello Yazgulyam, del Vanj e dello \u0160achdara sono accessibili solamente attraverso strade in pessimo stato. Il passo Kulma a 4362 metri di altitudine, sui monti Sarykol lungo il confine tra la Cina e il Tagikistan, \u00e8 stato riaperto nel maggio 2004 e consente di collegare la strada del Karakorum alla M41 la seconda met\u00e0 di ogni mese da maggio a novembre.\nStoria.\nPopolamento e apertura al mondo.\nQuasi cinquanta siti risalenti all'et\u00e0 della pietra sono stati scoperti nella parte orientale del massiccio. Inoltre, in tutto il Pamir sono stati censiti pi\u00f9 di 10.000 petroglifi e pittogrammi, alcuni dei quali risalenti al Paleolitico superiore, raffiguranti essenzialmente simboli, poemi religiosi e animali. Tracce di carbone di legna indicanti la presenza di un focolare sono state datate scientificamente a 9500 anni fa. Alcune rappresentazioni parietali del Neolitico, riconosciute come le pi\u00f9 elevate al mondo, sono state scoperte in una grotta a sud di Murghob, a 4000 metri di altitudine. D'altro canto, diversamente che nel Tien Shan, non \u00e8 stata rinvenuta alcuna ceramica risalente a questo periodo. Nella valle dell'Aksu sono stati portati alla luce dei kurgan che sono stati attribuiti ai Saci, ma la cui datazione rimane tuttora oggetto di discussione. Infine, sono stati rinvenuti resti archeologici di tombe coperte da tronchi di legno negli altopiani della parte orientale del massiccio.\nFrammenti di lapislazzuli proveniente dal Pamir erano presenti presso i Sumeri in Mesopotamia e ad Harappa nel III millennio a.C., mentre pi\u00f9 tardi, nel I millennio a.C., le carovane ne trasportavano blocchi destinati ai faraoni egiziani. Successivamente, per quasi 2000 anni, questa pietra preziosa figurava tra le merci trasportate lungo la via della seta, oggi costellata dalle rovine di fortezze un tempo imponenti, ma i tratti di questa rotta commerciale che attraversavano il Pamir non erano che dei sentieri secondari e vertiginosi. La dinastia Han riusc\u00ec a mettere in collegamento l'Amu Darya con il Syr Darya attraverso il massiccio e dei monaci buddisti cinesi - F\u01cexi\u01cen verso il 400 e Xu\u00e1nz\u00e0ng nella prima met\u00e0 del VII secolo - attraversarono il Pamir durante i loro viaggi in direzione dell'India. Nonostante le sue alte montagne e la sua aridit\u00e0, il massiccio era quindi considerato una zona di passaggio relativamente facile rispetto agli altri gruppi montuosi circostanti.\nN\u00e9 i re greco-battriani tra il III e il II secolo a.C., n\u00e9 i sovrani delle dinastie Han e Tang, come neppure gli islamici nella loro espansione sotto la dinastia degli Omayyadi tra il VII e l'VIII secolo, i Tibetani nell'VIII secolo o i Mongoli al comando di Gengis Khan agli inizi del XIII secolo riuscirono a insediarsi stabilmente nel Pamir. Solamente i discendenti dell'impero achemenide persiano, i Tagiki della Battriana e della Sogdiana, il cui nome significa \u00abpopolo sedentarizzato\u00bb, hanno popolato la regione a partire dal II secolo, pur subendo diverse influenze successive.\nLe prime testimonianze dirette sulla storia della regione sono opera dell'esploratore veneziano Marco Polo, che attravers\u00f2 queste montagne nel 1273-1274 in occasione del suo viaggio verso il Catai, nome con cui era nota all'epoca la Cina, passando probabilmente per la valle del Wakhan Darya e Kashgar, proprio come aveva fatto prima di lui Xu\u00e1nz\u00e0ng. Ne dette una descrizione scritta sommaria, ma unica per l'epoca, raccontando la difficolt\u00e0 dei valichi da attraversare, i paesaggi e la geologia, il clima, la fauna, le produzioni agricole, le popolazioni, le loro tradizioni e la loro religione. Rifer\u00ec anche dell'esistenza di depositi di rubini. Egli scrisse:\nIn seguito alla caduta dell'Impero timuride, le rotte carovaniere divennero pericolose e nessun europeo fece ritorno nella regione prima di Bento de G\u00f3is nel 1603, le cui testimonianze non aggiunsero nulla di nuovo alla conoscenza della regione.\nI Kirghisi si abbatterono sul nord del massiccio intorno al XVI secolo, cosa che non riuscirono a fare i Moghul provenienti da sud. Anche quando nel XVIII e XIX secolo gli emiri di Bukhara e dell'Afghanistan assunsero il controllo di una parte del Pamir, si trattava per lo pi\u00f9 di una sorta di dipendenza nei confronti dei signori locali, ai quali venivano versati dei tributi.\nEsplorazione e occupazione occidentale.\nNel 1838, il tenente John Wood della \"British Indian Navy\" venne inviato alla ricerca delle sorgenti dell'Oxus. Risal\u00ec il Pjand\u017e, quindi il suo affluente Pamir fino al lago Zorkul', ribattezzato in un primo momento lago Wood poi lago Victoria fino al 1895. Nel 1841, redasse un rapporto intitolato \"Viaggio alle sorgenti dell'Oxus\" che gli valse una medaglia della \"Royal Geographical Society\". Tuttavia, a parte la descrizione di qualche nuova scoperta geografica, il rapporto era di scarso interesse dal punto di vista della conoscenza delle popolazioni del massiccio. Tenuto conto della difficolt\u00e0 di studiare il massiccio, Thomas George Montgomerie ebbe l'idea, nel 1863, di formare e utilizzare i servizi di autoctoni allo scopo di cartografare la regione nel corso del \"Great Trigonometrical Survey\". Il greco Panagiotis Potagos attravers\u00f2 il massiccio nel 1870. Una seconda missione britannica, partita nel 1874 da Kashgar, studi\u00f2 soprattutto i monti del Sarykol, nelle vicinanze di Taxkorgan. Negli anni 1880-1890, la conoscenza della regione si accrebbe ancora, grazie soprattutto ai lavori condotti indipendentemente da Francis Younghusband e George Curzon, che per\u00f2 furono allontanati regolarmente dai Russi. Partito da O\u0161, l'esploratore francese Gabriel Bonvalot, accompagnato dal pittore Albert P\u00e9pin che realizz\u00f2 numerosi schizzi e dal naturalista lussemburghese Guillaume Capus, nonch\u00e9 dal russo Bronislav L. Grombtchevsky che lo distacc\u00f2, attravers\u00f2 l'intero massiccio dai monti Alaj all'Hindu Kush nel 1887. Il suo connazionale Henri Dauvergne lo segu\u00ec l'anno successivo, raggiungendo a sua volta le sorgenti del Pjand\u017e. I Danesi, considerati neutrali dai Russi, furono autorizzati ad effettuare due spedizioni guidate da Ole Olufsen tra il 1896 e il 1899. Le conoscenze che raccolsero furono tra le pi\u00f9 importanti riguardanti le scienze naturali, umane e sociali.\nFino alla fine del XIX secolo, il massiccio, apparentemente povero di risorse naturali e fino ad allora di scarso interesse geostrategico, rimase un territorio poco ambito. Fu solo verso il 1870 che il Pamir e il Karakoram si trasformarono in una zona di tensione tra l'India britannica e l'Impero russo in piena espansione nel corso di quello che \u00e8 stato soprannominato il \u00abGrande Gioco\u00bb. I Russi inviarono delle missioni di ricognizione nelle parti settentrionale e centrale del massiccio, mentre le popolazioni della parte meridionale vennero soggiogate dalle autorit\u00e0 britanniche. Queste ultime cercarono di persuadere la dinastia Qing ad estendere il suo territorio verso ovest, con lo scopo di farlo confinare con l'Afghanistan, ma i Russi li precedettero e riuscirono ad occupare il massiccio. I confini vennero fissati nel 1895 a livello del corridoio del Wakhan, come ipotizzato gi\u00e0 nel 1873. L'Impero russo annett\u00e9 i possedimenti dell'emirato di Bukhara sul massiccio nel 1904.\nLe prime due spedizioni a carattere puramente scientifico del XX secolo furono condotte da Willi Rickmer Rickmers. La prima di queste, austro-tedesca, venne effettuata nel 1913 e venne inviata nella regione su richiesta dei club alpini dei due paesi. In questa occasione, Rickmers cattur\u00f2, senza saperlo, la prima fotografia del punto culminante del Pamir, il picco Ismail Samani. Nella seconda spedizione, stavolta tedesco-sovietica, Rickmers, accompagnato da Nikolai Petrovich Gorbunov, si diresse direttamente verso il cuore del massiccio nel 1928. Durante la missione, Karl Wien, Eugene Allwein ed Erwin Schneider ne approfittarono per effettuare la prima ascensione del picco Lenin, affrontandone la parete sud.\nNonostante la rivoluzione d'Ottobre del 1917 e la rinegoziazione di trattati e alleanze, il Pamir ripiomb\u00f2 progressivamente nell'oblio. Questo isolamento venne rafforzato nel 1929, quando la Repubblica socialista sovietica del Tagikistan entr\u00f2 a far parte dell'URSS e gli abitanti delle montagne furono chiamati a coltivare i campi di cotone a sud-ovest del Pamir. Dopo la costruzione della strada M41 nel 1931 destinata ad aprire il massiccio al mondo esterno, altre missioni sovietiche si succedettero nel corso del decennio successivo. Poco prima della seconda guerra mondiale, furono costruiti i primi villaggi permanenti della parte orientale del massiccio, a parte Murghob, all'epoca conosciuta come \"Pamirsky Post\", che era gi\u00e0 stata fondata nel 1893. L'apertura delle scuole e l'istituzione dei kolchoz favorirono sempre pi\u00f9 questa sedentarizzazione.\nDopo la guerra, Vladimir Ratzek venne incaricato di cartografare il Pamir, che rimaneva ancora in gran parte inesplorato. A capo di numerose spedizioni militari, colse l'occasione per scalare le vette pi\u00f9 alte del massiccio, in particolare le tre oltre i 7000 metri di altitudine. Negli anni '50 fecero la loro comparsa gli elicotteri, che facilitarono lo sviluppo dell'alpinismo. Nel 1962, Anatoly Ovtchinnikov e John Hunt guidarono la spedizione britannico-sovietica sul picco Garmo, durante la quale Wilfrid Noyce, che aveva partecipato alla prima spedizione sull'Everest del 1953 con Hunt, e Robin Smith caddero fatalmente nel corso della discesa. I ramponi dei britannici non erano adatti alla neve soffice e instabile del Pamir. I due scivolarono su uno strato di neve soffice e caddero gi\u00f9 da una falesia di 800 metri. I connazionali decisero di seppellirli sul luogo dell'incidente. Nel 1969, per il centenario della nascita di Lenin, sul picco Lenin venne organizzato il congresso internazionale dell'alpinismo. Membri di tredici paesi furono invitati ad unirsi ai sovietici per partecipare ad una spedizione di massa, ma molti avevano poca esperienza. In poco tempo, gli scalatori si disorganizzarono e gli abbandoni e gli incidenti, di cui uno mortale, si succedettero; nonostante tutto, su un centinaio di partecipanti, 86 scalatori, tra cui 30 stranieri, raggiunsero la cima. Nel 1974, una cordata costituita da otto alpiniste rimase uccisa durante una tempesta quando si trovava ormai in prossimit\u00e0 della cima. Nel 1990, una valanga provocata da un terremoto invest\u00ec il campo II, uccidendo 43 alpinisti europei e russi. Solo uno riusc\u00ec a salvarsi: fu l'incidente pi\u00f9 mortale nella storia dell'alpinismo.\nFu solo con la \"perestrojka\", alla fine degli anni '80, che gli abitanti del Pamir poterono tornare nella loro regione, ricostruendo i loro villaggi in rovina e rimettendo a coltura i 4000 ettari di terre lasciate incolte su un totale di 16.000 ettari di terre arabili. La guerra in Afghanistan (1979-1989), durante la quale il massiccio funse da retroguardia secondaria ai combattenti, ma soprattutto la guerra civile tagica (1992-1996), che vide gli abitanti del Pamir rivendicare una parte di autonomia rispetto al potere centrale comunista, trasformarono nuovamente il Pamir in una zona di tensione e i pochi accessi stradali furono distrutti. Nel frattempo, tuttavia, furono avviati dei progetti di studio, in particolare dall'Universit\u00e0 delle Nazioni Unite in accordo con le Accademie delle scienze, per sostenere lo sviluppo dell'area, e vennero fatte proposte per proteggere il patrimonio naturale e promuovere l'ecoturismo.\nAttivit\u00e0.\nLa popolazione del Pamir si guadagna da vivere con un'economia di sussistenza basata sull'allevamento e su un'agricoltura di tipo tradizionale, nonch\u00e9 su attivit\u00e0 illegali come il traffico di droga o il bracconaggio. Il turismo stenta a svilupparsi e l'ambiente \u00e8 rimasto relativamente incontaminato grazie all'isolamento del massiccio e alla creazione di varie aree protette.\nEconomia.\nL'allevamento degli ovini nelle praterie di altitudine rimane una fonte essenziale di reddito per la regione. La lana che se ne ricava viene utilizzata in particolare per realizzare i \"djuraby\", calzini o calze lunghe o a met\u00e0 gamba lavorati a maglia con tre aghi dalle donne secondo usanze precise, che presentano motivi tradizionali e caratteristici i cui colori vengono ottenuti immergendo il filo in infusi di erbe. Lo yak, originario del Tibet, \u00e8 noto localmente come \"kutas\". Pu\u00f2 pesare fino a 500 chilogrammi e viene allevato per la carne e per il latte, che viene utilizzato per produrre panna e yogurt. La lana e il cuoio sono usati per fabbricare abiti e altri utensili. Il letame, una volta essiccato, viene utilizzato come combustibile. Inoltre, l'animale viene impiegato in agricoltura come bestia da soma: \u00e8 in grado di trascinare carichi pesanti, attraversare torrenti e sopravvivere a grandi altitudini.\nLa pesca presenta un potenziale di sviluppo importante nei laghi del Pamir. La specie \"Schizopygopsis stoliczkai\" rappresenta la quasi totalit\u00e0 dei pesci pescati, ai quali si aggiungono \"Schizothorax curvifrons\" e \"Carassius gibelio\". Le rese sono molto variabili a causa dei mezzi artigianali utilizzati e dello sfruttamento irregolare. Alla fine degli anni '90, venivano prelevate 180 tonnellate di pesce all'anno, delle quali 65-74 provenivano dal solo lago Yashilkul; il lago Turumtaikul risultava il pi\u00f9 produttivo, con una resa di 34-40 chilogrammi per ettaro e una cattura media di oltre otto chilogrammi. L'introduzione della specie \"Coregonus peled\" potrebbe aumentare significativamente la produzione nel prossimo futuro.\nViti, albicocchi, meli, peri, noci e gelsi vengono coltivati sui conoidi di deiezione e sulle terrazze alluvionali, ben drenati, dove sono arroccati i villaggi. Le condizioni climatiche consentono un singolo raccolto annuale di orzo, frumento, patate, fagioli e piselli. Le popolazioni dipendono strettamente dall'irrigazione, specialmente nelle vallate e negli altopiani pi\u00f9 aridi della parte orientale. L'acqua viene prelevata dalle regioni che ricevono pi\u00f9 precipitazioni o dallo scioglimento delle nevi e dei ghiacciai. In Tagikistan, dopo l'indipendenza, l'agricoltura \u00e8 tornata ad essere di sussistenza per compensare l'85% delle importazioni alimentari. Il papavero da oppio (\"Papaver somniferum\") e la canapa (\"Cannabis sativa\") vengono coltivati illegalmente e si adattano bene al clima arido e ai terreni gelati. Il papavero fece la sua comparsa nella regione nel XIX secolo, ma venne sradicato dai sovietici negli anni '40. Dopo l'indipendenza del Tagikistan, le piante narcotiche hanno fatto la loro ricomparsa, approfittando degli scarsi controlli alle frontiere e della facilit\u00e0 di conservazione, facendo di questa attivit\u00e0 una vera e propria manna finanziaria per il Pamir. La torba ottenuta a partire dalle piante note localmente come \"teresken\" sostituisce a volte il letame animale come combustibile. A causa della scarsit\u00e0 e dell'aumento dei prezzi delle importazioni di carbone e olio combustibile dopo l'indipendenza del Tagikistan, nonch\u00e9 della mancanza di sviluppo delle energie rinnovabili, il teresken viene spesso utilizzato come ultima risorsa direttamente come combustibile, il che ha portato alla desertificazione della parte orientale del massicio nel corso degli ultimi venti anni.\nLa parte occidentale del massiccio, soprattutto la vallata dello Shughnan e quelle adiacenti, presenta vene di lazurite (chiamata localmente \"ljadshuar\") e depositi di rubini che sono stati sfruttati rispettivamente dall'Antichit\u00e0 e dal Medioevo. Alla fine del XIX secolo venivano estratti addirittura tra i 500 chilogrammi e una tonnellata di lapislazzuli ogni giorno. Alcuni filoni furono nuovamente sfruttati tra il 1972 e l'inizio degli anni '90. Litantrace e lignite venivano estratte in piccole quantit\u00e0 nelle parti occidentali e centrali del massiccio. Zolfo, salnitro, sale e marmo potrebbero essere estratti con profitto se le infrastrutture venissero sviluppate.\nTurismo.\nIl cuore del massiccio divenne accessibile a partire dalla seconda met\u00e0 del XX secolo. Nel 1978, erano gi\u00e0 stati valicati e censiti dalle associazioni di trekking pi\u00f9 di 300 passi, tra cui il pi\u00f9 alto, il passo Zimovstchikov, a 5970 metri di altitudine tra il ghiacciaio Fed\u010denko e uno dei suoi tributari, il ghiacciaio Vitkovsky, raggiunto nel 1959. Il trekking nella regione decoll\u00f2 in particolar modo tra la fine degli anni '80 e l'inizio degli anni '90. Nello stesso periodo, ogni mese di luglio, da 200 a 400 alpinisti, principalmente russi, giungevano fin qui per affrontare le alte vette del massiccio. Tuttavia, la guerra civile in Tagikistan dal 1992 al 1996 pose un freno allo sviluppo turistico.\nA partire dagli anni 2000, il massiccio si \u00e8 aperto al turismo internazionale, sebbene per visitarlo sia necessario un permesso speciale e si debba pagare una tassa alle autorit\u00e0 tagike. Nel 2003, appena 1500 escursionisti, principalmente occidentali, sono stati censiti dall'agenzia nazionale per il turismo; nel 2006, poco pi\u00f9 di 1000 persone si sono recate all'ufficio del turismo di Choru\u01e7. Questa citt\u00e0 ospita il secondo giardino botanico pi\u00f9 alto del mondo. L'agenzia Sayoh ha la responsabilit\u00e0 di far giungere alle popolazioni locali i ricavati derivati dal turismo, ma essa ha subito delle critiche per le difficolt\u00e0 che crea alle compagnie private. Alcune associazioni, fondazioni e istituzioni straniere e transnazionali sono tuttora all'opera per sostenere dei programmi di sviluppo. Nonostante tutto, l'ecoturismo fatica ad attirare visitatori: solo il 10% di essi ha infatti visitato il parco nazionale del Pamir. L'alpinismo, le cui infrastrutture, compresi i servizi di soccorso, sono state danneggiate in seguito alla caduta dell'Unione delle repubbliche socialiste sovietiche, sta ora iniziando a riprendersi, soprattutto in Kirghizistan. La caccia all'argali continua ad essere praticata con prezzi che raggiungono i 30.000 euro a testa, in un clima di significativa mancanza di trasparenza, ma i ricavati potrebbero superare il prezzo delle tasse riscosse dalle autorit\u00e0.\nProtezione ambientale.\nIl parco nazionale del Pamir (o Pamirsky), chiamato anche parco nazionale tagiko, \u00e8 stato istituito il 26 gennaio 2006, ma la sua creazione era gi\u00e0 stata ipotizzata nel 1992. Si estende per 12.260 chilometri quadrati, un'estensione pari a poco pi\u00f9 dell'8% della superficie totale del Tagikistan. Ai suoi margini si estende una riserva naturale che agisce da zona cuscinetto e porta la superficie dell'area protetta a 26.000 chilometri quadrati, caratteristica che ne fa la pi\u00f9 estesa dell'Asia centrale. Nel 2008 \u00e8 stato inserito nella lista dei siti candidati a Patrimonio dell'umanit\u00e0 dell'UNESCO, entrandone a far parte nel 2013. A tale riconoscimento potrebbe seguire il possibile rilancio della regione come meta turistica. Entro i confini del parco si trovano il picco Ismail Samani, il ghiacciaio Fed\u010denko e il lago Sarez e la sua altitudine ne fa il terzo sito patrimonio dell'umanit\u00e0 pi\u00f9 elevato del mondo dopo l'Everest e il Nanda Devi.\nLa riserva naturale di Dashtidjum (o Dashtidzumsky), situata in Tagikistan, a sud della cresta Khazratisho e a nord del Pjand\u017e sul margine occidentale del Pamir, \u00e8 uno \"zapovednik\", vale a dire una riserva integrale, cio\u00e8 una zona che gode del pi\u00f9 alto livello di protezione tra le aree protette. Un santuario naturale (\"zakaznik\") di 533 chilometri quadrati era gi\u00e0 stato creato qui nel 1972, ma ad esso \u00e8 stata successivamente aggiunta la riserva integrale di 197 chilometri quadrati nel 1983. \u00c8 attualmente in programma l'idea di aggiungere una zona cuscinetto di 267 chilometri quadrati, che ne porterebbe la superficie totale a 800 chilometri quadrati. Nel 2007, 378 chilometri quadrati dell'area protetta di Dashtidjum sono stati dichiarati Important Bird and Biodiversity Area.\nLa riserva naturale di Zorkul' (o Zorkylsky) \u00e8 situata intorno al lago omonimo, lungo il confine con l'Afghanistan. Istituita nel 1972 come santuario naturale su un'area di 165 chilometri quadrati, \u00e8 stata promossa anch'essa a riserva integrale nel 2000 con una superficie totale di 877 chilometri quadrati. Contiene un sito Ramsar dal 2001, nonch\u00e9 una Important Bird and Biodiversity Area, e figura tra i siti candidati a patrimonio dell'umanit\u00e0 dell'UNESCO.\nNella parte tagika del Pamir si trovano altri cinque santuari naturali, il cui scopo principale \u00e8 la conservazione e la riproduzione della flora e della fauna, in particolare dello stambecco siberiano e dell'argali di Marco Polo, che vengono cacciati per le loro corna. Il santuario naturale Sanvor (o Sangvorsky), noto anche come Sanglyar (o Sanglyarsky), si trova sulla catena di Pietro il Grande; venne istituito nel 1970 o nel 1972 e ricopre 509 chilometri quadrati. Il santuario naturale del Pamir include il lago Karakul' e si estende su 5000 chilometri quadrati; comprende il sito Ramsar della zona umida del lago Karakul'. Il santuario naturale di Muzkol (o Muzkulsky) sorge sulla catena montuosa omonima e copre, dal 1972, un territorio di 669 chilometri quadrati. Il santuario naturale Verkhniy Muzhkul si trova ad est di quest'ultimo. Infine, il santuario naturale Ishkashim si trova all'estremit\u00e0 sud-occidentale del Pamir, nel punto in cui il Pandj forma un'ansa. Per finire, un altro sito Ramsar protegge le zone umide dei laghi Shorkul e Rangkul.\nLa riserva faunistica Pamir-i-Buzurg si trova in Afghanistan, all'estremit\u00e0 occidentale dei monti Selsela-Koh-i-W\u0101kh\u0101n, sul loro versante settentrionale. Venne istituita nel 1978 e presenta lo stesso livello di protezione dei santuari naturali del Tagikistan.\nLa riserva naturale di Taxkorgan, nella parte occidentale dello Xinjiang in Cina, si estende su 14.000 chilometri quadrati e comprende parte dei confini sud-orientali del Pamir. Ospita lupi, bharal, alcuni orsi isabellini, 150 esemplari di argali di Marco Polo e 50-75 leopardi delle nevi. \u00c8 abitata da 7500 persone che danno la caccia agli ungulati per nutrirsi e ai carnivori per proteggere i loro 70.000 animali domestici. Nonostante la sua grande estensione, gode di uno scarso livello di protezione.\nCredenze popolari.\nQuando Dio cre\u00f2 il mondo e distribu\u00ec le terre, il rappresentante dei Pamiri (gli abitanti della regione) fu cos\u00ec discreto che rischi\u00f2 quasi di essere dimenticato, rimanendone profondamente addolorato. Dio allora, pentito di questo, assegn\u00f2 lui il Badakhshan, del quale voleva farne il proprio giardino.\nAlcuni autori situano nel Pamir l'Eden biblico e il monte Ararat, dove No\u00e8 approd\u00f2 dopo il Diluvio.\nSecondo una leggenda, Pamir e Ali\u010dur sono due fratelli che personificherebbero il Grande Pamir e il Pamir Ali\u010dur, vicini tra loro.\nI buddisti cinesi immaginano che uno dei laghi del Pamir sia abitato da un grande drago velenoso. Si dice anche che le sue acque nero-verdastre siano piene di tartarughe (\"rouen\"), squali (\"kiao\") e coccodrilli (\"tho\"). Molto tempo fa, quando alcuni mercanti di messaggio stabilirono un campo per la notte vicino al lago, il drago si infuri\u00f2 e li uccise per mezzo di parole magiche. Quando il re di Pan-tho (o Ko-pan-tho) venne a saperlo, affid\u00f2 il potere a suo figlio e si rec\u00f2 nel regno di Ou-tchang, dove studi\u00f2 le parole magiche dei bramini. Dopo aver appreso questa scienza nel giro di quattro anni, fece ritorno a casa e riprese il potere. A sua volta, lanci\u00f2 parole magiche contro il drago del lago. Quest'ultimo si trasform\u00f2 in un uomo e, pieno di pentimento, and\u00f2 a cercare il re, che lo esili\u00f2 immediatamente sui monti \"Tsong-ling\", a duemila lis (200 leghe) dal lago.\nLa tradizione ismailita afferma che i filosofi Naser-e Khosrow e Tolib Sarmast vennero inviati nel Pamir, durante il Medioevo, per renderlo abitabile. Costruirono dei sentieri sui fianchi della montagna, ma Tolib mor\u00ec e venne sepolto sul Ru\u0161an, dove crescono due platani giganteschi che sarebbero nati dai bastoni che i due uomini piantarono nel suolo 900 anni fa. Naser, proseguendo il suo viaggio, si ritrov\u00f2 assetato. Quando una vecchia signora si rifiut\u00f2 di servirgli dell'acqua, piant\u00f2 il suo bastone nel terreno e fece sgorgare una sorgente che esiste ancora oggi. Pi\u00f9 avanti, un drago cerc\u00f2 di divorarlo, ma Naser si mise a pregare e il drago venne trasformato in una roccia, ancora visibile nei pressi di Ishkoshim.\nSecondo un'altra leggenda, un tempo il Pamir Ali\u010dur era cos\u00ec fertile che vi cresceva anche il riso. Quando \u02bfAl\u012b ibn Ab\u012b \u1e6c\u0101lib diffuse l'islam nel Pamir, gli abitanti di questa valle rifiutarono di convertirsi. \u02bfAl\u012b lanci\u00f2 una maledizione e giur\u00f2 che mai pi\u00f9 nessun cereale sarebbe cresciuto l\u00ec. \"Ali\u010dur\" significa infatti il \u00abflagello di \u02bfAl\u012b\u00bb o il \u00abdeserto di \u02bfAl\u012b\u00bb. Vi rimane solamente uno stagno dalle acque cristalline, chiamato Ak-balik (letteralmente, la \u00absorgente bianca\u00bb). Esso ospita dei pesci di grandi dimensioni, ma chiunque cerchi di catturarli rimarrebbe per sempre colpito dalla sfortuna.\nIl massiccio ospita di conseguenza numerosi altari e siti sacri, intorno ai quali sono sorte numerose storie e miti collegati ai santi. A volte questi luoghi offrono protezione e vi vengono deposte delle offerte. Essi sono generalmente costruiti con pietre incise e corna di stambecchi o di argali.\nIl Pamir \u00e8 stato uno dei luoghi prediletti dal cinema sovietico, in un'epoca in cui rimaneva una regione in gran parte inesplorata. Pertanto, nel 1927, il regista Vladimir Erofeev, uno specialista del genere etnografico, realizz\u00f2 il film \"Il Tetto del mondo: spedizione sul Pamir\" (\"Kry\u0161a mira: ekspedicija na Pamir\"), seguendo un gruppo di geologi. L'anno successivo, Vladimir Adolfovitch Chneiderov partecip\u00f2 a una spedizione che immortal\u00f2 nel film \"Il Piedistallo della morte\" (\"Podno\u017eie smerti\"). A questo viaggio si ispir\u00f2, nel 1935, per realizzare \"Djoulbars\", un classico dell'avventura dell'era stalinista che narra l'eroica lotta tra una guardia di frontiera russa e il suo cane contro un gruppo di briganti dell'Asia centrale ai confini montuosi e innevati dell'Impero sovietico."}
{"id": "323734", "revid": "125629098", "url": "https://it.wikipedia.org/wiki?curid=323734", "title": "Domenico Induno", "text": "Biografia.\nFratello maggiore di Gerolamo, da giovane lavora come apprendista presso l'orafo Luigi Cossa, il quale lo convince ad iscriversi all'Accademia di Brera, trovandolo particolarmente dotato nell'arte del disegno.\nFormazione ed esordi.\nDal 1831 segue i corsi di Brera, prima sotto la guida di Pompeo Marchesi, poi di Luigi Sabatelli, infine di Francesco Hayez; nelle sue prime opere, pi\u00f9 volte ufficialmente premiate, si avverte pienamente l'influsso della pittura di Hayez. \n&lt;br&gt;Nei suoi dipinti, con soggetti tratti da episodi della Bibbia, oppure dalla storia antica, egli inserisce elementi patriottici, come nella tela \"Bruto giura di vendicare la morte di Lucrezia\" e in altre tele con soggetti carichi di sentimento, come \"Strage degli innocenti\".\nNel 1840 Domenico Induno espone \"Saul unto re dal profeta Samuele\", tela a lui commissionata dall'imperatore austriaco Ferdinando I, per la galleria imperiale di Vienna.\nPittura di genere.\nNegli anni della maturit\u00e0, Domenico Induno abbandona la pittura di storia e preferisce soggetti di genere, come \"La preghiera\", \"Un episodio del Diluvio universale\"\u02d0 asseconda in tal modo le richieste di una committenza, composta da personalit\u00e0 dell'aristocrazia milanese colta e liberale, come Girolamo D'Adda e i duchi Antonio e Giulio Litta.\nPer sfuggire alle repressioni austriache, durante i moti milanesi del 1848, con il fratello Gerolamo ripara prima in Svizzera ad Astano - dove sposa Emilia Trezzini, sorella del pittore Angelo - poi, nel 1850, a Firenze.\nI collezionisti e il pubblico che visitano le mostre sono sempre pi\u00f9 sensibili alla pittura di genere, inaugurata da Domenico e che riguarda episodi domestici o teneramente patetici o sociali, e che talvolta ha come protagoniste persone umili o derelitte, oppure bambini poveri.\nTemi domestici e popolari diventano una costante, in quegli anni, nei dipinti dei fratelli Induno, che vengono proposti alle mostre delle Societ\u00e0 Promotrici di Torino, di Genova e di Firenze (\"La questua\", \"Il rosario\", \"Profughi da un villaggio incendiato\", \"I contrabbandieri\", \"L'artista nomade\").\nGli anni del successo.\nNel 1854 Domenico ottiene la nomina di \"Socio d'Arte\" dell'Accademia di Brera e nello stesso anno espone, insieme ad altri dipinti, \"Pane e lagrime\", acquistato da Hayez e presentato l'anno successivo a Parigi, dove \u00e8 particolarmente apprezzato.\nL'apice della sua carriera egli lo raggiunge con la tela \"Al cader delle foglie\", esposta nel 1859, insieme ad altri soggetti domestici, dove egli presenta figure femminili intente a svolgere le faccende quotidiane. Dal 1860 inizia a lavorare al \"Bollettino di Villafranca\", opera che esegue in pi\u00f9 versioni\u02d0 una fra queste, commissionata da Vittorio Emanuele II, gli vale il titolo di Cavaliere dei Santi Maurizio e Lazzaro.\nDivenuto consigliere accademico, nel 1863, non partecipa pi\u00f9 alle annuali esposizioni a Brera. In questo periodo dipinge \"Scuola di sartine\", \"Monte di piet\u00e0\" e \"Posa della prima pietra della Galleria Vittorio Emanuele\" (1867), una rara opera di committenza pubblica, che il pittore rielabora in pi\u00f9 versioni.\nUltimi anni e morte.\nAll'esposizione di Vienna del 1873 ottiene la medaglia d'oro per la tela \"Un dramma domestico\", opera in cui denuncia aspetti della societ\u00e0 postunitaria che egli sente lontana dai suoi ideali. Colpito da grave malattia agli occhi, partecipa ancora all'Esposizione Universale di Parigi nel 1878, ottenendo la Legione d'Onore.\nMuore a Milano, il 5 novembre di quello stesso anno e viene sepolto nel Cimitero Monumentale di Milano.\nCollegamenti esterni.\nArchivio Induno"}
{"id": "323738", "revid": "72396", "url": "https://it.wikipedia.org/wiki?curid=323738", "title": "Campionato italiano maschile di pallanuoto", "text": "Il campionato italiano maschile di pallanuoto \u00e8 un insieme di tornei pallanuotistici maschili nazionali istituiti dalla Federazione Italiana Nuoto (FIN). I campionati sono suddivisi e organizzati in 5 livelli. La massima divisione \u00e8 la Serie A1, composta da 14 squadre; la seconda divisione \u00e8 la Serie A2, divisa in due gironi, nord e sud, anch'essi ognuno da 12 squadre; a questi segue la Serie B, composta da 10 squadre; infine la Serie C e la Promozione, organizzate in gironi regionali. I tornei maschili vedono la loro prima edizione nel 1912, dove si svolse il primo campionato riconosciuto, composto da una sola divisione, a cui parteciparono due squadre, Genoa e Partenope, che si giocarono il titolo in una singola partita vinta dal Genoa.\nI campionati.\nSerie A1.\nLa Serie A1 \u00e8 la massima divisione del campionato italiano. Al torneo partecipano 14 squadre racchiuse in un unico girone. Al termine della prima fase della competizione, chiamata \"regular season\", le prime otto classificate partecipano alla fase dei play-off, composti da quarti di finale, semifinali e finale, mentre l'ultima e la penultima retrocedono direttamente in Serie A2.\nSerie A2.\nLa Serie A2 \u00e8 la seconda divisione del campionato italiano. Al torneo partecipano 24 squadre, che vengono suddivise in due gironi in base alla posizione geografica delle squadre, composto ognuno da dodici sodalizi, il girone nord e il girone sud. Al termine della prima fase della competizione le prime quattro classificate di ogni girone partecipano alla fase dei play-off, composti da quarti di finale, semifinali e finale. La decima e la undicesima ai play-out e l'ultima di ogni girone retrocede direttamente in Serie B.\nSerie B.\nLa serie B \u00e8 la terza divisione del campionato italiano. Al torneo partecipano 40 squadre, che vengono suddivise in quattro gironi composti da dieci squadre. Al termine della prima fase della competizione le prime due classificate di ogni girone partecipano alla fase dei play-off, la ottava e la nona ai play-out e la decima di ogni girone retrocede direttamente in Serie C.\nSerie C.\nLa Serie C \u00e8 la quarta divisione del campionato italiano. Al torneo partecipano 82 squadre, che vengono suddivise in gironi regionali composti da almeno quattro squadre. Se il numero minimo non viene raggiunto la sezione pallanuotistica della FIN, insieme ai Comitati Regionali, concordano la composizione di gironi interregionali. Al termine della stagione otto squadre vengono promosse in Serie B e sedici vengono retrocesse in Promozione\nPromozione.\nLa Promozione \u00e8 la quinta divisione del campionato italiano. Al torneo partecipano un numero variabile di squadre, il che \u00e8 dovuto al fatto che la partecipazione \u00e8 consentita a tutte le societ\u00e0 pallanuotistiche. La suddivisione delle squadre avviene in gironi regionali composti da almeno quattro squadre. Se il numero minimo non viene raggiunto la sezione pallanuotistica della FIN, insieme ai Comitati Regionali, concordano la composizione di gironi interregionali. Al termine della stagione sedici squadre vengono promosse in Serie C."}
{"id": "323747", "revid": "92723", "url": "https://it.wikipedia.org/wiki?curid=323747", "title": "Martire", "text": "Il martire (dal greco \"\u03bc\u03ac\u03c1\u03c4\u03c5\u03c2\" - testimone) \u00e8 colui che \u00e8 morto o \u00e8 stato sottoposto a pene corporali per avere testimoniato la propria fede o un ideale nonostante una persecuzione, senza abiurarli; \u00e8 un concetto presente in pi\u00f9 religioni.\nL'atto della morte di un martire \u00e8 quindi detta martirio.\nIl termine \u00e8 utilizzato per estensione anche in forma laica (\"martire della patria\", \"martire del lavoro\"), per onorare atti di particolare eroismo compiuti a difesa della propria nazione o nello svolgimento della propria professione.\nStoria.\nA parte le battaglie collettive di Israele contro i suoi nemici, il primo momento della storia biblica riferito a un tentativo di martirizzazione individuale riguarda Azaria, Anania e Misaele.\nIl martirio, originariamente diffuso soprattutto in ambito giuridico, stava a indicare un testimone che garantiva la verit\u00e0 degli avvenimenti e che normalmente prendeva le difese dell'accusato. Col tempo il termine \u00e8 stato usato anche in ambito filosofico (soprattutto in ambito stoico) di testimonianza della verit\u00e0), per passare successivamente a un significato di testimonianza di un avvenimento religioso di cui il credente, con la sua vita e la sua predicazione era testimone.\nIl termine non \u00e8 mai stato usato in ambito biblico, n\u00e9 giudaico, n\u00e9 cristiano nel significato odierno: di testimonianza sino anche alla morte. Solo nel cristianesimo primitivo, con l'avvento delle persecuzioni dei cristiani, il termine \u00e8 stato riservato in modo praticamente esclusivo alla testimonianza estrema fino alla morte. In questa accezione \u00e8 stata assunta nell'Islam.\nIn ambito cristiano, soprattutto dopo il , si va via via recuperando il significato originario del termine biblicamente inteso.\nOsserva Federico Chabod a proposito dell'allargamento del significato di martire: \nCristianesimo.\nIl termine \"martire\" come testimone della fede \u00e8 nato in ambito cristiano e indica i fedeli che hanno sacrificato la propria vita per testimoniare la religione cristiana. Si tratta in genere di cristiani vissuti in un contesto sociale ostile, che furono messi a morte in odio alla fede cristiana dalle autorit\u00e0, dai tribunali, o uccisi da persone private. Il \"martire\" \u00e8 il \"santo\" per eccellenza nella concezione della Chiesa antica e solo in seguito altre categorie di santi si sono aggiunte ai martiri. La lista dei martiri cattolici \u00e8 riportata nel Martirologio.\nNei primi tempi, l'appellativo di martire era usato per designare gli apostoli, ancora viventi, come testimoni delle opere e della risurrezione di Ges\u00f9. Poi il nome venne esteso a tutti quelli che con la propria condotta avessero dato dimostrazione di fede e infine fu riservato a coloro che fossero morti in seguito alle persecuzioni. Il nome corrispondente in latino era \"confessor\".\nNel cattolicesimo vengono individuati tre tipi di martirio:\nDa questa certezza della santit\u00e0 dei martiri ha ben presto avuto origine il loro culto.\nRimasto famoso in ambito di fede nel cristianesimo durante le persecuzioni iniziate da Nerone, il martirio era visto come una rinascita in Cristo piuttosto che come una morte. I martiri si rifiutavano di abiurare la propria religione: il fatto che cristiani ad esempio non partecipassero a feste pagane e non offrissero sacrifici, interrompendo questi rituali apotropaici, per l'impero romano determinava la rottura della pax deorum e quindi una grave offesa agli dei.\nI martiri conosciuti fra i cristiani furono a volte perseguitati da ebrei o da altri cristiani stessi.\nEbraismo.\nIl martire come inteso nel Cristianesimo non \u00e8 tipico dell'Ebraismo. Per un israelita il mantenimento della vita \u00e8 da privilegiare. Non c'\u00e8 nella tradizione ebraica la ricerca del martirio come tale. Vi si pu\u00f2 ricorrere in caso di grave necessit\u00e0, e si tratta comunque di sacrificio della propria vita e non di quella altrui: la vita anzich\u00e9 essere sacrificata, deve essere santificata.\nPur tuttavia, nella Bibbia, almeno in quella dei Settanta, quindi non nel canone ebraico ma in quella scritta sotto influsso del pensiero greco, sono contenuti i Libri dei Maccabei. In questi, \u00e8 esaltato il martirio di Eleazaro e quello dei sette fratelli (Capitoli 6 e 7 del Secondo libro dei Maccabei), avvenuti durante la persecuzione di Antioco IV Epifane (II secolo a.C.). La loro storia \u00e8 raccontata con accenti che ricordano quelli della \"passio\" cristiana, di cui ovviamente non poteva esserne influenzata in quanto anteriore, semmai non \u00e8 da escludere il contrario.\nMartirio con accezione non religiosa.\nMartiri sono anche considerate quelle persone che sono state condannate o uccise a causa delle loro idee. Fra queste vengono annoverate persone come Ipazia, Giordano Bruno, Pietro Giannone, Alberto Radicati di Passerano e Giulio Cesare Vanini.\nIl termine \u00e8 usato anche al di fuori del contesto religioso in espressioni come:\nLa piazza dei Martiri a Chiaia.\nA Napoli, nella piazza dei Martirii a Chiaia, sorge l'imponente monumento ai martiri napoletani il cui l'alto obelisco \u00e8 circondato da quattro leoni. Ciascuno dei leoni ha un proprio significato simbolico: quello morente ricorda i caduti della rivoluzione napoletana del 1799, quello trafitto dalla spada i carbonari del 1820, mentre gli altri due, dall'aspetto feroce, i caduti liberali del 1848 e garibaldini del 1860.\nLe vittime dei regimi totalitari.\nAlcuni attribuiscono la qualifica di martire alle vittime dei regimi totalitari o a quelle della mafia. In quest'uso si sottolinea la persecuzione subita, pi\u00f9 che la volont\u00e0 di testimonianza delle vittime. Si tratta per\u00f2 di un'accezione controversa, perch\u00e9 si allontana dall'etimologia del termine \"martire\".\nLo stesso si pu\u00f2 dire per le vittime dei bombardamenti che non devono identificarsi con\nquesto termine in quanto non hanno professato in vita nessuna idea o azione tale da contrastare l'azione delittuosa dell'aggressore ma semplicemente perch\u00e9 erano presenti\nincautamente in quel momento in un posto sbagliato.\nIl suicidio come martirio.\nRecentemente presso alcune organizzazioni che utilizzano tattiche di guerriglia e terrorismo quali al-Qa'ida, la parola martire (\"Shah\u012bd\") \u00e8 usata per indicare chi si suicida in nome dell'Islam. La questione, ovviamente, \u00e8 quanto mai controversa e dibattuta tra i dotti musulmani, in considerazione dell'assoluto divieto del suicidio nella religione islamica."}
{"id": "323750", "revid": "122341215", "url": "https://it.wikipedia.org/wiki?curid=323750", "title": "Laghi d'Europa per superficie", "text": "Questo \u00e8 un elenco dei maggiori laghi europei per estensione."}
{"id": "323751", "revid": "12379", "url": "https://it.wikipedia.org/wiki?curid=323751", "title": "Dirk Gently investigatore olistico", "text": ""}
{"id": "323753", "revid": "92723", "url": "https://it.wikipedia.org/wiki?curid=323753", "title": "KV33", "text": "KV33 (Kings' Valley 33) \u00e8 la sigla che identifica una delle tombe della Valle dei Re in Egitto; titolare sconosciuto.\nUniche notizie relative a KV33 sono quelle fornite da Victor Loret, che oper\u00f2 per conto del Servizio delle Antichit\u00e0 egizie, nel 1898. Bench\u00e9 non esistano planimetrie esatte, dovrebbe essere costituita da due locali non ultimati.\nData la vicinanza con la KV34 di Thutmosi III, si \u00e8 ipotizzato potesse trattarsi di una sepoltura sussidiaria del re, di un membro della sua famiglia o del suo visir Rekhmira. Attualmente la tomba non \u00e8 accessibile poich\u00e9 sul suo ingresso sono state costruite moderne strutture.\nScavi sistematici della KV33 sono stati eseguiti solo nel 2012-2015, nell\u2019ambito del \"The University of Basel King\u2019s Valley Project\" (trad. \"Progetto Valle dei Re dell\u2019Universit\u00e0 di Basilea\") ; la scala, che \u00e8 risultata costituita da dieci gradini ben tagliati nel calcare e molto ben conservati, termina in un'ampia anticamera su cui si aprono due piccole camere laterali. La tomba, che presentava tracce di furto, venne liberata dai detriti rinvenendo molti frammenti di vasellame e di una grande giara risalente alla XVIII dinastia e, molto probabilmente, al regno di Thutmosi III. Pochi resti umani, in pessime condizioni a causa dell\u2019acqua, non hanno consentito di stabilire utili notizie sull\u2019occupante o sul numero stesso degli occupanti.\nSuccessive analisi sui resti umani, hanno consentito di ipotizzare che tre furono gli occupanti della KV33, mentre approfondimenti sui frammenti di vasellame riscostruito hanno confermato un periodo compatibile con il regno di Thutmosi III."}
{"id": "323754", "revid": "92723", "url": "https://it.wikipedia.org/wiki?curid=323754", "title": "KV25", "text": "KV25 (Kings' Valley 25) \u00e8 la sigla che identifica una delle tombe della Valle dei Re in Egitto; titolare sconosciuto.\nScoperta nel 1825 da Giovanni Battista Belzoni, \u00e8 ubicata quasi all'ingresso della West Valley ed \u00e8 per questo anche nota come WV25. Si trova a meno di cento metri dalla tomba KV23 di Ay, \u00e8 costituita da una piccola entrata e da un breve corridoio che non presentano decorazioni parietali e risale alla fine della XVIII dinastia. Bench\u00e9 non ultimata, presenta caratteri che hanno consentito di individuarla come tomba reale, forse destinata ad Amenhotep IV/Akhenaton. Le pareti sono ben tagliate e le crepe naturali della roccia vennero nascoste da un leggero strato di gesso.\nAll\u2019atto del ritrovamento l\u2019ingresso era sigillato da un muro in mattoni e il corridoio conteneva otto mummie, risalenti al Terzo Periodo Intermedio, nonch\u00e9 suppellettili funerarie risalenti alla XVIII dinastia che si suppone provenissero dalla vicina KV23 di Ay."}
{"id": "323757", "revid": "92723", "url": "https://it.wikipedia.org/wiki?curid=323757", "title": "KV26", "text": "KV26 (Kings' Valley 26) \u00e8 la sigla che identifica una delle tombe della Valle dei Re in Egitto; titolare sconosciuto.\nNota sin dall'antichit\u00e0, nulla si sapeva di questa tomba che risale alla XVIII dinastia; era incerto, peraltro, anche se fosse o meno stata mai occupata.\nVisitata da James Burton, nel 1825, e da Victor Loret, nel 1889, per quanto si sapeva era costituita da un pozzo rettangolare, da un corridoio e da una camera.\nScavi sistematici della KV26 sono stati eseguiti solo nel 2010-2012, nell'ambito del \"The University of Basel King\u2019s Valley Project\" (trad. \"Progetto Valle dei Re dell\u2019Universit\u00e0 di Basilea\") ; la struttura architettonica rilevata da Loret, rimossi i detriti, \u00e8 stata confermata (pozzo, corridoio e una camera); tra il materiale di estrazione sono stati rinvenuti i frammenti di circa 10-15 giare in terracotta databili al periodo thutmoside e, segnatamente, di Thutmosi III .\nIl materiale organico (legno, tessuti, ossa) era in pessime condizioni a causa delle inondazioni che hanno invaso la tomba nel corso del millenni, e di danni causati nel corso di saccheggi cui la tomba stessa fu sottoposta.\nNella tomba, che si ritiene possa aver contenuto sepolture multiple, venne rinvenuto solo un teschio in buone condizioni e fragili frammenti ossei."}
{"id": "323759", "revid": "92723", "url": "https://it.wikipedia.org/wiki?curid=323759", "title": "KV27", "text": "KV27 (Kings' Valley 27) \u00e8 la sigla che identifica una delle tombe della Valle dei Re in Egitto; sconosciuto il titolare.\nSi tratta di una tomba, non decorata e verosimilmente non di destinazione reale, che venne scavata sulla stessa collina in cui si trovano la KV5, di cui ripete molto in piccolo la struttura planimetrica, e la KV6. Verosimilmente risalente alla XVIII dinastia per struttura architettonica, si trova a pochi metri dalle entrate della KV28, a nord-est, e della KV21, a sud-ovest. Bench\u00e9 ne fosse nota l\u2019esistenza a Giovanni Battista Belzoni e a John Gardner Wilkinson, che la visit\u00f2 nel 1825, non venne riportata nelle loro planimetrie.\nLo scavo, che rivel\u00f2 che la tomba era stata soggetta ad almeno sette inondazioni, avvenne nel 1990 a cura di Donald P. Ryan rivelando una planimetria singolare, che ricorda quelle della KV5 e della KV30, in cui un pozzo verticale d\u00e0 accesso a una camera rettangolare dalla quale si accede ad altri tre locali."}
{"id": "323762", "revid": "92723", "url": "https://it.wikipedia.org/wiki?curid=323762", "title": "KV32", "text": "KV32 (Kings' Valley 32) \u00e8 la sigla che identifica una delle tombe della Valle dei Re in Egitto; era la sepoltura della regina Tia\u2019a, moglie di Amenhotep II e madre di Thutmosi IV.\nLa tomba, che non venne mai ultimata n\u00e9 rifinita, \u00e8 costituita da un'anticamera da cui si diparte un corridoio in discesa che termina in una scala cui segue un secondo corridoio che termina in quella che, se fosse stata ultimata, sarebbe verosimilmente stata la camera funeraria con un pilastro centrale ed una camera laterale ancora piena di detriti. Durante i lavori di scavo della successiva tomba KV47 di Siptah, gli operai sconfinarono nella KV32\nScoperta e scavata da Victor Loret nel 1898, \u00e8 stata scavata nel 2000-2001 nell'ambito del \"MISR Project: Mission Siptah-Ramses X\".\nSolo il rinvenimento di alcune suppellettili funerarie recanti il suo nome, ha consentito di assegnarla alla regina Tia\u2019a, moglie di Amenhotep II e madre di Thutmosi IV.\nScavi sistematici della KV32 sono stati eseguiti solo nel 2010-2015, nell'ambito del \"The University of Basel King\u2019s Valley Project\" (trad. \"Progetto Valle dei Re dell\u2019Universit\u00e0 di Basilea\") . Le risultanze di questi nuovi scavi hanno consentito di confermare la titolariet\u00e0 della regina Tia\u2019a."}
{"id": "323763", "revid": "92723", "url": "https://it.wikipedia.org/wiki?curid=323763", "title": "KV31", "text": "KV31 (Kings' Valley 31) \u00e8 la sigla che identifica una delle tombe della Valle dei Re in Egitto; titolare sconosciuto. In corso lavori di scavo ed analisi.\nStoria.\nScoperta e scavata da Giovanni Battista Belzoni nel 1817, forse qui, o nella KV30, giaceva un sarcofago antropoide in quarzo, risalente alla XVIII dinastia, donato da Lord Belmore, per conto del quale Belzoni operava in quel periodo, al British Museum.\nArchitettura e ritrovamenti.\nScavi sistematici della KV31 sono stati eseguiti solo nel 2010-2015, nell\u2019ambito del \"The University of Basel King\u2019s Valley Project\" (trad. \"Progetto Valle dei Re dell\u2019Universit\u00e0 di Basilea\") ; la tomba \u00e8 risultata costituita da quattro camere che sono state contrassegnate da lettere dell\u2019alfabeto. In due di queste, denominate \"C\" e \"D\", che presentavano larghe fessurazioni nel soffitto, sono state rinvenute cinque mummie, due femminili e tre maschili, di et\u00e0 compresa tra i 18 ed i 30 anni.\nNon risultando alcun dato che valesse a identificarle, sono state indicate, a seconda della camera di ritrovamento, con lettera e progressivo:\nTutte le mummie, che presentano larghe lacerazioni nelle bende, presentano fratture multiple, ma si ritiene che i danni, \"post mortem\", siano stati causati da azioni di saccheggio.\nSi ritiene altres\u00ec che tutti i corpi siano stati sepolti contemporaneamente il che lascia intendere che si sia trattata di una sepoltura protezionistica (del tipo di quella verificata con il rinvenimento della cache DB320), nel tentativo di sottrarre i corpi ad ulteriori azioni violente; dal metodo di imbalsamazione e dall'analisi di frammenti ceramici e di legno rinvenuti, potrebbero datarsi alla XVIII dinastia e, segnatamente, al regno di Thutmosi III alla cui famiglia tutti i giovani potrebbero essere appartenuti. Il riseppellimento, stando ad alcuni ostraka rinvenuti tra i detriti e databili alla XIX dinastia-XX dinastia, potrebbe essere avvenuto durante la XXI dinastia. Un drappo di lino reca il cartiglio di Ramses III.\nLe suppellettili in legno, in buono stato di conservazione bench\u00e9 spezzate in piccole parti, recavano ampie zone danneggiate da lame o coltelli, ove erano verosimilmente state asportate laminature o pietra incastonate.\nIn tre delle quattro camere sono stati inoltre rinvenuti i frammenti relativi ad almeno 40-50 giare in terracotta risalenti al periodo thutmoside."}
{"id": "323764", "revid": "92723", "url": "https://it.wikipedia.org/wiki?curid=323764", "title": "KV30", "text": "KV30 (Kings' Valley 30) \u00e8 la sigla che identifica una delle tombe della Valle dei Re in Egitto; titolare sconosciuto.\nInusuale la planimetria: da un pozzo verticale di accesso, si passa nella camera funeraria di forma geometrica non regolare e, da questa, si accede a quattro altri locali. Sia pure in piccolo, la struttura planimetrica ricorda quelle delle tombe KV5, KV12 e KV27.\nScoperta e scavata da Giovanni Battista Belzoni nel 1817, per conto del II conte di Belmore, venne mappata e rilevata da James Burton nel 1825 e nel 1898 da Victor Loret; al suo interno vennero rinvenuti solo frammenti di vasellame risalenti alla XVIII dinastia.\nScavi sistematici della KV30 sono stati eseguiti solo nel 2010-2015, nell\u2019ambito del \"The University of Basel King\u2019s Valley Project\" (trad. \"Progetto Valle dei Re dell\u2019Universit\u00e0 di Basilea\") . I detriti riempivano i corridoi fino a circa 50\u00a0cm dal soffitto; al loro interno vennero rinvenuti frammenti di vasellame (verosimilmente quelli segnalati da Burton nel 1825).\nA circa 1,80 m di altezza, sopra la porta che, al fondo del pozzo, d\u00e0 accesso alle camere, \u00e8 stato rinvenuto un graffito in inchiostro rosso i cui caratteri geroglifici potrebbero corrispondere al prenome Neb-Kheperu-Ra di Tutankhamon.\nPochi resti di legno, cartonnage, sarcofago e vasellame rinvenuti tra i detriti, non consentono di datare con certezza la tomba, comunque assegnata alla XVIII dinastia e verosimilmente al regno di Amenhotep III , che venne usata almeno una volta."}
{"id": "323765", "revid": "92723", "url": "https://it.wikipedia.org/wiki?curid=323765", "title": "KV29", "text": "KV29 (Kings' Valley 29) \u00e8 la sigla che identifica una delle tombe della Valle dei Re in Egitto; sconosciuto il titolare.\nPriva di decorazioni, nota fin dall'antichit\u00e0, venne mappata e rilevata da James Burton e John Gardner Wilkinson, nel 1825, e da Victor Loret, nel 1899.\nCome confermato nel 2011 da scavi sistematici nell'ambito del \"The University of Basel King\u2019s Valley Project\" (trad. \"Progetto Valle dei Re dell\u2019Universit\u00e0 di Basilea\") , \u00e8 costituita da un pozzo che \u00e8 stato interamente liberato dai detriti e, verosimilmente, da un'unica camera per la quale non sono stati ancora eseguiti rilievi."}
{"id": "323767", "revid": "92723", "url": "https://it.wikipedia.org/wiki?curid=323767", "title": "KV28", "text": "KV28 (Kings' Valley 28) \u00e8 la sigla che identifica una delle tombe della Valle dei Re in Egitto; sconosciuto il titolare.\nPriva di decorazioni parietali, la tomba \u00e8 costituita da un pozzo che d\u00e0 accesso ad una piccola camera rettangolare in cui si rilevano le tracce di una porta prevista, ma non scavata. Verosimilmente non reale, venne mappata e rilevata da Wilkinson nel 1825-1835 e scavata nel 1990 da Donald P. Ryan.\nLa presenza di resti umani, bende di mummie e di frammenti di vasellame, ha fatto datare la KV28 al regno di Thutmosi IV."}
{"id": "323768", "revid": "1498", "url": "https://it.wikipedia.org/wiki?curid=323768", "title": "8-bit", "text": ""}
{"id": "323769", "revid": "109935283", "url": "https://it.wikipedia.org/wiki?curid=323769", "title": "Beppino Lorenzet", "text": "La vita.\nHa iniziato la sua carriera di scultore nel 1980, fondamentali sono stati per la sua formazione gli incontri con grandi artisti primo fra tutti Augusto Murer.\nDopo gli studi, nei primissimi anni di carriera, ha frequentato vari corsi di scultura, entrando cos\u00ec in contatto con realt\u00e0 culturali ed artistiche internazionali e arricchendo cos\u00ec la sua forma espressiva. Nella sua carriera ha partecipato a decine di concorsi nazionali ed internazionali se sue opere sono state esposte in Europa, Stati Uniti, Brasile, Giappone.\nLa sua produzione.\nLorenzet affronta con destrezza i soggetti pi\u00f9 svariati, passando da sacri angeli con pieghe sfuggenti a diavoli ghignanti e tentatori, da longilinee ed aeree ballerine a volti trafitti dalla sofferenza e storpiati da difetti e bruttezza. Nell'ultimo periodo ha tralasciato il tutto tondo a favore del basso e altorilievo che realizza anche in grandi dimensioni. Nei caldi toni del noce e dell'olmo, del cirmolo naturalmente profumato, emergono personaggi inconfondibili che firmano le opere di Lorenzet e le rendono uniche. Uomini e donne con gli occhi. stretti in uno sforzo espressivo, bocche importanti, qualche seno che compare tra pizzi cesellati con maestria, corpi tesi ed aggressivi totalmente assorbiti, come teatranti, nella parte \u00abloro destinata. Angoli strappati dal vento, crepe malamente rabberciate, basi di mattoni a sorreggere il peso di quelle storie. Muri scrostati, vecchi chiodi, funi annodate \u00e8 consunte dal tempo e dall'uso sono ricordi d'infanzia contadina da cui \u00e8 scappato con l'estro e la fantasia. \nLuci ed ombre completano le opere di Lorenzet facendole respirare di vita propria. Esse sono allo stesso tempo morbide e severe, sobrie e a tratti fin troppo particolareggiate. Di rilevante interesse \u00e8 la produzione religiosa che soprattutto negli ultimi anni verte ad un'analisi approfondita della figura del Cristo."}
{"id": "323770", "revid": "8897", "url": "https://it.wikipedia.org/wiki?curid=323770", "title": "Barbara Streisand", "text": ""}
{"id": "323771", "revid": "486946", "url": "https://it.wikipedia.org/wiki?curid=323771", "title": "Spectrum ZX", "text": ""}
{"id": "323774", "revid": "768068", "url": "https://it.wikipedia.org/wiki?curid=323774", "title": "KV23", "text": "KV23 (Kings' Valley 23) \u00e8 la sigla che identifica una delle tombe della Valle dei Re in Egitto; era la tomba del faraone Ay (XVIII dinastia), diretto successore di Tutankhamon.\nStoria.\nUbicata nella Valle Occidentale (West Valley), \u00e8 anche nota come WV23 o anche, secondo una denominazione locale, \"Bab el-Gurud\" ovvero \"Tomba delle scimmie\" per le decorazioni raffiguranti babbuini che ne ornano una delle pareti.\nScoperta e scavata da Giovanni Battista Belzoni nel 1816 per conto di Henry Salt, venne sottoposta a rilievi epigrafici nel 1824 da parte di Karl Richard Lepsius. Nel 1908 Howard Carter la sottopose a scavi sistematici rimuovendo, per disposizione di Gaston Maspero, i numerosi frammenti del sarcofago di granito rosso che, ricostruito, venne esposto al Museo Egizio del Cairo. Solo recentemente, il Supreme Council of Antiquities egiziano ha reinstallato il sarcofago nella tomba.\nNel 1972 la tomba fu oggetto di nuovi scavi sistematici a cura di Otto John Schaden.\nSi ritiene generalmente che KV23 non fu espressamente predisposta come sepoltura di Ay, ma per un altro re; le ipotesi pi\u00f9 accreditate indicano Amenhotep IV/Akhenaton, oppure Smenkhara o, ipotesi pi\u00f9 probabile, Tutankhamon che, secondo alcuni studi, sarebbe dapprima stato sepolto in questa tomba per poi essere trasferito nella KV62.\nIl mancato ritrovamento di depositi di fondazione non ha consentito, ad oggi, di suffragare tale ipotesi.\n\u00c8 dibattuto, inoltre, nonostante il ritrovamento di suppellettili funerarie a lui intestate, se lo stesso Ay sia mai stato sepolto in questa tomba giacch\u00e9, in epoca imprecisata, immagini e cartigli del re vennero danneggiati; lo stesso sarcofago in granito venne spezzato ed il relativo coperchio rovesciato.\nArchitettura.\nKV23 si presenta con una planimetria che richiama poco quella tipica delle tombe della XVIII dinastia, ad asse spezzato, ed \u00e8 pi\u00f9 simile a quella delle tombe della XX, con andamento lineare e senza variazioni dell\u2019asse.\nDall\u2019ingresso, una scala discendente porta ad un primo corridoio da dove una seconda scala conduce ad un secondo corridoio che immette in un vestibolo e, quindi, alla camera funeraria nella quale si apre un piccolo annesso forse destinato ad ospitare il vasi canopi del re.\nSi ritiene che alcuni fori a media altezza nelle pareti del primo corridoio fossero destinati ad ospitare travi che dovevano servire a rallentare la discesa del pesante sarcofago e che la camera funeraria sia stata adattata da quella che, originariamente, doveva essere una camera con pilastri, tipica in altre tombe del medesimo periodo.\nDecorazioni.\nSolo la camera funeraria presenta pareti dipinte con decorazioni che ricordano molto quelle della KV62 di Tutankhamon; in particolare le raffigurazioni dei dodici babbuini, sacri a Thot, che rappresentano le ore della notte, del tutto simili a quelli della camera funeraria della KV62, lasciano supporre che medesimo sia stato l\u2019artista che le realizz\u00f2.\nSono inoltre rappresentati, come nella tomba di Tutankhamon, capitoli del Libro dell\u2019\"Amduat\", nonch\u00e9 rappresentazioni del re in presenza di varie divinit\u00e0 tra cui Osiride, Hathor, Nut ed Imentet.\nInedita una scena di caccia agli uccelli nelle paludi. Per la prima volta, inoltre, sull\u2019architrave dell\u2019annesso appaiono dipinti i quattro figli di Horus protettori delle visceri contenute nei vasi canopi.\nTutte le immagini del re sono state abrase, salvo una che ne rappresenta il Kha; un'altra, pure rappresentante il Kha del re, venne solo leggermente sfregiata a dimostrazione, forse, del rispetto verso la specifica componente dell\u2019anima secondo la religione egizia.\nIl sarcofago, in granito rosso, \u00e8 molto simile a quello di Tutankhamon per forma e schema decorativo; ai quattro angoli sono scolpite le quattro dee protettrici: Iside, Nephtys, Selkis e Neith .\nRitrovamenti.\nDai resoconti della scoperta, sembra di poter dedurre che Belzoni rinvenne nella KV23 solo i frammenti del sarcofago, che vennero poi asportati da Carter su disposizione di Gaston Maspero. Il coperchio del sarcofago, ribaltato, venne scoperto da Otto John Schaden solo nel 1972, unitamente a frammenti di legno laminati in oro pertinenti a statue di divinit\u00e0, a rosette in bronzo del tipo di quelle rinvenute nella tomba di Tutankhamon e che adornavano un velo in lino, nonch\u00e9 pochi frammenti umani di incerta provenienza, e frammenti di vasellame risalenti, per\u00f2 alla fine del Nuovo Regno e al periodo romano.\nNessuna traccia si rinvenne del corpo del re e i danni subiti dal sarcofago fanno supporre che la tomba sia stata sottoposta a pi\u00f9 furti. Tuttavia, il ritrovamento di lamine d\u2019oro nella KV58 recanti il nome di Ay, sia come funzionario di Palazzo (durante i regni di Akhenaton e Tutankhamon), che come re, fanno ipotizzare che il corpo possa essere stato rimosso dalla sua tomba originale per sottrarlo ad ulteriori danni e che possa essere stato ospitato poi nella KV57 di Horemheb che presenta evidenti tracce di sepolture multiple e di utilizzo come deposito (cache) ."}
{"id": "323775", "revid": "339392", "url": "https://it.wikipedia.org/wiki?curid=323775", "title": "TRS-80", "text": ""}
{"id": "323776", "revid": "1498", "url": "https://it.wikipedia.org/wiki?curid=323776", "title": "Z80A", "text": ""}
{"id": "323778", "revid": "1498", "url": "https://it.wikipedia.org/wiki?curid=323778", "title": "ZX80", "text": ""}
{"id": "323779", "revid": "76651", "url": "https://it.wikipedia.org/wiki?curid=323779", "title": "ZX81", "text": ""}
{"id": "323780", "revid": "287204", "url": "https://it.wikipedia.org/wiki?curid=323780", "title": "Khuzdul", "text": "Il Khuzdul () \u00e8 una lingua artificiale creata da J.R.R. Tolkien ed utilizzata nei suoi romanzi fantasy dalla popolazione immaginaria dei Nani, una delle tante stirpi di Arda e della Terra di Mezzo. Di questa lingua si sa poco, data la sua marginale importanza negli scritti di Tolkien. Sembra per\u00f2 che sia basato su radici triconsonantiche, come le lingue semitiche.\nStoria interna.\nCome riportato nel \"Silmarillion\", il khuzdul venne creato dal vala Aul\u00eb per essere insegnato alle creature da lui concepite, ossia i Sette Padri dei nani. Quando poi i loro discendenti iniziarono a popolare la Terra di Mezzo, questi continuarono a nutrire molta stima verso il loro creatore, al punto da conservare il loro linguaggio originale. Al primo contatto con gli Eldar, nella Prima Era, i nani impararono facilmente la loro lingua, mentre pochi Elfi riuscirono a fare altrettanto col khuzdul, dato che lo trovavano sgradevole e cacofonico.\nCaratteristiche.\nIl khuzdul era il linguaggio segreto dei nani e veniva adoperato sempre e solo da questi: infatti, per evitare che qualcuno potesse apprendere anche una sola parola khuzdul, ogni nano aveva due nomi: uno in lingua corrente (utilizzato con gli uomini e gli elfi), l'altro in khuzdul (utilizzato in presenza di soli nani).\nNeo-khuzdul.\nPer la trilogia cinematografica de \"il Signore degli Anelli\", Peter Jackson ha ingaggiato il linguista David Salo per ricostruire quel poco di Khuzdul ricavabile dai racconti di Tolkien, ampliandolo in maniera tale da poterlo usare nei film. Questa lingua di solito viene chiamata dai tolkieniani \u00ab\"neo-khuzdul\"\u00bb.\nFrasi in neo-khuzdul presenti nei film.\nNella trilogia de Il signore degli Anelli, assieme a molti dialoghi nelle lingue elfiche, vi sono alcune frasi in khuzdul, perlopi\u00f9 in forma scritta. La prima frase che appare ne La Compagnia dell'Anello \u00e8 riportata su una parete della camera di Moria in cui si trova la tomba di Balin:\nSempre nella stanza di Balin il libro trovato da Gandalf presenta sul dorso la scritta:\nSuccessivamente si vede scritto sul portale che porta al ponte di Khazad-d\u00fbm:\nLa trilogia de Lo Hobbit presenta il maggior numero di frasi in khuzdul dell'universo cinematografico di Peter Jackson."}
{"id": "323784", "revid": "10473", "url": "https://it.wikipedia.org/wiki?curid=323784", "title": "Gherardo delle Notti", "text": ""}
{"id": "323785", "revid": "92723", "url": "https://it.wikipedia.org/wiki?curid=323785", "title": "KV18", "text": "KV18 (Kings' Valley 18) \u00e8 la sigla che identifica una delle tombe della Valle dei Re in Egitto; incompiuta, venne iniziata per Ramses X (XX dinastia), ma probabilmente mai utilizzata.\nStoria.\nLa tomba, gi\u00e0 nota dall\u2019antichit\u00e0, venne rilevata e mappata da Richard Pococke nel 1737-1738. Nuovamente mappata e rilevata dalla spedizione napoleonica del 1799 e da James Burton nel 1825. Sottoposta a rilievi epigrafici a cura della spedizione franco-toscana di Ippolito Rosellini nel 1828-1829 e poi da Karl Richard Lepsius nel 1844-1845 e da Eug\u00e8ne Lef\u00e9bure nel 1889. Scai vennero eseguiti da Howard Carter nel 1902. Nuove rilevazioni epigrafiche a cura di John Romer nel 1978 per conto del Brooklyn Museum e scavi sistematici nel 1998-2000 nell\u2019ambito del Mission Siptah-Ramses X (MISR).\nLa tomba venne usata da Carter nel 1903, all\u2019epoca Sovrintendente della necropoli, per installare il primo generatore di corrente elettrica per l\u2019.\nArchitettura e ritrovamenti.\nKV18 si presenta con struttura tipica delle tombe della XX dinastia, con asse rettilineo. Ad un\u2019entrata seguono due corridoi in leggera pendenza; un terzo corridoio si presenta non terminato. La tomba si presentava quasi completamente ostruita da detriti che sono stati rimossi completamente solo nella campagna di scavo del MISR, nel 1998-2000.\nSull\u2019architrave di ingresso la rappresentazione del sole, mentre nel primo corridoio sono presenti immagini appena abbozzate (ben visibili e riportate da Jean-Fran\u00e7ois Champollion durante i rilievi della spedizione franco-toscana, ma oggi scarsamente leggibili) di Ramses X in presenza di varie divinit\u00e0.\nAll\u2019interno della tomba sono stati rinvenuti frammenti di mobilio, di suppellettili e vasellame funerario e resti di animali, tutti non originali della tomba, ma riversatisi all\u2019interno a seguito di inondazioni."}
{"id": "323788", "revid": "10473", "url": "https://it.wikipedia.org/wiki?curid=323788", "title": "Gerrit Van Honthorst", "text": ""}
{"id": "323791", "revid": "92723", "url": "https://it.wikipedia.org/wiki?curid=323791", "title": "KV19", "text": "KV19 (Kings' Valley 19) \u00e8 la sigla che identifica una delle tombe della Valle dei Re in Egitto.\nVenne predisposta come dono reale al principe Seth-her-khepeshef (come desumibile dai rilievi parietali). Probabilmente, ma non v\u2019\u00e8 certezza di ci\u00f2, tale principe divenne faraone con il nome di Ramses VIII e la tomba non venne mai ultimata n\u00e9 mai da tale re occupata. Sempre dai rilievi parietali \u00e8 possibile identificare il titolare nel principe Montuherkhepshef, premorto al padre Ramses IX (XX dinastia), che sarebbe stato qui sepolto, per\u00f2, durante il regno di Ramses X. La mummia di tale principe non \u00e8 stata rinvenuta, o identificata e, all\u2019atto della scoperta, KV19 conteneva un numero imprecisato di sepolture intrusive probabilmente della XXII dinastia .\nStoria.\nScoperta e scavo, nel 1817 da parte di Giovanni Battista Belzoni, per conto di Henry Salt. Nel 1825 riapertura della tomba a cura di James Burton che scopr\u00ec alcuni crolli; rilievi epigrafici a cura della spedizione franco-toscana di Ippolito Rosellini nel 1828-1829 e nel 1844-1845 a cura di Karl Richard Lepsius.\nNuovi scavi e lavori di ripristino delle parti crollate nel 1903-1904 a cura di Howard Carter. Nel 1905-1906 Edward Russell Ayrton scav\u00f2 e svuot\u00f2 completamente la KV19 per conto di Theodore Davis.\nArchitettura e decorazioni.\nLa tomba, palesemente, adattata per un diverso occupante rispetto a quello previsto, presenta tuttavia un ingresso il cui stile, simile a quello di altre sepolture, lascia supporre la chiara destinazione ad essere una tomba reale, specie nella considerevole larghezza dei corridoi. Lasciata palesemente incompiuta, \u00e8 costituita da due corridoi in leggera pendenza che terminano in quello che doveva verosimilmente essere un terzo corridoio che venne trasformato in camera funeraria mediante lo scavo di una superficiale fossa nel pavimento ricoperta da una semplice lastra.\nTracce del probabile occupante, Montuherkhepshef, vennero rinvenute nel 1905-1906 da Ayrton in frammenti di un sarcofago antropomorfo che erano pertinenti, verosimilmente, ad una parrucca ed in perline di vetro. Nessuna traccia del presunto titolare della tomba.\nLe decorazioni, che sono qualitativamente tra le migliori della Valle, risultano molto ben conservate e cos\u00ec le descrive Belzoni: \"le figure dipinte sulle pareti sono cos\u00ec perfette, che sono le migliori che abbia mai visto per dare una corretta e chiara idea di quale fosse il gusto degli egiziani\".\nNei due corridoi \u00e8 rappresentato sette volte il principe, da solo, in presenza e in atto di adorazione di varie divinit\u00e0 tra cui Osiride, Khonsu, Thoth e Ptah, nonch\u00e9 capitoli dal Libro dei morti in ieratico. Le figure, dipinte in colori molto vivi, contrastano nettamente con lo sfondo di colore bianco e le scene sono contornate da larghe fasce gialle."}
{"id": "323795", "revid": "10473", "url": "https://it.wikipedia.org/wiki?curid=323795", "title": "Gerrit van Honthorst", "text": ""}
{"id": "323799", "revid": "92723", "url": "https://it.wikipedia.org/wiki?curid=323799", "title": "KV21", "text": "KV21 (Kings' Valley 21) \u00e8 la sigla che identifica una delle tombe della Valle dei Re in Egitto; titolari (due donne) non identificate; forse di famiglia reale della XVIII dinastia.\nStoria.\nScoperta e scavata da Giovanni Battista Belzoni, per conto di Henry Salt, nel 1817. Mappata e rilevata nel 1825 da James Burton e da Eug\u00e8ne Lef\u00e9bure nel 1889. Scavi sistematici nel 1989-1990 a cura di Donald P. Ryan.\nArchitettura e ritrovamenti.\nKV21 si presenta con la struttura tipica delle tombe della XVIII dinastia, ad asse piegato.\n\u00c8 costituita da un ingresso cui segue un corridoio in forte pendenza seguito da ulteriori tre corridoi, pure in pendenza, che danno accesso ad una camera funeraria con pilastro centrale ed una camera laterale. Le pareti, non decorate, sono ben tagliate e lisciate.\nAll\u2019atto della scoperta, nel 1817, e durante i rilievi di James Burton del 1825, la tomba appariva preservata da inondazioni; non cos\u00ec nel 1989-1990 quando, invece, risult\u00f2 invasa da detriti trascinati all\u2019interno, appunto, da notevoli infiltrazioni d\u2019acqua piovana\nBelzoni rinvenne, nella camera funeraria, due mummie di sesso femminile, con il braccio sinistro ripiegato sul torace, nella postura tipica delle regine, nonch\u00e9 vasellame in terracotta ed alabastro. Nel corso di intrusioni ladresche, avvenute dopo la scoperta del 1817, le mummie vennero trascinate fino al primo corridoio e danneggiate pesantemente alla ricerca di amuleti eventualmente nascosti.\nNel 1989-1990 Donald P. Ryan procedette alla rimozione dei detriti trascinati nella tomba unitamente a frammenti di suppellettili evidentemente provenienti da altri scavi (tra cui due ushabty di Ramses VI e Ramses VII). Rinvenne alcune delle suppellettili notate da Belzoni ivi compresi i frammenti di 24 grandi giare, di tipologia compresa tra i regni di Hatshepsut e Thutmosi IV, contenenti pezze di lino e natron, evidenti tracce dei prodotti usati per l\u2019imbalsamazione.\nVennero rinvenute anche le mummie danneggiate, ma nulla che potesse fornire indicazioni sull\u2019identit\u00e0. Si valut\u00f2, tuttavia, che le stesse avevano il braccio sinistro, piegato al gomito, che attraversava il torace; la mano sinistra era stretta a pugno ed il braccio destro disteso lungo il fianco. Tale postura riflette quella gi\u00e0 notata in altre sepolture femminili di regine (la Elder Lady di KV35); ci\u00f2 avvalorerebbe il fatto che si trattava, perci\u00f2, di donne appartenenti ad una famiglia reale della XVIII dinastia.\nUltime risultanze.\nNel 2010 sono stati annunciati i risultati di analisi del DNA praticate su una delle mummie della KV21 e sui feti rinvenuti nella KV62 di Tutankhamon: si \u00e8 cos\u00ec appurato, con un buon margine di certezza, che una delle mummie \u00e8 la madre dei feti. Nessun elemento consente, tuttavia, di indicarla come Ankhesenamon, l\u2019unica regina conosciuta di Tutankhamon."}
{"id": "323801", "revid": "287204", "url": "https://it.wikipedia.org/wiki?curid=323801", "title": "Pietro Paolo Vasta", "text": "In attivit\u00e0 nell'acese dal 1732 fino al 1755, \u00e8 considerato uno dei maggiori artisti siciliani del secolo XVIII.\nBiografia.\nInizia come apprendista nel cantiere del pittore messinese Antonio Filocamo che nel 1711 insieme ai fratelli Paolo e Gaetano affrescava nella chiesa madre (poi Duomo) di Acireale il coro e la \"Cappella di Santa Venera\". Si trasferisce a diciassette anni a Roma, dove sposa, nel 1726, Isabella Adami, di Albano Laziale, da cui avr\u00e0 sette figli. Il primogenito Alessandro, che diverr\u00e0 anch'egli pittore, non inferiore al padre, viene battezzato in Roma, nella chiesa di San Lorenzo in Lucina, padrino lo scultore Simone Martinez, nipote di Filippo Juvarra. Tale fatto non \u00e8 secondario se si pensa all'influenza esercitata da Juvarra su Vasta in architettura e nelle vicende dei suoi spostamenti nella Penisola. Del periodo romano si conosce finora solo un disegno riproducente la statua dell'Ercole Farnese su carta, con lapis e biacca.\nAd Acireale ritorna, con la famiglia, dopo 17 anni, nel 1731 nel pieno della ricostruzione dopo il terremoto del Val di Noto del 1693. Nel 1732 otterr\u00e0 l'incarico di eseguire gli affreschi del nuovo tempio dedicato in citt\u00e0 a San Sebastiano. Continuer\u00e0 quindi a lavorare nel territorio acese, anche per via di una fortunata congiuntura: come pu\u00f2 leggersi nei documenti d'archivio, specie riferiti alle vicende degli affreschi nel duomo, uno dei motivi fondamentali che spingevano il municipio e il clero a decorare le chiese era il risparmio sull'addobbo periodico in occasione delle solennit\u00e0 che se ne traeva. Nel 1734 apre una bottega d'arte, ben nota in Sicilia, dove si succederanno fra gli apprendisti Vito D'Anna, palermitano, considerato uno dei maggiori esponenti della pittura siciliana del XVIII secolo, Michele Vecchio, Giuseppe Grasso Naso, il figlio Alessandro ed altri.\nDi seguito effettuer\u00e0 grandi affreschi per la chiesa madre, oggi cattedrale di Acireale, per le chiese di San Camillo e Santa Maria del Suffragio. Fatti i dovuti distinguo, pu\u00f2 tentarsi una lettura di vite parallele tra Vasta e il napoletano Francesco De Mura per i sincronismi, per gli ambienti artistici visitati, per la committenza e l'unicit\u00e0 del potere politico e religioso. Nel 1755, mentre stava eseguendo un ciclo di affreschi nella piccola chiesa di Sant'Antonio di Padova, sempre ad Acireale, colpito da attacco apoplettico cadde da una impalcatura e rimase paralizzato. Il resto della vita, come dice il Gravagno, lo trascorse \"afflitto dalla paralisi, incalzato dai creditori, scontento dei figli\".\nOpere.\nIl Vasta mise a frutto le proprie capacit\u00e0, ingegnosit\u00e0 e creativit\u00e0, in un ambiente non facile, a volte ostile, fortemente legato a una figurazione con radici in Antonello da Messina, Filippo Paladini e Giacinto Platania e alla committenza cappuccino-conventuale ( al cui servizio si era distinto a cavallo tra Sei e Settecento Giovanni Lo Coco con gli affreschi in San Biagio, Sant'Antonio in Acicatena, chiesa di Santa Caterina in Pedara), che seppe tuttavia conquistare anche con la grandiosit\u00e0 e la novit\u00e0 del programma decorativo: nella sola Acireale esegu\u00ec oltre mille metri quadri di affreschi, con la leggiadria compositiva e coloristica ormai lontana dalla drammaticit\u00e0 seicentesca (\"Nozze di Cana\", Cattedrale; \"le tre Virt\u00f9 teologali\", Sant'Antonio di Padova) ma forte anche degli studi svolti nel periodo romano, come anche dei viaggi a Firenze, Torino, Napoli, forse Bologna e Venezia, con rimandi evidenti a Maratta, Garzi, Reni, Carracci, Veronese, Solimena, Conca, Salviati, Raffaello e bottega, Tiziano, anche Tiepolo. La sua pittura raggiunge spesso toni di armoniosa compostezza e dolce espressivit\u00e0 (\"Nascita di Maria\" nella chiesa dei Crociferi, dalla nuova spazialit\u00e0) specie quando ha per soggetto figure femminili, o temi complessi come i tempi e i collegamenti testamentari, trattati con sicurezza e equilibrio spaziale (\"la Mensa eucaristica\" nella chiesa del Suffragio, affresco concepito in una temperie circolare che coinvolge - ma solo per analogie - Corrado Giaquinto e Olivio Sozzi). Le opere su tela denotano un filo conduttore meno incalzante degli affreschi; tuttavia alcune (\"Madonna delle Grazie\", sull'altare dei Crociferi) raggiungono livelli di alto lirismo.\nOggi le sue opere sono principalmente in luoghi di culto. \nCatania e provincia.\nAci Catena.\nChiesa di Santa Lucia:\nCatania.\nNon rintracciabili gli affreschi in case nobiliari:\nPalermo e provincia.\nPerduta, forse del tutto, la sua produzione a Palermo, dove ebbe modo di trattenersi a lungo anche per vicende civilistiche legate a incarichi artistici. Ivi gli fu affidato come allievo Vito D'Anna, che lo segu\u00ec per otto anni ad Acireale.\nCuriosit\u00e0.\nLionardo Vigo ritiene che \"Molta conformit\u00e0 era nella di lui fisionomia e quella di An.Car[r]acci, ch'\u00e8 in vero rimarchevole cosa; poich\u00e9 era il volto di Annibale alquanto olivastro con gli occhi intensi, la fronte magnifica e il naso rotondo\".\nIl Vigo, nell'informarci che i manoscritti del Vasta ebbero la stessa sorte delle sue bozze pittoriche, disperse, tramanda una sua \"ottava\" in consumati endecasillabi scritta dietro a un foglio di disegni:\n\u00ab Cori crudili inclinatu a lu mali/ Laberintu d'affanni e di duluri;/ Fora megghiu pri mia non sicutari /Pri cui mi duna basca tutti l'uri./Vasta, misiru tia chi speri fari?/Si' pazzu, e nun t'adduni di l'erruri/Tu sai lu muttu, e s'un lu sai lu 'mpari:/Megghiu servu di mori ca d'amuri \u00bb.\nIl mistero delle spoglie.\nLa mancanza di informazioni precise sulla tumulazione del corpo del Vasta ha fatto nascere interrogativi, a partire dal Vigo, sul perch\u00e9 gli acesi non lo avessero degnamente onorato. Si sapeva che era sepolto nella Cappella del Divino Amore nella Basilica dei Santi Pietro e Paolo. Nel 1952, durante una ricognizione cui partecip\u00f2 il vescovo Salvatore Russo, si \u00e8 creduto di aver trovato le sue ossa che sono state richiuse in una cassetta di legno, lasciata entro un armadio."}
{"id": "323810", "revid": "1728", "url": "https://it.wikipedia.org/wiki?curid=323810", "title": "Luigi (moneta)", "text": "Il luigi \u00e8 una moneta d'oro francese. Nel 1640 Luigi XIII decide di riformare il sistema monetario francese basandolo su tre pezzi:\nQuesto sistema monetario rimase in vigore fino alla rivoluzione francese."}
{"id": "323820", "revid": "1632387", "url": "https://it.wikipedia.org/wiki?curid=323820", "title": "Scirocco", "text": "Lo scirocco (dall'arabo sharq/oriente) \u00e8 un vento caldo proveniente da sud-est. Tale direzione \u00e8 indicata simbolicamente nella cosiddetta rosa dei venti.\nPi\u00f9 esattamente 'scirocco' deriva dalla parola araba sharqiyya (\u0634\u0631\u0642\u064a\u0629) che vuol dire 'orientale', giacch\u00e9 questo vento spira dalla Siria, prendendo come punto di riferimento l'Isola di Zante nel Mar Ionio.\nLo stesso vento assume il nome di \"jugo\" in Croazia e \"ghibli\" in Libia. Un vento umido associabile allo scirocco, che spira prevalentemente nel golfo del Leone, sulle coste mediterranee della Francia, \u00e8 il \"marin\".\nDescrizione.\nQuesto vento soffia pi\u00f9 di frequente in primavera ed autunno raggiungendo un massimo nei mesi di marzo e novembre.\nDi solito soffia a terzine di tre giorni in tre giorni; raramente soffia un giorno solo. Alla fine delle giornate di scirocco subentra solitamente una giornata di vento intenso da quadrante settentrionale.\nNasce da masse d'aria tropicali calde e secche trascinate verso nord da aree di bassa pressione in movimento verso est sopra il Mar Mediterraneo. L'aria calda e secca si mischia con quella umida del movimento ciclonico presente sul mare ed il movimento in senso antiorario spinge questa massa d'aria sulle coste delle regioni del sud Europa.\nLo scirocco secca l'aria ed alza la polvere sulle coste del Nordafrica, provoca tempeste sul mediterraneo e tempo caldo ed umido sull'Europa. Il vento soffia per un tempo variabile da mezza giornata a molti giorni. Molte persone attribuiscono a questo vento effetti negativi sulla salute e soprattutto sull'umore per via del caldo umido e della polvere portata dalle coste dell'Africa e dell'aumento della temperatura in Europa. La polvere pu\u00f2 causare danni ai dispositivi meccanici. L'umidit\u00e0 che si deposita al terreno rende inoltre molto scivoloso il manto stradale.\nLo scirocco \u00e8 diventato, inoltre, uno dei simboli climatici della Sicilia, lo stesso capoluogo siculo, Palermo, spesso si trova a fronteggiare danni provocati dalle fortissime raffiche di vento caldo, talvolta anche in pieno inverno. Lo scirocco si fa sentire anche in Calabria e soprattutto nel Salento. Molto diffuse sono anche le giornate di scirocco lungo le coste della Liguria.\nIl soffio ininterrotto dello scirocco per molti giorni, combinato con la crescita della marea, \u00e8 una delle cause del fenomeno dell'acqua alta nella Laguna di Venezia.\nCuriosit\u00e0.\nLo scirocco \u00e8 un vento portatore di piogge ed \u00e8 l'unico che porta le piogge di sabbia provenienti dal deserto del Sahara."}
{"id": "323825", "revid": "92723", "url": "https://it.wikipedia.org/wiki?curid=323825", "title": "KV5", "text": "KV5 (Kings' Valley 5) \u00e8 la sigla che identifica una delle tombe della Valle dei Re in Egitto; era la sepoltura dei numerosi figli del faraone Ramses II (XIX dinastia).\nSi tratta, ad oggi, di un \"unicum\" nel panorama delle tombe della Valle dei Re per dimensioni, con i suoi (ad oggi) quasi 150 locali, e struttura architettonica.\nStoria e scavi.\nSi tratt\u00f2, originariamente, di una piccola tomba della XVIII dinastia successivamente ampliata, in pi\u00f9 fasi, durante la XIX dinastia sotto Ramses II che ne fece la tomba dei suoi figli. Non sono stati rilevati elementi che possano far pensare ad un suo riuso dopo il regno di Ramses II.\nFu soggetta a furti in antico e, dai rilievi stratigrafici, \u00e8 stato possibile appurare che sub\u00ec almeno undici inondazioni che ne causarono il riempimento totale con detriti e fango che apportarono gravi danni alle pareti che, molto verosimilmente, dovevano essere almeno in parte dipinte come desumibile da labili tracce ancora esistenti.\nIl posizionamento in prossimit\u00e0 dei piazzali di accesso alla Valle ha inoltre comportato che, nel periodo 1960-1990, sopra la tomba parcheggiassero gli autobus turistici le cui vibrazioni hanno causato seri danni alle parti pi\u00f9 prossime alla strada. Danni altrettanto seri sono stati inoltre causati durante i lavori di realizzazione delle fognature per la costruzione del centro di ricezione turistico nei pressi dell\u2019ingresso.\nL\u2019entrata di KV5 era gi\u00e0 nota a James Burton che, verosimilmente, nel 1825 penetr\u00f2 nella tomba esplorandone, tuttavia, solo una minima parte grazie ad un breve tunnel scavato nel fango che la riempiva all'altezza del soffitto.\nFu quindi la volta di Howard Carter che, nel 1902, liber\u00f2 una minima parte subito poco dopo l\u2019ingresso. Dopo tale intervento, non essendosi proceduto ad altre attivit\u00e0, del sito si persero nuovamente le tracce a causa dei detriti che si accumularono nuovamente fino al 1984-1985 quando l\u2019egittologo Kent R. Weeks, sfruttando sistemi sonar e georadar, individu\u00f2 anomalie che indicavano la presenza di ampi spazi vuoti nel sottosuolo.\nI lavori di scavo iniziarono nel 1986-1987 sotto l\u2019egida del Theban Mapping Project, ma solo nel 1995 si giunse all'annuncio pubblico dell'apertura di un passaggio che conduceva a circa venti locali. Tra questi venne rinvenuto, peraltro, un rilievo rappresentante il dio Osiride (caso unico nella Valle), e un corridoio trasversale che indicava come la struttura dei venti locali si ripetesse, molto verosimilmente, specularmente anche nella parte non ancora scavata. Considerando il gran numero di locali, il numero di figli di Ramses II di cui sono noti i nomi (52), la presenza, riferita da Burton, di un cartiglio di Ramses II all'ingresso della tomba (oggi non pi\u00f9 visibile), nonch\u00e9 un ostrakon rinvenuto da Carter all'ingresso facente riferimento a Meriatum, figlio del re, Weeks assegn\u00f2 la KV5 come sepoltura dei figli di Ramses II. Gli scavi proseguirono e nel 2006 i locali rinvenuti, ma non ancora del tutto liberati dai detriti erano oltre 90; erano circa 130 nel 2006 e, ad , il numero \u00e8 salito ad oltre 150 (non tutti liberati).\nLa planimetria simmetrica ha consentito, inoltre, di ipotizzare, visto quanto sin qui scavato, che potrebbero esserci complessivamente almeno duecento camere o pi\u00f9. Sono stati rinvenuti, inoltre, migliaia di vasi e oggettistica, oltre a considerevoli superfici parietali decorate, bench\u00e9 pesantemente compromesse. Attualmente, l'impegno della missione archeologica \u00e8 indirizzato, oltre che alle attivit\u00e0 di scavo, principalmente alla salvaguardia, al consolidamento ed alla conservazione di quanto gi\u00e0 scoperto e si ritiene che, perch\u00e9 la tomba possa essere aperta al pubblico, siano necessari ancora molti anni.\nArchitettura.\nNonostante l\u2019enorme sviluppo planimetrico, sicuramente eccezionale per la Valle dei Re, molti aspetti lasciano supporre che originariamente dovesse trattarsi di una piccola tomba risalente alla XVIII dinastia. L\u2019ingresso, relativamente stretto, si apre in un locale piuttosto angusto da cui si diparte un breve corridoio, che d\u00e0 accesso a un'ampia sala di circa 50 m\u00b2, con sedici pilastri (il cui scopo non \u00e8 stato ancora individuato), da cui si diparte un altro lungo corridoio, fiancheggiato da piccole stanze, che si conclude in altri due corridoi, ortogonali al primo a formare una \"T\". Questi sono, a loro volta, fiancheggiati da locali che si sviluppano su due livelli. Analogamente, da un angolo della sala dei sedici pilastri, si diparte un altro corridoio in direzione opposta al primo, in discesa, che d\u00e0 accesso ad altri locali fiancheggianti e si conclude con una sala con tre pilastri. Non si esclude, considerando la pi\u00f9 volte citata simmetria, che analoga struttura sia rilevabile nell'angolo opposto della stessa sala dei sedici pilastri.\nDecorazioni.\nOltre la statua in rilievo di Osiride alta circa m 1,50, scolpita all'incrocio a T dei corridoi in una sorta di cappella, la KV5 presenta decorazioni molto danneggiate dalle inondazioni, dal lungo tempo trascorso a contatto con il fango nonch\u00e9 dalle vibrazioni dei veicoli pesanti parcheggiati al di sopra della tomba e dai moderni lavori di creazione del sovrastante centro di ricezione turistico, risalenti agli anni '50 del '900.\nLe decorazioni parietali sopravvissute sono simili a quelle rilevabili nelle tombe della Valle delle Regine destinate ai principi figli del successore Ramses III: QV42 del principe Pareheruenemef, QV43 di Sethherkhepeshef (poi divenuto faraone con il nome di Ramses VI e sepolto nella KV9), QV44 di Khaemuaset, QV55 di Amonherkhepeshef. Tra le immagini ancora leggibili, Ramses che presenta il figlio primogenito, Amonherkhepeshef agli dei Sokar e Hathor, nonch\u00e9 un altro figlio, indicato come Ramses, dinanzi al dio Nefertum. Le decorazioni hanno consentito di individuare e riconoscere sei figli di Ramses II, mentre per altri venti sono in corso analisi per individuarli.\nLe pareti ed i sedici pilastri della grande sala colonnata sono ugualmente decorati, ma i dipinti sono scarsamente leggibili.\nAltri rilievi e pitture delle pareti dei corridoi, e nelle altre sale colonnate, sono relative alla Cerimonia di apertura della bocca, o rappresentano ancora il re, o divinit\u00e0 e principi.\nSuppellettili funerarie.\nSono stati rinvenuti: ossa umane e di animali, resti umani mummificati, alcuni pezzi di un sarcofago in granito rosso, migliaia di frammenti di vaso, dozzine di frammenti di vasi canopici in alabastro, pezzi di un sarcofago in legno, una testa di statua in pietra non ultimata, alcuni ushabti in faience, perline, amuleti, due ostraka forse recanti un elenco dei materiali presenti nella tomba. In un angolo, nei pressi di una parete dipinta in blu, rosso e bianco, \u00e8 stata inoltre rinvenuta la base di un'anfora di provenienza cananea che, evidentemente rottasi durante i lavori, aveva lasciato traccia del suo contenuto di tintura blu sul pavimento."}
{"id": "323829", "revid": "125811673", "url": "https://it.wikipedia.org/wiki?curid=323829", "title": "Antonio Venier", "text": " Fu noto per esser uomo incorruttibile e di rigidissima disciplina. Nel periodo in cui fu doge, l'economia veneziana si risollev\u00f2 e divenne particolarmente florida. Fu adottata una proficua politica di alleanze che permise alla repubblica di espandersi nell'entroterra veneto. Negli ultimi anni del suo dogado vi furono i primi scontri tra i veneziani e l'Impero ottomano, che aveva gi\u00e0 cominciato a conquistare territori in Europa e nei decenni successivi avrebbe contrastato il dominio veneziano in Oriente.\nVita.\nFiglio di Nicol\u00f2, nacque attorno al 1330, epoca d'oro per la repubblica mercantile di Venezia.\nNon vi sono notizie precise sulla sua giovent\u00f9 e gli unici dati certi che si possono ricavare sono quelli derivanti dallo status della sua famiglia: era di nobilt\u00e0 recente e non poteva accampare antenati prestigiosi e, quindi, neppure alleanze politiche di un certo spessore. Si spos\u00f2 con Agnese da Mosto da cui ebbe almeno un figlio, Alvise.\nDa quanto si pu\u00f2 comprendere studiando la storia delle sue origini si pu\u00f2 immaginare come l'unica strada da lui percorribile per emergere fosse quella della carriera militare. Si distinse nel corso delle guerre contro Genova e, attorno al 1380, giunse al grado di provveditore nella fortezza di Tenedo. Nel 1381, alla vigilia della sua elezione a doge, fu inviato con il grado di capitano a Creta. Le fonti narrano della sua rigidit\u00e0 nel giudizio e gli eventi che caratterizzarono il suo dogado lo confermano.\nIl Dogado.\nAlla morte del suo predecessore Michele Morosini, nell'ottobre 1382, Venezia pareva allo sbando: era appena uscita da una gravosa e sanguinosa guerra che aveva visto il nemico alle porte della citt\u00e0, molti cittadini erano rovinati, le vie commerciali interrotte, l'erario in dissesto ed era scoppiata la peste. In questa tragica situazione molti nobili concorsero per ottenere il dogado, sempre molto ambito. Il numero eccessivo di candidati imped\u00ec loro di essere eletti e si decise quindi di scegliere una persona \"fuori dai giochi\". Fu cos\u00ec che il Venier si ritrov\u00f2 doge il 21 ottobre 1382 nella sorpresa generale e di lui stesso, che lo venne sapere mentre era a Creta e pot\u00e9 rientrare solo tre mesi dopo.\nPolitica interna.\nDopo gli entusiasmi iniziali la situazione si pales\u00f2 molto difficile ma il Venier dimostr\u00f2 tutta la sua forza d'animo ed il carattere che lo aveva contraddistinto. Durante i diciotto anni del suo dogado vi furono acque alte straordinarie, due pestilenze, numerosi incendi e disgrazie di vario tipo che non lo piegarono mai. Si mostr\u00f2 deciso sia nelle vicende di governo che in ambito familiare, particolarmente verso il figlio Alvise, il quale fu imprigionato nel 1388 dopo essersi reso protagonista di adulterio con successiva derisione del marito tradito. Ammalatosi gravemente, venne lasciato morire in carcere senza che il padre gli concedesse la grazia. Molti approvarono questo simbolo di giustizia estrema e lo presero a modello, altri lo criticarono considerandolo un eccesso degno pi\u00f9 di pazzia che di vera giustizia.\nDopo i patimenti subiti da Venezia durante la guerra di Chioggia, sotto il dogado di Venier la citt\u00e0 trascorse un periodo di pace che port\u00f2 prosperit\u00e0 economica. Il doge risan\u00f2 i debiti della repubblica e fece ripristinare i commerci, con grande beneficio per l'intera popolazione. Tra le leggi che eman\u00f2, vi fu il divieto per i forestieri di stabilirsi e procurarsi rendite a Venezia senza il permesso dell'amministrazione. Dispose che la cittadinanza fosse concessa ai forestieri solo dopo 15 anni di permanenza in citt\u00e0. Nei suoi ultimi anni di vita nacquero contrasti tra diverse fazioni dell'aristocrazia cittadina, Venier fece invano del suo meglio per riconciliare le parti e l'insuccesso contribu\u00ec a ledere la sua salute.\nPolitica estera.\nIn Friuli e Val Padana.\nNei primi anni del suo dogado, Venezia visse un periodo di grandi difficolt\u00e0 al suo interno e all'esterno che non erano state risolte con la fine della guerra di Chioggia e nelle quali Venier seppe destreggiarsi stringendo e rompendo alleanze con le pi\u00f9 potenti signorie di quel periodo nella regione. Dopo la pace siglata a Torino l'8 agosto 1381, i Carraresi di Padova erano rientrati in possesso di alcuni diritti ceduti a Venezia nel 1373 ed avevano ottenuto il permesso di fortificare le frontiere. Nel 1383 comprarono inoltre dal duca d'Austria Leopoldo III d'Asburgo Feltre, Belluno, Ceneda e soprattutto Treviso, che nel 1380 i veneziani avevano ceduto per evitare che cadesse in mano ai padovani.\nLa situazione per Venezia peggior\u00f2 quando Francesco I da Carrara si schier\u00f2 nella guerra di successione al patriarcato di Aquileia al fianco del patriarca e del Regno d'Ungheria attaccando nel febbraio 1385 i ribelli di Udine, che quello stesso mese si unirono a Venezia e in maggio agli Scaligeri di Verona. Le due citt\u00e0 vedevano con preoccupazione l'espansione padovana, in particolare Venezia, che si vedeva tagliati i commerci con il nord. L'intervento scaligero port\u00f2 in agosto i Carraresi ad allearsi in funzione anti-veronese con il signore di Milano Gian Galeazzo Visconti, aprendo un fronte occidentale del conflitto, mentre in Friuli si combatterono diverse battaglie che non alterarono gli equilibri tra le forze coinvolte e portarono a una fase di stallo.\nIl conflitto tra Verona e Padova riprese all'inizio del 1387 con due grandi battaglie alle porte delle due citt\u00e0 che furono vinte dalle truppe carraresi ma determinarono l'indebolimento di entrambe le signorie. La sconfitta di Castagnaro segn\u00f2 la fine dell'egemonia degli Scaligeri; i Carraresi concordarono quindi la spartizione dei territori veronesi con Visconti, che non mantennero le promesse e oltre a conquistare Verona tennero per s\u00e9 anche Vicenza, a quel tempo facente parte della signoria veronese e promessa a Francesco I da Carrara. La signoria padovana rimase isolata e tent\u00f2 di venire a patti in funzione anti-milanese con il doge Venier, che firm\u00f2 invece un trattato di alleanza con Visconti il 29 maggio 1388, in virt\u00f9 del quale le operazioni militari dei milanesi contro Padova furono finanziate dai veneziani. Le truppe viscontee travolsero le difese padovane, Francesco I si vide costretto a rinunciare alla signoria in favore del figlio Francesco Novello e si trasfer\u00ec a Treviso prima di consegnarsi al nemico.\nFrancesco Novello nel novembre 1388 venne ai patti con i milanesi accordandosi per la consegna di Padova, Treviso, Ceneda, Feltre, Belluno e tutti i territori ad esse subordinati. I Visconti non ostacolarono l'occupazione di Treviso e Ceneda da parte dei veneziani, che tornarono inoltre in possesso della torre del Curame e di Sant'Ilario, situate nelle zone di confine con Padova nei pressi dell'odierna Gambarare. Francesco Novello dovette rifugiarsi nell'Astigiano, sotto il controllo visconteo, ma in seguito riusc\u00ec a fuggire e ad assicurarsi l'appoggio di Firenze per la formazione di una lega anti-viscontea con il tacito assenso di Venezia, preoccupata questa volta per l'espansione di Milano. Nel 1390 riprese il possesso della signoria di Padova cacciando la guarnigione milanese e iniziando la lotta con Milano.\nNel marzo del 1398, Venezia firm\u00f2 un'alleanza con la seconda lega anti-viscontea dopo aver inviato l'anno prima una flotta sul Po in soccorso dei Gonzaga di Mantova, ma mantenne un certo distacco dal conflitto al punto di firmare con i Visconti una tregua a nome degli alleati nel maggio 1398. L'anno dopo convinse Francesco Novello a rinnovare la subordinazione di Padova a Venezia e nel marzo del 1400 la Serenissima sigl\u00f2 la pace tra la lega anti-viscontea e Milano, accordo con il quale i partecipanti alla lega venivano posti sotto la protezione di Venezia. Durante il dogado di Venier, Venezia si espanse anche verso sud-ovest assicurandosi territori in Polesine.\nOltremare.\nDurante il suo dogado Venezia riacquist\u00f2 l'isola di Corf\u00f9. Il 12 dicembre 1388 Maria d'Enghien (da non confondere con l'omonima cugina), figlia di Guglielmo, alla morte del marito Pietro Cornaro vendette Nauplia e Argo alla Repubblica di Venezia. I veneziani si insediarono a Nauplia ma prima che potessero entrare in possesso di Argo e dei territori attigui, la citt\u00e0 fu occupata dalle truppe di Teodoro I Paleologo, tiranno di Morea. La zona di Argo cadde in mano ai veneziani solo nel 1394. In tal modo la Serenissima fu in grado di completare una sicura via di comunicazione con l'Oriente che passava per i suoi possedimenti di Corf\u00f9, Modone, Corone e Negroponte, l'odierna Eubea.\nDurante il dogado di Venier, la grande espansione dell'Impero ottomano costitu\u00ec una minaccia per i possedimenti in Grecia di Venezia costringendola a opere di fortificazione delle citt\u00e0 che erano sotto il suo controllo. L'avanzata turca in Europa preoccup\u00f2 l'intera cristianit\u00e0 e nel 1394 papa Bonifacio IX proclam\u00f2 una crociata contro gli infedeli che venne accolta con scetticismo, anche per le divisioni createsi dal 1377 con lo Scisma d'Occidente. Venier contribu\u00ec mandando i suoi emissari nelle corti europee per sondarne la disponibilit\u00e0. La crociata fu organizzata nel 1396 dal re d'Ungheria Sigismondo e vi aderirono la Francia, che invi\u00f2 i suoi migliori cavalieri, l'imperatore bizantino Manuele II Paleologo, accerchiato dai turchi e in grado di fornire un apporto minimo, nonch\u00e9 Genova e Venezia, che misero a disposizione le proprie flotte ma non truppe di terra. La superiorit\u00e0 delle repubbliche italiane sui mari indusse il sultano ottomano Bayezid I ad evitare il confronto e a concentrarsi su una massiccia campagna con l'esercito. Le truppe ungheresi e francesi furono sbaragliate dai turchi nella battaglia di Nicopoli del 25 settembre 1396 e lo stesso Sigismondo si salv\u00f2 a stento fuggendo su una nave veneziana.\nIl primo attacco ottomano ai possedimenti veneziani fu portato nel 1397, le opere di fortificazione procedevano a rilento e vi fu la provvisoria conquista turca di Argo, a cui fece seguito un trattato di pace che restitu\u00ec la citt\u00e0 ai veneziani. Gli attacchi degli ottomani in questa zona nei decenni successivi avrebbero portato alla guerra turco-veneziana (1463-1479).\nMorte.\nDopo oltre diciotto anni di dogado, il 23 novembre 1400 il doge Antonio Venier si spegneva, forse consumato dalla tristezza per ci\u00f2 che era avvenuto al figlio. Altre fonti riportano che la malattia e la morte furono dovute al dispiacere per non aver saputo appianare i contrasti e le divisioni createsi tra l'aristocrazia cittadina. Il corpo fu seppellito con tutti gli onori nella basilica di San Zanipolo di Venezia, dove tuttora riposa. Secondo alcune fonti, la dogaressa sua consorte mor\u00ec pochi anni dopo."}
{"id": "323835", "revid": "198277", "url": "https://it.wikipedia.org/wiki?curid=323835", "title": "Miguel Galluzzi", "text": "Biografia.\nFiglio di motociclisti da due generazioni, ha sempre coltivato la sua passione in modo viscerale. Si iscrisse alla facolt\u00e0 di ingegneria di Miami ma non la port\u00f2 a termine, passando invece alla scuola di \"design\" a Pasadena dove per\u00f2 erano preponderanti gli argomenti sulle quattro ruote.\nIl suo primo impiego fu infatti nel settore delle automobili alla Opel, in Germania, dove realizz\u00f2 gli interni della Corsa del 1991 e il restyling della Omega, fino a quando decise di dedicarsi alla sua vera passione, le moto.\nNel 1988 pass\u00f2 alla Honda in uno studio di design a Milano; del 1989 \u00e8 invece il passaggio alla Cagiva. Nel gruppo varesino ha contribuito alla rivoluzione nel mondo delle moto con la creazione del segmento \"naked\" con il Ducati Monster, che ancora oggi, non pi\u00f9 del gruppo Cagiva, rimane un punto di riferimento e di difficile restyling.\nDopo che la Cagiva vendette il marchio Ducati, Galluzzi riprese la matita e dal suo genio scaturirono la Raptor, la V-Raptor e la Planet che, anche se poco fortunate nelle vendite, rimangono un punto di riferimento di stile con le loro linee spigolose e aggressive.\nDa luglio 2006 \u00e8 passato alla Aprilia, dove ricopre il ruolo di responsabile del design."}
{"id": "323838", "revid": "768068", "url": "https://it.wikipedia.org/wiki?curid=323838", "title": "Cosima Wagner", "text": "Biografia.\nNacque la vigilia di Natale del 1837 a Como (il luogo preciso della nascita fu l'Albergo dell'Angelo) dalla relazione adulterina fra Liszt e la contessa e scrittrice francese Marie d'Agoult. Dopo la separazione dei genitori, Cosima e i suoi due fratelli Blandine (1835-1862) e Daniel (1839-1859) vennero affidati alle cure della nonna paterna. Il padre si interessava poco a loro. Il primo breve incontro fra Cosima e Wagner avvenne il 10 ottobre 1853, quando lei aveva solo 16 anni. \nNel 1857, Cosima spos\u00f2 Hans von B\u00fclow, famoso pianista e direttore d'orchestra, allievo di Liszt e amico personale di Wagner. Il matrimonio, da cui nacquero due figlie, Daniela e Blandine, fu pi\u00f9 dettato dal dovere dell'allievo verso il maestro che da vero amore. Ad accomunare i due sposi era la passione per l'arte di Wagner: Cosima ben presto comprese quale doveva essere il \"genio\" a cui era destinata. \nLa conoscenza con Wagner, di 24 anni pi\u00f9 anziano di lei e gi\u00e0 sposato anch'egli, si approfond\u00ec nel 1862, e infine i due divennero amanti nell'estate del 1864 a Monaco, mentre Wagner e i von B\u00fclow erano ospiti del re Ludovico II di Baviera. Hans von B\u00fclow, devoto a Wagner fino all'annullamento, accett\u00f2 la situazione, riconoscendo che Cosima non sarebbe stata felice con nessun altro, ma lo scandalo per quella relazione fu una delle cause che portarono all'allontanamento di Wagner da Monaco nel 1865. In questo caso, Wagner si mostr\u00f2 ingeneroso nei confronti di Ludwig, approfittando della fiducia del giovane sovrano e facendogli deliberatamente credere che tra lui e Cosima non intercorresse alcun rapporto. Nel frattempo, il 10 aprile 1865, era nata la prima figlia della coppia, Isolde (1865-1919), ufficialmente battezzata von B\u00fclow. Wagner e Cosima ebbero altri due figli, entrambi nati prima delle loro nozze, Eva (1867-1942) e Siegfried (1869-1930). \nRichard e Cosima andarono a vivere insieme nel 1866 a Tribschen, in una villa sul Lago di Lucerna, in Svizzera. Soltanto nel 1870, per\u00f2, Hans concesse a Cosima il divorzio, ed ella pot\u00e9 risposarsi con Wagner il 25 agosto 1870 (la prima moglie di Wagner, Minna, era morta nel 1866).\nIl matrimonio fra Wagner e Cosima fu un'unione felice, ed ella si dedic\u00f2 al Maestro con assoluta fedelt\u00e0. A lei, Richard dedic\u00f2 \"L'idillio di Sigfrido\", un delizioso brano per piccola orchestra che venne eseguito per la prima volta all'interno della villa di Tribschen, una mattina di Natale, con grande sorpresa di Cosima. Dal 1869 al 1883, ella tenne un diario meticoloso e quotidiano della vita in comune con Richard, fermato al 12 febbraio 1883, giorno precedente alla scomparsa di Wagner. Rimasti segreti, i Diari sono stati pubblicati soltanto alla fine degli anni Settanta a Monaco di Baviera in un'edizione curata da Martin Gregor\u2013Dellin e Dieter Mack.\nDopo la morte del marito, Cosima assunse la guida del Festival di Bayreuth, il festival musicale creato da Wagner appositamente per le rappresentazioni dei suoi drammi, in un nuovo teatro da lui personalmente progettato e fatto costruire a Bayreuth dove lui e la famiglia si erano trasferiti nel 1872. La sua linea di condotta si bas\u00f2 sullo stretto mantenimento delle tradizioni risalenti agli anni in cui il Maestro era in vita, mettendo al bando ogni possibile innovazione e continuando a riproporre le vecchie scenografie originali (gli allestimenti furono poi rinnovati per volere di Hitler in persona). Le va riconosciuto per\u00f2 il merito di aver permesso che il Festival, fortemente indebitato alla morte di Wagner, sopravvivesse e consolidasse la sua reputazione.\nFervente antisemita, strinse rapporti con il pensatore e scrittore inglese Houston Stewart Chamberlain, autore de \"I fondamenti del XIX secolo\", che divenne suo genero sposando nel 1908 Eva Wagner. Negli ultimi anni della sua vita, anziana e malata, pass\u00f2 la gestione del Festival all'unico figlio maschio, Siegfried, anch'egli compositore e direttore d'orchestra. Mor\u00ec nel 1930 all'et\u00e0 di 92 anni, e venne sepolta nel giardino della villa di famiglia, \"Haus Wahnfried\", accanto a Wagner.\nFu la destinataria di tre biglietti della follia di Friedrich Nietzsche. Anche in precedenza del suo crollo psichico, il filosofo tedesco aveva rivolto a Cosima Wagner segni della pi\u00f9 alta stima, tanto da scrivere a proposito in \"Ecce homo\": \"C'\u00e8 un unico caso in cui io riconosco un mio pari - [...] Cosima Wagner \u00e8 di gran lunga la natura pi\u00f9 nobile\" (cap. 1, par. 3) e ancora: \"di gran lunga la voce suprema che abbia sentito in fatto di gusto\" (cap. 2, par. 3)."}
{"id": "323839", "revid": "124123", "url": "https://it.wikipedia.org/wiki?curid=323839", "title": "Naoto Sat\u014d", "text": "Sat\u014d \u00e8 un astrofilo prolifico scopritore di asteroidi.\nL'asteroide 6025 Naotosato prende il nome da lui.\nNon \u00e8 da confondere con i quasi omonimi astrofili giapponesi Hidetaka Sato, Hirohisa Sato e Yasuo Sato o con l'astronomo Isao Sat\u014d.\nCollabora con la \"Variable Star Observers League in Japan\" con il codice Snt .\nAsteroidi scoperti.\nDi seguito un elenco non esaustivo:"}
{"id": "323840", "revid": "86599", "url": "https://it.wikipedia.org/wiki?curid=323840", "title": "Toshimasa Furuta", "text": "Il Minor Planet Center gli accredita la scoperta di ottantadue asteroidi, effettuate tra il 1980 e il 1996, in parte in collaborazione con altri astronomi: Makio Akiyama, Masayuki Iwamoto, Takashi Mizuno, Yoshikane Mizuno e Kenzo Suzuki."}
{"id": "323841", "revid": "35813", "url": "https://it.wikipedia.org/wiki?curid=323841", "title": "Cosima von B\u00fclow", "text": ""}
{"id": "323842", "revid": "35813", "url": "https://it.wikipedia.org/wiki?curid=323842", "title": "Cosima Liszt", "text": ""}
{"id": "323844", "revid": "767487", "url": "https://it.wikipedia.org/wiki?curid=323844", "title": "Funzione segnica", "text": "La funzione segnica, per il linguista danese Louis Hjelmslev, \u00e8 la correlazione tra le forme di due piani. La forma dell'espressione e la forma del contenuto che permettono di sviluppare degli enunciati di senso, ovvero il segno. Questa unione non \u00e8 da considerarsi inscindibile, ma soggetta a variazioni di senso."}
{"id": "323845", "revid": "325269", "url": "https://it.wikipedia.org/wiki?curid=323845", "title": "Takeshi Urata", "text": "Urata \u00e8 un prolifico scopritore di asteroidi, osservati dall'osservatorio di Nihondaira e dall'osservatorio di NachiKatsuura . \u00c8 inoltre coscopritore della cometa periodica 112P/Urata-Niijima. \u00c8 stato il responsabile della Sezione corpi minori dell'Oriental Astronomical Association. L'asteroide 3722 Urata prende il nome da lui.\nAsteroidi scoperti.\nUrata ha scoperto o coscoperto 629 asteroidi; di seguito un elenco non completo:"}
{"id": "323846", "revid": "712828", "url": "https://it.wikipedia.org/wiki?curid=323846", "title": "Tipo (Pok\u00e9mon)", "text": ""}
{"id": "323859", "revid": "9498", "url": "https://it.wikipedia.org/wiki?curid=323859", "title": "5 generi sommi", "text": ""}
{"id": "323875", "revid": "30129", "url": "https://it.wikipedia.org/wiki?curid=323875", "title": "Valnure", "text": ""}
{"id": "323877", "revid": "92723", "url": "https://it.wikipedia.org/wiki?curid=323877", "title": "KV41", "text": "KV41 (Kings' Valley 41) \u00e8 la sigla che identifica una delle tombe della Valle dei Re in Egitto; titolariet\u00e0 non nota.\nScoperta e scavata nel 1899 da Victor Loret, la KV41 venne scavata nel 1991 dall'\"Institut fran\u00e7ais d'arch\u00e9ologie orientale\" in collaborazione con la facolt\u00e0 di archeologia dell\u2019Universit\u00e0 del Cairo.\nSi tratta architettonicamente di un unico pozzo, peraltro rozzo e incompleto, senza camere laterali. L\u2019egittologa Elizabeth Thomas sugger\u00ec che si trattasse della sepoltura della regina Tetisheri, Grande sposa reale del re Senekhtenra Ahmose, della XVII dinastia. Se cos\u00ec fosse, tuttavia, si tratterebbe della prima tomba di una regina scavata nella Valle.\nAl suo interno non sono state rinvenute suppellettili, n\u00e9 altro che valgano a dimostrare che la tomba sia mai stata usata."}
{"id": "323878", "revid": "92723", "url": "https://it.wikipedia.org/wiki?curid=323878", "title": "KV37", "text": "KV37 (Kings' Valley 37) \u00e8 la sigla che identifica una delle tombe della Valle dei Re in Egitto; non nota la destinazione.\nVisitata nel 1825 da James Burton e nel 1889 da Eug\u00e8ne Lef\u00e9bure, la KV37 venne scavata da Victor Loret nel 1899 per conto del Servizio delle Antichit\u00e0.\nSi tratta di una tomba molto piccola, forse risalente alla XVIII dinastia destinata ad un re, ma non ci sono evidenze nel senso.\nIl ritrovamento, al suo interno, di resti ossei umani, frammenti di una statuetta funeraria in legno con riferimento a Thutmosi IV, trentatr\u00e9 ostraka e frammenti di vasellame con riferimento a Sethy I, ha fatto supporre che sia stata anche usata come laboratorio di restauro o sistemazione di altre tombe viciniori.\nScavi sistematici della KV37 sono previsti nell\u2019ambito del \"The University of Basel King\u2019s Valley Project\" (trad. \"Progetto Valle dei Re dell\u2019Universit\u00e0 di Basilea\") , ma al 2015 nulla ancora \u00e8 stato intrapreso nel senso."}
{"id": "323879", "revid": "92723", "url": "https://it.wikipedia.org/wiki?curid=323879", "title": "KV38", "text": "KV38 (Kings' Valley 38) \u00e8 la sigla che identifica una delle tombe della Valle dei Re in Egitto; era la sepoltura del faraone Thutmosi I (XVIII dinastia).\nL'importanza particolare di questa tomba, per il resto relativamente piccola e dalla planimetria semplice, \u00e8 che si tratti, verosimilmente, della tomba pi\u00f9 antica della Valle, forse la prima giacch\u00e9 proprio sotto il suo titolare, Thutmosi I, padre di Hatshepsut, inizier\u00e0 la pratica della sepoltura in questa zona durante la XVIII dinastia. A questa tomba farebbe riferimento il testo funerario del funzionario Ineni in cui riferisce di aver provveduto, da solo, alla realizzazione della tomba del suo re. Successivamente la figlia di Thutmosi I, Hatshepsut, avrebbe traslato il suo corpo nella sua tomba, KV20, da cui, nuovamente, il figlio Thutmose III l\u2019avrebbe trasferito nella originaria KV38.\nAlla fine del Nuovo Regno, il corpo di Thutmosi I sarebbe poi stato trasferito, per sottrarlo alle razzie, nella cache DB320 della piana di Deir el-Bahari, ma la sua individuazione \u00e8 controversa poich\u00e9 si ritiene che il suo sarcofago sia stato usurpato da Pinedjem I, faraone della XXI dinastia.\nLunga solo 25 m, venne scoperta e scavata, per conto del Servizio delle Antichit\u00e0, da Victor Loret nel 1899 e, successivamente, scavata nuovamente da Howard Carter nel 1919 che rinvenne, nella medesima occasione, un deposito di fondazione nei pressi dell\u2019ingresso.\nLa tomba presenta la strana caratteristica della camera funeraria scavata a forma di cartiglio. Proprio tale particolarit\u00e0, nonch\u00e9 la presenza di uno o due piloni centrali e il posizionamento del sarcofago nella parte posteriore della camera funeraria, tutti elementi riscontrabili anche nelle tombe KV34, di Thutmosi III, e KV42 (forse di Thutmosi II), hanno fatto anche supporre che la tomba KV38 fosse stata espressamente costruita da Thutmosi III per il proprio nonno e per allontanarlo dalla contaminazione derivante dall\u2019essere sepolto con la figlia Hatshepsut.\nAl suo interno sono stati rinvenuti frammenti del \"Libro della camera nascosta \" (\"Amduat\")."}
{"id": "323881", "revid": "92723", "url": "https://it.wikipedia.org/wiki?curid=323881", "title": "KV39", "text": "KV39 (Kings' Valley 39) \u00e8 la sigla che identifica una delle tombe della Valle dei Re in Egitto; era la sepoltura, forse, del faraone Amenhotep I (XVIII dinastia)\nStoria.\nScoperta e scavata da Andraos Boutros e C. Macarios nel 1900, KV39 venne visitata da Howard Carter nel 1916, sottoposta a nuovi scavi a cura di John Rose nel 1989 e poi, successivamente, nel 1991-1994; dal 2001 \u00e8 sottoposta a scavi, rilevazione e mappatura a cura di Jan Buckley.\nPoco dopo i lavori di svuotamento, nel 1994, la tomba venne invasa e nuovamente riempita da detriti dovuti ad una improvvisa e violenta alluvione.\nArchitettura e Decorazioni.\nArchitettonicamente presenta la pi\u00f9 strana planimetria della Valle (le lettere relative ai vari corridoi e locali fanno riferimento alla planimetria schematica accanto riportata): a una scala di accesso (a) segue un corridoio (b) che si apre in un disimpegno (b); poco pi\u00f9 oltre una scala adduce a una camera rettangolare (c). Dal disimpegno (b) si diparte un corridoio, parallelo a quello d\u2019accesso(d), che prosegue in una scala (f), in un altro corridoio (g) e, dopo una scala (h) e un ultimo breve corridoio (i) termina in una camera (j). Dallo stesso disimpegno (b), si diparte una serie di corridoi (k) ortogonali ai precedenti che, dopo una scala (l), termina in un'unica camera (m) . Tale particolarit\u00e0 planimetrica ha fatto supporre che la tomba sia stata scavata in tre distinte fasi: la prima comprese quasi certamente i locali (a), (b) e (c) della planimetria schematica; vennero successivamente realizzate le direttrici (d)-(j) e (b)-(m), ma non si \u00e8 in grado di stabilire la cronologia dei lavori. La struttura sembra tuttavia potersi datare intorno alla prima met\u00e0 della XVIII dinastia.\nUn resoconto, non datato, di Arthur Weigall riporta l'indicazione che la tomba presentava decorazioni parietali gi\u00e0 abbastanza labili e difficilmente leggibili che gi\u00e0 non furono pi\u00f9 rilevate durante l'intervento di John Rose del 1989.\nAll\u2019interno della tomba vennero rinvenuti, tra l\u2019altro, frammenti di vasellame e di sarcofagi in legno, tappi di chiusura di anfore, funi, resti vegetali e umani di almeno nove individui, nonch\u00e9 inusuali etichette in pietra recanti i cartigli di Thutmosi I, forse di Thutmosi II e Amenhotep II.\nLo stesso Weigall assegn\u00f2 la tomba ad Amenhotep I sulla scorta di un papiro che egli intese trattare proprio di KV39, di fatto tale titolarit\u00e0 \u00e8 oggi stata messa in dubbio."}
{"id": "323885", "revid": "92723", "url": "https://it.wikipedia.org/wiki?curid=323885", "title": "KV40", "text": "KV40 (Kings' Valley 40) \u00e8 la sigla che identifica una delle tombe della Valle dei Re in Egitto; titolariet\u00e0 non nota.\nScoperta e scavata nel 1899 da Victor Loret per conto del Servizio delle Antichit\u00e0, si presenta in grande stato di degrado anche a causa di inondazioni e incendi verificatisi nel passato che ne hanno pesantemente annerito le pareti. Ancora piena di detriti fino a pochi anni addietro, \u00e8 stata sottoposta a scavi sistematici solo nel 2011-2015, nell\u2019ambito del \"The University of Basel King\u2019s Valley Project\" (trad. \"Progetto Valle dei Re dell\u2019Universit\u00e0 di Basilea\") .\nCampagne di scavo del King's Valley Project dell'Universit\u00e0 di Basilea.\nAnno 2011.\nNel 2011 la tomba \u00e8 stata mappata, rilevata e svuotata dei detriti e dei rifiuti che l\u2019avevano invasa, rinvenendo un antico, grandissimo, nido di vespe a dimostrazione che KV40 in passato \u00e8 stata a lungo accessibile. Pi\u00f9 volte soggetta a inondazioni, la tomba fu teatro anche di violenti incendi che ne annerirono le pareti; al suo interno vennero rinvenuti frammenti ossei di sarcofagi lignei pesantemente danneggiati dall\u2019acqua e dalle termiti, nonch\u00e9 frammenti di vasellame risalente alla XVIII dinastia.\nAnno 2012.\nNel 2012 si \u00e8 proseguito nelle operazioni di scavo che hanno consentito di appurare che la tomba \u00e8 costituita da un pozzo verticale di circa 6\u00a0m, da cui si diparte un corridoio che d\u00e0 accesso ad una camera, di circa 8\u00a0m x 3\u00a0m, su cui si aprono due camere laterali.\nMentre le pareti della camera sono molto annerite dal fuoco, verosimilmente appiccato dai ladri che in antico saccheggiarono la tomba, sul pavimento vennero rinvenuti innumerevoli resti umani, anch\u2019essi danneggiati dal fuoco, databili, grazie ad alcuni frammenti di ceramica misti ai detriti ed ai resti umani, alcuni alla XVIII dinastia, altri al Terzo Periodo Intermedio. Alla XVIII sono inoltre databili alcune giare originariamente contenenti prodotti per imbalsamazione, specie bende di lino e sacchi di natron. Dei resti umani, molti vennero identificati come appartenenti a bambini o adolescenti.\nAnno 2013.\nLa campagna di scavo 2013, ha consentito di appurare che gli incendi furono appiccati, all\u2019interno della tomba, verso la fine del XIX secolo. L\u2019analisi si \u00e8 tuttavia incentrata specialmente sui numerosi resti umani, nonch\u00e9 su altrettanto numerosi frammenti di legno, bende usate nelle imbalsamazioni dei corpi presenti nella tomba, strisce di lino, cartonnage. Da questi ultimi, ripuliti dal pesante strato di fuliggine, \u00e8 stato possibile ricostruire quasi un intero coperchio di sarcofago del Terzo Periodo Intermedio, mentre altre centinaia sono state assegnate come parte di sarcofagi infantili.\nAnno 2014.\nNell\u2019aprile 2014 il Ministero per le Antichit\u00e0 egiziano ha annunciato la scoperta, di almeno 50 mummie. Sulla scorta di iscrizioni rinvenute su frammenti di vasellame e su resti di sarcofagi, sarebbe stato possibile datare i resti alla XVIII e alla XXII dinastia. Per quanto riguarda i corpi risalenti alla XVIII dinastia, \u00e8 stato ipotizzato possa essersi trattato di componenti delle famiglie reali dei faraoni Thutmosi IV e Amenhotep III.\nGrazie alle iscrizioni in ieratico rilevate dai frammenti di sarcofago, \u00e8 stato inoltre possibile individuare i nominativi di pi\u00f9 di trenta individui otto dei quali recavano la specifica Figlia del Re e quattro il titolo Figlio del Re, il che \u00e8 confermato, peraltro, dalle ottime ed elaborate tecniche di imbalsamazione impiegate.\nOltre ai resti di alcuni bambini, le iscrizioni in ieratico hanno consentito di individuare, oltre ai principi e alle principesse, un terzo nucleo di individui costituito da donne di provenienza straniera, come indicato dallo specifico determinativo che precede i nomi, verosimilmente identificabili con le numerose dame che accompagnavano alla Corte egizia le spose reali derivanti da accordi diplomatici.\nL\u2019analisi dei resti di sarcofago ha consentito di individuarne almeno undici tipi differenti.\nAnno 2015.\nL\u2019analisi dei materiali e dei corpi rinvenuti nella KV40 \u00e8 stata approfondita ulteriormente nel 2015 con la catalogazione di oltre mille frammenti di sarcofagi in legno, il consolidamento e il restauro dei tessuti e dei frammenti in cartonnage. La ricostruzione del vasellame in terracotta ha consentito di datarlo per la maggior parte alla met\u00e0 delle XVIII dinastia. Trenta grandi giare, verosimilmente contenenti liquidi e materiali per imbalsamazione, sono ugualmente state ricostruite, ma il numero potrebbe raggiungere le oltre settanta, a giudicare dagli orli rinvenuti, con diametro variabile tra i 26 e i 32\u00a0cm. Tra queste almeno una giara di provenienza cananea.\nIl numero dei corpi sepolti in KV40 \u00e8 stato elevato ad oltre 60 e ne sono stati identificati i nominativi di almeno trentacinque, in maggioranza donne, quasi tutti viventi durante il regno di Amenhotep III."}
{"id": "323916", "revid": "339392", "url": "https://it.wikipedia.org/wiki?curid=323916", "title": "Maggiordomi di Palazzo", "text": ""}
{"id": "323917", "revid": "547034", "url": "https://it.wikipedia.org/wiki?curid=323917", "title": "Ex Works", "text": "Il termine Ex Works (in italiano: franco fabbrica e indicante lubicazione della fabbrica\"), abbreviato EXW\"', \u00e8 una delle clausole contrattuali in uso nelle compravendite internazionali, quelle codificate nell'Incoterms e che servono a statuire i diritti e i doveri di ognuna delle parti in causa, definendo anche la suddivisione dei costi di trasporto, assicurativi e doganali tra venditore e acquirente.\nIncoterms 2020.\nDal sito ICC italiano, si legge che \"\"il venditore effettua la consegna mettendo la merce a disposizione del compratore nei propri locali o in altro luogo convenuto (stabilimento, fabbrica, magazzino, ecc.). Il venditore non ha l\u2019obbligo di caricare la merce sul veicolo di prelevamento, n\u00e9 di sdoganarla all\u2019esportazione, nel caso in cui tale sdoganamento sia previsto.\" [...]\"\nL'ICC raccomanda l'uso di questo termine solo nelle compravendite nazionali.\nDopo la sigla EXW, si inserisce il place of delivery preciso e \"as per Incoterms 2020\".\nIl termine EXW, laddove pattuito e messo per iscritto sul contratto internazionale (o anche comune) di compravendita poi firmato, comporta il livello minimo di obbligazioni per il venditore (\u00e8 l'unico caso su 11): egli, alla data convenuta o entro il periodo di tempo pattuito, deve limitarsi a mettere a disposizione la merce come richiesto (e.g. impacchettata/imballata come richiesto a meno che sia sfusa/unpackaged), nella quantit\u00e0 richiesta (non un prodotto di pi\u00f9, non un prodotto di meno) e senza che presenti danni o ci sia merce errata (e.g. vendere sale al posto dello zucchero; le Incoterms in realt\u00e0 non si occupano di descrivere la merce o la sua quantit\u00e0, ma il venditore comunque deve accertarsi di non spedire merce errata: nella realt\u00e0 non basta, secondo ci\u00f2 che effettivamente richiede il termine EXW, limitarsi a imballare a proprie spese e presentare la merce come richiesto nel suo stabilimento). In pi\u00f9, deve produrre e consegnare la fattura commerciale.\nTutti gli obblighi e rischi sono in capo al compratore, che deve ritirare la merce imballata recandosi nel punto prestabilito, e.g. un magazzino (warehouse) o impianto di produzione (factory) del venditore (pu\u00f2 anche rivolgersi a terze parti). In pi\u00f9, anche il caricamento merce (loading) su mezzo di trasporto \u00e8 un compito messo qui a capo al compratore insieme ai relativi costi di caricamento merce e al rischio di caricamento merce (\u00e8 l'unico caso su 11). Quindi, tutti i rischi e costi che sorgono durante tutto il trasporto (inclusi i dazi e tariffe di export e import se la transazione \u00e8 internazionale) sono a carico del compratore.\nIl venditore deve fornire al compratore ogni informazione circa il pericolo di trasporto della merce (e.g. se la merce \u00e8 fragile, deperibile o pericolosa: si pensi, ad esempio, all'alcol etilico, al gas, alla benzina, all'acido e alle sostanze radioattive, tutte merci che hanno bisogno di requisiti di sicurezza) e la necessit\u00e0 o meno di stipulare un'assicurazione contro i danni da smarrimento o perimento della merce. Se il compratore assicura la merce e ha bisogno di informazioni, il venditore deve fornirgliele. Lo stesso avviene se ha bisogno di informazioni per produrre la documentazione per l'import se la transazione \u00e8 internazionale. Se l'ottenimento da parte del venditore di queste informazioni comporta dei costi, essi vanno rimborsati dal compratore. Infine, il venditore deve fornire al compratore ogni informazione necessaria per il ritiro, se c'\u00e8 qualche informazione molto particolare oltre al luogo,data/finestra temporale e imballaggio pattuiti.\nIl rischio del venditore passa al compratore nel momento in cui il venditore mette a disposizione la merce pattuita (il passaggio di rischi si chiama \"delivery\"). Tuttavia, non essendo un termine del gruppo C, il compratore non ha l'obbligo di ritirare fisicamente la merce in caso di ripensamento all'ultimo minuto, tale per cui il venditore non conclude l'affare e subisce una perdita, siccome il costo di produzione non viene coperto. Il ripensamento non avviene all'ultimo minuto se, per contratto, si d\u00e0 un termine di preavviso (e.g., entro 15 giorni dalla data di ritiro stabilita sul contratto) tale per cui, per esempio, il venditore pu\u00f2 trovare un altro cliente prima che il macchinario nuovo di zecca si deprezzi. In alternativa, le parti possono pattuire un prezzo da pagare in caso il compratore non si presenta a ritirare la merce prodotta e preparata. Siccome non c'\u00e8 obbligo di ritiro fisico della merce, prevedere il trasferimento rischi nel momento in cui il compratore viene a ritirare la merce non ha senso: potrebbe decidere di non venire, quindi i compiti e responsabilit\u00e0 del venditore si esauriscono gi\u00e0 mettendo a disposizione la merce pattuita impacchettata come pattuito (a meno che \u00e8 merce sfusa).\nSe il prodotto deve attraversare il confine nazionale, il venditore deve produrre le licenze e la documentazione necessari se obbligato (e.g., certificati di condizioni sanitarie della carne) in quanto dovr\u00e0 consegnarla ai vettori/spedizionieri e verr\u00e0 richiesta da esibire ai doganieri (in tal caso, sar\u00e0 il venditore o chi ha assoldato a mostrarle, quindi tutte le \"export formalities\" sono a carico del venditore). Questa documentazione pu\u00f2 essere sia cartacea che virtuale/paperless (nel contratto, questo dettaglio, senn\u00f2 si agisce in base alle usanze; la versione digitale di solito \u00e8 pi\u00f9 facile e rapida da spedire. Formati come il PDF rendono il documento difficile da falsificare). Se non si esporta all'estero, la documentazione relativa al solo export e import non serve. In generale, questi tipi di documenti da produrre spettano a priori al venditore, che si accolla sempre i costi di produzione di tale documentazione laddove presente (e.g., a seguito di ispezioni).\nQuesto termine non prevede nessun tipo di assicurazione obbligatoria, ma il compratore pu\u00f2 assicurare la merce lungo tutto il percorso (sceglie lui che valore assicurare e che livello di copertura scegliere in base ai rischi, costi e proprie possibilit\u00e0 economiche). Siccome il compratore controlla tutto il trasporto, si pu\u00f2 dire che ha l'intero controllo logistico, tale per cui si accolla tutti i rischi (specialmente se non assicura la merce) ma ha il potere di organizzare l'intera tratta (al punto tale che il compratore pu\u00f2 richiedere l'intero controllo logistico).\nVecchie edizioni.\nIncoterms 2000.\nQuesta resa, comunemente tradotta in lingua italiana come franco fabbrica \u00e8 l'unica del primo gruppo, denominato \"E\", derivato dal termine \"ex\", \"partenza\". La notazione \"EXW\", che deve essere completata dall'indicazione specifica di una localit\u00e0, \u00e8 quella che vincola il venditore semplicemente a preparare dei beni nei suoi locali (fabbrica, magazzino ecc.) alla data concordata, provvedendo unicamente alla fornitura della documentazione adatta per l'esportazione dalla nazione di origine.\nL'acquirente, da parte sua, dovr\u00e0 provvedere all'operazione doganale di esportazione (nel caso fosse impossibilitato a farlo la resa dovr\u00e0 essere modificata in FCA), organizzer\u00e0 il trasporto e ne pagher\u00e0 tutti i costi, prendendone anche tutti i rischi fino alla destinazione finale.\nLa resa simmetrica di \"Ex Works\" \u00e8 la \"Delivered Duty Paid\".\nIncoterms 2010.\nIn occasione della presentazione dell'Incoterms versione 2010 non \u00e8 stata introdotta alcuna modifica per questa specifica resa che resta utilizzabile indipendentemente dal tipo di trasporto scelto, che sia esso terrestre, marittimo o aereo."}
{"id": "323918", "revid": "339392", "url": "https://it.wikipedia.org/wiki?curid=323918", "title": "Teti (mitologia)", "text": ""}
{"id": "323919", "revid": "55485707", "url": "https://it.wikipedia.org/wiki?curid=323919", "title": "\u00c9vian", "text": ""}
{"id": "323921", "revid": "804", "url": "https://it.wikipedia.org/wiki?curid=323921", "title": "El Cid Campeador", "text": ""}
{"id": "323926", "revid": "1543377", "url": "https://it.wikipedia.org/wiki?curid=323926", "title": "Funzioni integrali trigonometriche", "text": "In matematica l'espressione funzioni integrali trigonometriche fa riferimento ad una famiglia di funzioni definite mediante integrali di funzioni trigonometriche. \nSeno.\nEsistono due definizioni del seno integrale:\nPer definizione formula_3 \u00e8 la primitiva della funzione sinc formula_4 che si annulla nell'origine, mentre formula_5 \u00e8 la primitiva che si annulla all'infinito. La loro differenza \u00e8 data dall'integrale di Dirichlet,\nPoich\u00e9 la funzione formula_7 \u00e8 una funzione pari e intera (cio\u00e8 olomorfa nell'intero piano complesso), formula_8 \u00e8 anch'essa intera, dispari e l'integrale nella sua definizione pu\u00f2 essere valutato lungo ogni percorso che connette gli estremi.\nSe si considera il seno integrale come la convoluzione della funzione sinc con la funzione gradino di Heaviside, ci\u00f2 corrisponde a troncare la serie di Fourier, ed \u00e8 pertanto un modo per descrivere il fenomeno di Gibbs.\nCoseno.\nVi sono diverse definizioni del coseno integrale:\ndove formula_11 \u00e8 la costante di Eulero-Mascheroni. Qualche testo usa formula_12 invece di formula_13.\nLa funzione formula_13 \u00e8 la primitiva di formula_15 (che si annulla all'infinito). Le due definizioni sono legate dalla relazione:\nformula_13 \u00e8 una funzione pari intera.\nSeno iperbolico.\nIl seno iperbolico integrale ha la forma:\n\u00c8 legata alla precedente funzione seno integrale dalla relazione\nCoseno iperbolico.\nIl coseno iperbolico integrale \u00e8:\ndove formula_11 \u00e8 la costante di Eulero-Mascheroni.\nHa come espansione in serie formula_23.\nScrittura alternativa.\nUtilizzando le funzioni:\nl'integrale trigonometrico pu\u00f2 essere riscritto come:\nEspansioni.\nL'espansione dell'integrale trigonometrico in serie asintotica:\n\u00e8 una serie divergente, utilizzata per valutare l'integrale per formula_29.\nL'espansione:\n\u00e8 invece convergente per ogni formula_32, sebbene per formula_33 la serie converga inizialmente in modo lento, richiedendo molti termini per una stima precisa.\nEsponenziale integrale.\nLa funzione integrale esponenziale:\n\u00e8 strettamente legata con formula_8 e formula_13:"}
{"id": "323927", "revid": "1013865", "url": "https://it.wikipedia.org/wiki?curid=323927", "title": "Egeo Meridionale", "text": "L'Egeo Meridionale \u00e8 una delle tredici periferie della Grecia.\nSuddivisione amministrativa.\nComuni.\nA seguito della riforma in vigore dal 1\u00ba gennaio 2011 l'Egeo Meridionale \u00e8 diviso nei seguenti comuni:\nPrefetture.\nNel vecchio sistema di suddivisioni amministrative, la periferia era divisa in due prefetture: le Cicladi ed il Dodecanneso."}
{"id": "323934", "revid": "1973082", "url": "https://it.wikipedia.org/wiki?curid=323934", "title": "Azione di gruppo", "text": "In algebra, un'azione di gruppo \u00e8 una mappa che consente di mettere in relazione gli elementi di un gruppo con quelli di un altro insieme. \u00c8 cos\u00ec possibile ottenere una corrispondenza tra le propriet\u00e0 del gruppo e quelle dell'insieme (che pu\u00f2, a seconda dei casi, essere dotato di altre strutture, per esempio strutture algebriche).\nDefinizione.\nSiano \"G\" un gruppo ed \"A\" un insieme. Si dice azione di gruppo (ovvero \"G\"-azione) una funzione:\ndove formula_3 \u00e8 definita in modo tale da verificare le due seguenti condizioni:\nQuest'ultima propriet\u00e0 non va confusa con quella associativa che \u00e8 definita solo per elementi di uno stesso insieme, mentre g, h e a appartengono a insiemi diversi.\nIn letteratura, data una \"G\"-azione su un insieme \"A\", si dice anche che il gruppo \"G\" agisce su \"A\" o che \"A\" \u00e8 un \"G\"-insieme.\nOrbite.\nData la relazione di equivalenza formula_6 su formula_7\nle classi di equivalenza cos\u00ec definite si dicono orbite. Le orbite formano una partizione di formula_7. L'orbita contenente l'elemento formula_10 \u00e8 data da \nNel caso di un'azione di coniugio, le orbite prendono il nome di classi di coniugio.\nNumero di orbite.\nSe il gruppo finito formula_12 agisce sull'insieme finito formula_13, per il \"lemma di Burnside\" (dovuto a Frobenius) il numero di orbite di tale azione \u00e8 pari a:\ndove \n\u00e8 l'insieme degli elementi di formula_13 che sono lasciati fissi dall'elemento formula_17 di formula_12.\nSistemi dinamici.\nNell'analisi dei sistemi dinamici, l'evoluzione di un sistema dinamico viene formalizzata da un omomorfismo di gruppo formula_19 che induce un'azione continua di un gruppo topologico \"G\" su un'algebra localmente convessa \"A\". In tal caso le orbite sono le traiettorie compiute dal sistema nello spazio delle fasi.\nStabilizzatore.\nDato un punto formula_20 in formula_21, si definisce stabilizzatore di formula_22 il sottogruppo di formula_12 formato dagli elementi che fissano formula_22:\nLo stabilizzatore \u00e8 un sottogruppo di G.\nPer un gruppo finito, l'orbita formula_26 di un elemento formula_10 conta tanti elementi quanti l'indice dello stabilizzatore formula_28 in formula_29. Vale allora la seguente formula per il calcolo dell'ordine di formula_12:\nUna biiezione esplicita fra le classi laterali\ne l'orbita formula_33 \u00e8 data da:\nAzioni sinistre e destre.\nL'azione definita viene detta pi\u00f9 propriamente azione a sinistra. Si pu\u00f2 definire in maniera analoga un'azione a destra formula_36 di formula_12 su formula_13, per la quale valgono risultati analoghi a quelli dell'azione a sinistra.\nDefinizioni ulteriori.\nUn'azione \u00e8 fedele se ogni elemento di formula_29 sposta almeno un punto di formula_7:\nUn'azione \u00e8 libera se gli stabilizzatori sono tutti banali:\nUn'azione \u00e8 transitiva se esiste un'unica orbita:\nUn'azione \u00e8 semplicemente transitiva se: \nUn punto fisso \u00e8 un elemento formula_20 in formula_21 che \u00e8 lasciato invariato da tutti gli elementi di formula_12, ovvero la sua orbita si riduce al solo elemento formula_48:\nSi hanno analoghe definizioni per le azioni destre. Inoltre, si noti che ogni azione libera \u00e8 fedele, mentre se \"G\" agisce liberamente e transitivamente su \"A\", allora l'azione risulta semplicemente transitiva.\nAzioni e permutazioni.\nSe formula_3 \u00e8 un'azione del gruppo formula_12 sull'insieme non vuoto formula_52 allora per ogni formula_53 la funzione formula_54 \u00e8 una permutazione di formula_52, in effetti l'insieme formula_56 costituisce un sottogruppo del gruppo simmetrico di formula_52. In particolare formula_58 \u00e8 isomorfo a formula_12 se e solo se l'azione \u00e8 fedele.\nEsempi.\n\u00e8 un'azione di formula_64 su formula_68\nAzioni su spazi topologici.\nSupponiamo ora che formula_7 sia uno spazio topologico. Sia formula_52 lo spazio delle orbite dotato della topologia quoziente e sia formula_71 la proiezione naturale\nPer definizione di topologia quoziente la mappa formula_71 \u00e8 una funzione continua.\nAzioni e rivestimenti.\nUn caso molto studiato in topologia \u00e8 quello in cui la mappa formula_71 \u00e8 un rivestimento. Affinch\u00e9 questo accada, sono necessarie alcune ipotesi sull'azione.\nL'azione \u00e8 detta propriamente discontinua se per ogni coppia di sottoinsiemi compatti formula_75 e formula_76 di formula_13 l'intersezione\n\u00e8 non vuota solo per un numero finito di elementi formula_17 del gruppo formula_12.\nSe formula_13 \u00e8 uno spazio di Hausdorff localmente compatto, le condizioni seguenti sono equivalenti.\nper ogni formula_17 in formula_12.\nEsempi.\nIl gruppo formula_92 agisce sulla sfera formula_93: si associa all'elemento \"1\" la mappa antipodale. L'azione \u00e8 libera e propriamente discontinua. Lo spazio quoziente \u00e8 lo spazio proiettivo reale formula_94."}
{"id": "323935", "revid": "44627", "url": "https://it.wikipedia.org/wiki?curid=323935", "title": "Gruppo di permutazioni", "text": ""}
{"id": "323936", "revid": "115751", "url": "https://it.wikipedia.org/wiki?curid=323936", "title": "Alleghe Hockey Club", "text": ""}
{"id": "323937", "revid": "110157", "url": "https://it.wikipedia.org/wiki?curid=323937", "title": "Egeo Settentrionale", "text": "L'Egeo Settentrionale (gr. \u0392\u03bf\u03c1\u03b5\u03af\u03bf\u03c5 \u0391\u03b9\u03b3\u03b1\u03af\u03bf\u03c5, \"Vor\u00edu Eg\u00e9u\") \u00e8 una delle tredici regioni amministrative (, \"perif\u00e9ries\") della Grecia.\nSuddivisione amministrativa.\nComuni.\nA seguito della riforma in vigore dal 1\u00ba gennaio 2011 l'Egeo Settentrionale \u00e8 diviso nei seguenti comuni:\nPrefetture.\nNel vecchio sistema di suddivisioni amministrative, la periferia era divisa in tre prefetture:"}
{"id": "323938", "revid": "121768421", "url": "https://it.wikipedia.org/wiki?curid=323938", "title": "Elemento inverso", "text": "In matematica, e in particolare in algebra astratta, dato un gruppo formula_1 e un suo elemento formula_2 si definisce elemento inverso (o semplicemente \"inverso\") di formula_3 un elemento formula_4 appartenente a formula_5 tale che:\ndove formula_7 indica l'elemento neutro del gruppo.\nL'elemento inverso di un dato elemento formula_3 \u00e8 unico, infatti se avessimo due inversi formula_4 e formula_10 per formula_3, avremmo che formula_12. Inoltre, segue immediatamente dalla definizione che se formula_4 \u00e8 l'inverso di formula_2 allora formula_3 \u00e8 l'inverso di formula_16\nIn notazione additiva, dato il gruppo formula_17 l'elemento inverso associato a formula_3 si indica con formula_19 e si chiama di solito opposto. Nella notazione moltiplicativa, nei casi di gruppi numerici, l'elemento inverso si denota anche come reciproco e si indica con formula_20\nOpposto di un numero.\nNegli insiemi numerici considerati con l'addizione, l'opposto non esiste qualora l'insieme considerato non contenga numeri negativi. Ad esempio non esiste in formula_21.&lt;br&gt;\nIn formule, dato un numero formula_22 il suo opposto formula_23 \u00e8 quel numero tale che:\nL'opposto di un numero ha sempre il segno contrario a quello del numero stesso: l'opposto di un numero negativo \u00e8 un numero positivo e viceversa. L'opposto di zero \u00e8 zero stesso.\nReciproco di un numero.\nIl reciproco o inverso di un numero formula_25 \u00e8 il numero che, quando moltiplicato per formula_22 d\u00e0 1. Viene denotato con formula_27 oppure con formula_28:\nIl reciproco dello zero non esiste."}
{"id": "323939", "revid": "124262635", "url": "https://it.wikipedia.org/wiki?curid=323939", "title": "Teoria dei vantaggi comparati", "text": "La teoria dei vantaggi comparati (o modello ricardiano) \u00e8 stata concepita a partire dai concetti essenziali dall'economista inglese David Ricardo e si inserisce nel contesto delle teorie riguardanti il commercio internazionale. L'assunto su cui si basa \u00e8 che un paese tender\u00e0 a specializzarsi nella produzione del bene su cui ha un vantaggio comparato (cio\u00e8 la cui produzione ha un costo opportunit\u00e0, in termini di altri beni, minore che negli altri paesi).\nEconomia con un solo fattore di produzione.\nSia definita un'economia in cui esiste un solo fattore di produzione, il lavoro (il costo del capitale K si pu\u00f2 considerare uguale in tutti i paesi, quindi di poca incidenza), ed in cui si producono due beni, x e y. La tecnologia di produzione la si pu\u00f2 calcolare in termini di quantit\u00e0 di lavoro necessaria a produrre un'unit\u00e0 di prodotto; quindi definiamo:\nPoich\u00e9 le risorse sono scarse, nella produzione vi \u00e8 un \"trade-off\" (cio\u00e8, quando vengono impiegate tutte le ore-lavoro disponibili, per produrre una quantit\u00e0 maggiore di x, \u00e8 necessario rinunciare a parte della produzione di y), rappresentato graficamente dalla frontiera delle possibilit\u00e0 produttive, linea che, su un piano cartesiano con come assi la quantit\u00e0 prodotta di x e y, mostra la quantit\u00e0 massima di x che \u00e8 possibile produrre per ogni dato livello di produzione di y, e viceversa. L'equazione di questa linea (che, quando c'\u00e8 un solo fattore di produzione, \u00e8 retta) \u00e8:\nformula_1\nIl valore assoluto del coefficiente angolare (la pendenza) della retta rappresentata, cio\u00e8 (Lx/Ly), \u00e8 il costo opportunit\u00e0 della produzione del bene x in termini del bene y (ci\u00f2 significa che la produzione di un'unit\u00e0 in pi\u00f9 di x richiede Lx ore di lavoro che prima venivano impiegate nella produzione di 1/Ly unit\u00e0 di y).\nSupponendo che tutte le risorse dell'economia siano impiegate (cio\u00e8 la produzione si colloca in un punto della frontiera delle possibilit\u00e0 produttive), l'offerta dei due beni \u00e8 regolata dal tentativo degli individui di massimizzare i propri guadagni; vale a dire che i lavoratori preferiranno essere impiegati nel settore in cui i salari sono pi\u00f9 alti. Se i prezzi dei due beni sono Px e Py, ed essendo i profitti nulli (stiamo lavorando con l'ipotesi di concorrenza perfetta), i salari orari pagati nei due settori saranno pari al prodotto di un'ora di lavoro:\nformula_2 ; formula_3\nIl salario pagato nel settore x \u00e8 maggiore di quello del settore y se:\nformula_4, cio\u00e8 formula_5\nQuindi, l'economia si specializzer\u00e0 nella produzione del bene il cui prezzo relativo (Px/Py per il bene x e Py/Px per il bene y) \u00e8 maggiore del suo costo opportunit\u00e0 (Lx/Ly per il bene x e Ly/Lx per il bene y). Ma per ora, in assenza di commercio, l'economia deve produrre entrambi i beni, quindi:\nformula_6\nCommercio internazionale nel modello a un solo fattore.\nSupponiamo ora di avere due Paesi, A e B. Assumiamo che il rapporto fra le quantit\u00e0 di lavoro richieste nella produzione di x e y sia minore in A che in B; vale a dire che l'economia di A \u00e8 pi\u00f9 produttiva rispetto a quella di B nella produzione del bene x. In termini matematici:\nformula_7\nQuindi:\nformula_8\nLa produttivit\u00e0 relativa di A \u00e8 maggiore nel settore x; in altri termini, il paese A ha un vantaggio comparato nella produzione del bene x.\nSi parla invece di vantaggio assoluto nella produzione del bene x se: formula_9, ma per il modello non \u00e8 rilevante.\nCosa succede quando i due paesi aprono la loro economia ed iniziano a commerciare? Supponiamo che il prezzo relativo di x del paese B sia maggiore di quello del paese A; in questo caso, sar\u00e0 conveniente trasferire una quantit\u00e0 di x da A a B tale da far convergere i prezzi relativi fino ad un livello medio, chiamato prezzo relativo internazionale di x. Quando si raggiunge questo livello, il mercato internazionale \u00e8 in equilibrio. In particolare:\nNel terzo caso, l'offerta relativa di x sar\u00e0 uguale a: formula_15.\nBenefici del commercio internazionale.\nIl modello ricardiano prevede che tutti traggano benefici dal commercio. Infatti, si pu\u00f2 considerare il commercio come una produzione indiretta, ma pi\u00f9 efficiente di quella diretta: ad esempio, il paese A pu\u00f2 decidere se impiegare un'ora-lavoro per produrre 1/Lx unit\u00e0 di x o 1/Ly unit\u00e0 di y; essendo pi\u00f9 efficiente nella produzione di x, tender\u00e0 a scegliere la prima possibilit\u00e0; in seguito, potr\u00e0 scambiare 1/Lx per (Px/Py) unit\u00e0 di y. Quindi, il paese A o produce 1/Ly unit\u00e0 di y o, indirettamente, (1/Lx)(Px/Py) unit\u00e0 di y, quantit\u00e0 che \u00e8 sicuramente maggiore.\nInoltre, il commercio garantisce una scelta pi\u00f9 vasta per i consumatori (non pi\u00f9 vincolati dalle possibilit\u00e0 di produzione interna).\nCritica della teoria del vantaggio comparativo.\nLe formulazioni classiche e neoclassiche della teoria del vantaggio comparativo si differenziano per gli strumenti che utilizzano, ma condividono la stessa base e la stessa logica. La teoria del vantaggio comparativo dice che le forze di mercato spingono tutti i fattori di produzione verso il loro migliore utilizzo nell'economia. Indica che il libero commercio internazionale andrebbe a vantaggio di tutti i paesi partecipanti e del mondo intero perch\u00e9 potrebbero aumentare la loro produzione complessiva e consumare di pi\u00f9 specializzandosi in base ai loro vantaggi comparativi. Le merci diventerebbero pi\u00f9 economiche e disponibili in quantit\u00e0 maggiori. Inoltre, questa specializzazione non avverrebbe per caso o per intenzione politica, ma sarebbe automatica. Tuttavia, secondo gli economisti non neoclassici, l'applicazione delle teorie del libero scambio e del vantaggio comparativo si basa su presupposti che non sono n\u00e9 teoricamente n\u00e9 empiricamente validi. \nL'immobilit\u00e0 internazionale del lavoro e del capitale \u00e8 centrale nella teoria del vantaggio comparativo. Senza di essa, non ci sarebbe motivo di regolare il libero commercio internazionale con un vantaggio comparativo. Gli economisti classici e neoclassici partono tutti dal presupposto che il lavoro e il capitale non si muovono tra le nazioni. A livello internazionale, solo i beni prodotti possono circolare liberamente, con capitali e manodopera intrappolati all'interno dei paesi. David Ricardo era consapevole che l'immobilit\u00e0 internazionale del lavoro e del capitale \u00e8 un'ipotesi indispensabile. Ad essa ha dedicato met\u00e0 della sua spiegazione della teoria nel suo libro. Ha persino spiegato che se il lavoro e il capitale possono muoversi a livello internazionale, il vantaggio comparativo non pu\u00f2 determinare il commercio internazionale. Ricardo ipotizzava che le ragioni dell'immobilit\u00e0 del capitale sarebbero state: \"l'insicurezza immaginaria o reale del capitale, quando non \u00e8 sotto l'immediato controllo del suo proprietario, cos\u00ec come la naturale riluttanza che ogni uomo ha a lasciare il suo paese natale e i suoi legami, e ad affidarsi con tutte le sue abitudini fisse, a uno strano governo e a nuove leggi\". Neoclassici economisti, invece, difendono l'idea che la portata di questi movimenti di lavoratori e di capitali sia trascurabile. Hanno sviluppato la teoria della compensazione dei prezzi per fattori che rendono superflui questi movimenti. \nIn pratica, per\u00f2, i lavoratori si spostano in gran numero da un paese all'altro. Oggi, l'emigrazione per motivi di lavoro \u00e8 davvero un fenomeno globale. E, con la diminuzione dei costi di trasporto e di comunicazione, il capitale \u00e8 diventato sempre pi\u00f9 mobile e si sposta spesso da un paese all'altro. Inoltre, l'ipotesi neoclassica secondo cui i fattori sono intrappolati a livello nazionale non ha alcuna base teorica e l'ipotesi della perequazione dei prezzi dei fattori non pu\u00f2 giustificare l'immobilit\u00e0 internazionale. Inoltre, non vi \u00e8 alcuna prova che i prezzi dei fattori di produzione siano equiparati in tutto il mondo. Pertanto, i vantaggi comparativi non possono determinare la struttura del commercio internazionale. \nSe sono mobili a livello internazionale e l'uso pi\u00f9 produttivo dei fattori \u00e8 in un altro paese, il libero scambio li porter\u00e0 a migrare in quel paese. Questo andr\u00e0 a beneficio della nazione verso cui migrano, ma non necessariamente di altre. Questo problema riguarda tutti i fattori di produzione, ma il cuore del problema \u00e8 il capitale. Cos\u00ec, la mobilit\u00e0 del capitale sostituisce il vantaggio comparativo, che si applica quando il capitale \u00e8 costretto a scegliere tra diversi usi all'interno di un'unica economia nazionale, con vantaggio assoluto a livello internazionale. E il vantaggio assoluto non garantisce un buon risultato per tutti i partner commerciali. Il commercio sta quindi passando da una garanzia teorica di relazioni win-win ad una possibilit\u00e0 di relazioni win-lose. \nUn'esternalit\u00e0 \u00e8 il termine utilizzato quando il prezzo di un prodotto non riflette il suo costo o il suo reale valore economico. La classica esternalit\u00e0 negativa \u00e8 il degrado ambientale, che riduce il valore delle risorse naturali senza aumentare il prezzo del prodotto che le ha danneggiate. La classica esternalit\u00e0 positiva \u00e8 l'invasione tecnologica, dove l'invenzione di un prodotto da parte di un'azienda permette ad altri di copiarlo o di costruirvi sopra, generando una ricchezza che l'azienda originale non pu\u00f2 catturare. Se i prezzi sono sbagliati a causa di esternalit\u00e0 positive o negative, il libero scambio produrr\u00e0 risultati non ottimali. \nAd esempio, le merci provenienti da un paese con standard di inquinamento lassisti saranno troppo economiche. Di conseguenza, i suoi partner commerciali importeranno troppo. E il paese esportatore esporter\u00e0 troppo, concentrando troppo la sua economia in industrie non cos\u00ec redditizie come sembrano, ignorando i danni dell'inquinamento.\nPer quanto riguarda le esternalit\u00e0 positive, se un'industria genera ricadute tecnologiche per il resto dell'economia, allora il libero scambio pu\u00f2 lasciare che [l'industria] sia spazzata via dalla concorrenza straniera perch\u00e9 l'economia ignora il suo valore nascosto. Alcune industrie generano nuove tecnologie, consentono miglioramenti in altri settori e stimolano i progressi tecnologici a livello economico; pertanto, perdere questi settori significa perdere tutti i settori che ne sarebbero derivati in futuro.\nLa teoria del vantaggio comparativo si occupa del miglior uso delle risorse e di come utilizzare al meglio l'economia. Ma presuppone che le risorse utilizzate per produrre un prodotto possano essere utilizzate per produrne un altro. Se non possono, le importazioni non spingeranno l'economia verso industrie pi\u00f9 adatte al suo vantaggio comparativo e distruggeranno solo le industrie esistenti.\nPer esempio, quando i lavoratori non possono spostarsi da un settore all'altro - di solito perch\u00e9 non hanno le competenze giuste o non vivono nel posto giusto - i cambiamenti nel vantaggio comparativo dell'economia non li sposteranno verso un settore pi\u00f9 appropriato, ma piuttosto verso la disoccupazione o i lavori precari e poco produttivi.\nLa teoria del vantaggio comparativo permette un'analisi \"statica\" piuttosto che \"dinamica\" dell'economia [economica (attivit\u00e0 umana)]. Cio\u00e8, guarda ai fatti di un singolo momento e determina la migliore risposta a quei fatti in quel momento, data la nostra produttivit\u00e0 in vari settori industriali. Ma quando si parla di crescita a lungo termine, non dice nulla su come i fatti possano cambiare domani e su come possano essere cambiati a favore di qualcuno. Non dice come trasformare al meglio i fattori di produzione in fattori pi\u00f9 produttivi domani.\nSecondo la teoria, l'unico vantaggio del commercio internazionale \u00e8 che le merci diventano pi\u00f9 economiche e disponibili in quantit\u00e0 maggiori. Il miglioramento dell'efficienza statica delle risorse esistenti sarebbe quindi l'unico vantaggio del commercio internazionale. E la formulazione neoclassica presuppone che i fattori di produzione siano dati solo in modo esogeno. I cambiamenti esogeni possono derivare, tra l'altro, dalla crescita della popolazione, dalle politiche industriali, dal tasso di accumulazione del capitale (propensione alla sicurezza) e dalle invenzioni tecnologiche. Gli sviluppi dinamici endogeni al commercio, come la crescita economica, non sono incorporati nella teoria di Ricardo. E questo non \u00e8 alterato da quello che viene chiamato \"vantaggio comparativo dinamico\". In questi modelli, il vantaggio comparativo si sviluppa e cambia nel tempo, ma questo cambiamento non \u00e8 il risultato del commercio in s\u00e9, ma di un cambiamento dei fattori esogeni.\nEppure il mondo, e in particolare i paesi industrializzati, sono caratterizzati da guadagni dinamici endogeni al commercio, come la crescita tecnica che ha portato ad un aumento del tenore di vita e della ricchezza del mondo industrializzato. Inoltre, i guadagni dinamici sono pi\u00f9 importanti dei guadagni statici.\nUn assunto cruciale sia nelle formulazioni classiche che neoclassiche della teoria del vantaggio comparativo \u00e8 che il commercio \u00e8 equilibrato, il che significa che il valore delle importazioni \u00e8 uguale al valore delle esportazioni di ogni paese. Il volume degli scambi pu\u00f2 cambiare, ma il commercio internazionale sar\u00e0 sempre in equilibrio almeno dopo un certo tempo di aggiustamento. L'equilibrio del commercio \u00e8 essenziale per la teoria, perch\u00e9 il meccanismo di aggiustamento che ne risulta \u00e8 responsabile della trasformazione dei vantaggi comparativi dei costi di produzione in vantaggi di prezzo assoluti. E questo \u00e8 necessario perch\u00e9 sono le differenze di prezzo assolute che determinano il flusso internazionale delle merci. Poich\u00e9 i consumatori acquistano un bene dal venditore pi\u00f9 economico, i vantaggi comparativi in termini di costi di produzione devono essere trasformati in vantaggi di prezzo assoluti. Nel caso dei tassi di cambio flessibili, \u00e8 il meccanismo di adeguamento dei tassi di cambio ad essere responsabile di questa trasformazione dei vantaggi comparativi in vantaggi di prezzo assoluti. Nel caso dei tassi di cambio fissi, la teoria neoclassica sostiene che il commercio \u00e8 bilanciato dalle variazioni dei tassi salariali. \nQuindi, se il commercio non fosse bilanciato di per s\u00e9 e se non ci fosse un meccanismo di aggiustamento, non ci sarebbe motivo di ottenere un vantaggio comparativo. Tuttavia, gli squilibri commerciali sono la norma e il commercio equilibrato \u00e8 in pratica solo un'eccezione. Inoltre, le crisi finanziarie come quella asiatica degli anni '90 dimostrano che gli squilibri della bilancia dei pagamenti sono raramente benigni e non si autoregolamentano. In pratica non esiste un meccanismo di regolazione. I vantaggi comparativi non si traducono in differenze di prezzo e quindi non possono spiegare i flussi commerciali internazionali. Cos\u00ec, teoria pu\u00f2 facilmente consigliare una politica commerciale che ci dia il pi\u00f9 alto tenore di vita possibile nel breve periodo, ma non nel lungo periodo. Questo \u00e8 ci\u00f2 che accade quando una nazione ha un deficit commerciale, il che significa necessariamente che si indebita con gli stranieri o vende loro i suoi beni esistenti. Cos\u00ec, la nazione applica una frenesia di consumo a breve termine seguita da un declino a lungo termine. \nIl presupposto che il commercio sar\u00e0 sempre equilibrato \u00e8 il corollario del fatto che il commercio \u00e8 inteso come baratto. La definizione del commercio internazionale come baratto \u00e8 la base per l'ipotesi di un commercio equilibrato. Ricardo insiste sul fatto che il commercio internazionale si svolge come se si trattasse di un puro baratto, una presunzione che viene mantenuta dagli economisti classici e neoclassici successivi. La teoria della quantit\u00e0 di denaro, che Ricardo utilizza, presuppone che il denaro sia neutrale e trascura la velocit\u00e0 di una valuta. Il denaro ha una sola funzione nel commercio internazionale, cio\u00e8 come mezzo di scambio per facilitare il commercio.\nIn pratica, per\u00f2, la velocit\u00e0 di circolazione non \u00e8 costante e la quantit\u00e0 di denaro non \u00e8 neutrale per l'economia reale. Un mondo capitalista non \u00e8 caratterizzato da un'economia di baratto, ma da un'economia di mercato. La differenza principale nel contesto del commercio internazionale \u00e8 che le vendite e gli acquisti non devono pi\u00f9 coincidere. Il venditore non \u00e8 necessariamente obbligato ad acquistare immediatamente. Quindi, il denaro non \u00e8 solo un mezzo di scambio. \u00c8 principalmente un mezzo di pagamento e viene utilizzato anche per conservare il valore, per saldare i debiti, per trasferire il patrimonio. Cos\u00ec, contrariamente all'ipotesi del baratto della teoria del vantaggio comparativo, il denaro non \u00e8 una merce come le altre. Piuttosto, \u00e8 di importanza pratica possedere specificamente il denaro piuttosto che qualsiasi merce. E il denaro come riserva di valore in un mondo di incertezza influenza significativamente le motivazioni e le decisioni dei detentori e dei produttori di ricchezza.\nRicardo e i successivi economisti classici presuppongono che il lavoro tenda ad essere pienamente impiegato e che il capitale sia sempre pienamente utilizzato in un'economia liberalizzata, perch\u00e9 nessun proprietario di capitale lascer\u00e0 il suo capitale inutilizzato ma cercher\u00e0 sempre di trarne profitto. Che non ci siano limiti all'uso del capitale \u00e8 una conseguenza della legge Jean-Baptiste Say che presuppone che la produzione sia limitata solo dalle risorse, adottata anche dagli economisti neoclassici. \nDa un punto di vista teorico, la teoria del vantaggio comparativo deve presupporre che il lavoro o il capitale siano utilizzati a pieno regime e che le risorse limitino la produzione. Le ragioni sono due: la realizzazione di guadagni attraverso il commercio internazionale e il meccanismo di aggiustamento. Inoltre, questo presupposto \u00e8 necessario per il concetto di costi di opportunit\u00e0. Se c'\u00e8 disoccupazione (o risorse sottoutilizzate), non ci sono costi di opportunit\u00e0, perch\u00e9 la produzione di un bene pu\u00f2 essere aumentata senza diminuire la produzione di un altro bene. Poich\u00e9 nella formulazione neoclassica i vantaggi comparativi sono determinati dai costi di opportunit\u00e0, questi non possono essere calcolati e questa formulazione perderebbe la sua base logica. \nSe le risorse di un paese non fossero pienamente utilizzate, la produzione e il consumo potrebbero essere aumentati a livello nazionale senza partecipare al commercio internazionale. L'intera logica del commercio internazionale scomparirebbe, cos\u00ec come i potenziali guadagni. In tal caso, uno Stato potrebbe addirittura guadagnare di pi\u00f9 astenendosi dal partecipare al commercio internazionale e rilanciando la produzione interna, in quanto ci\u00f2 consentirebbe di impiegare pi\u00f9 manodopera e capitale e di aumentare il reddito nazionale. Inoltre, qualsiasi meccanismo di aggiustamento alla base della teoria non funziona pi\u00f9 se la disoccupazione esiste.\nIn pratica, per\u00f2, il mondo \u00e8 caratterizzato dalla disoccupazione. La disoccupazione e la sottoccupazione del capitale e del lavoro non sono fenomeni a breve termine, ma sono comuni e diffusi. La disoccupazione e le risorse non sfruttate sono la regola piuttosto che l'eccezione."}
{"id": "323941", "revid": "919135", "url": "https://it.wikipedia.org/wiki?curid=323941", "title": "Funzione degli errori", "text": "La funzione degli errori (chiamata anche funzione degli errori di Gauss), in matematica, \u00e8 una funzione speciale che si incontra in probabilit\u00e0, in statistica e nelle equazioni differenziali alle derivate parziali. Si definisce come:\nvalida per ogni numero reale formula_2 si tratta dunque di una funzione intera.\nStrettamente collegate alla funzione degli errori sono la funzione degli errori complementare,\ne la funzione degli errori complessa,\nTabella dei valori.\nLa seguente tabella presenta alcuni valori assunti dalla funzione degli errori (erf) e dalla funzione degli errori complementare (erfc), al variare del parametro formula_5:\nI valori sopra riportati possono essere ottenuti sviluppando la funzione degli errori in serie di Taylor e integrando, da cui si ottiene l'espressione:\nIl numero di termini da considerare dipende dalla precisione del valore che si vuole ottenere (nella tabella precedente ad esempio si \u00e8 raggiunta una precisione fino alla sesta cifra decimale).\nConsiderazioni generali.\nLa funzione degli errori differisce solo per traslazione e omotetia dalla distribuzione normale, cio\u00e8 dalla \"funzione di distribuzione cumulativa normale standard\", che denotiamo con formula_7:\nIn probabilit\u00e0 e statistica viene usata pi\u00f9 frequentemente la distribuzione normale standard, mentre in altre branche dalla matematica viene usata pi\u00f9 spesso la funzione degli errori.\nQuando i risultati di una serie di misure sono descritti da una distribuzione normale con deviazione standard formula_9 allora formula_10 esprime la probabilit\u00e0 che l'errore di una singola misura si trovi fra formula_11 e formula_12\nPer continuazione analitica la funzione degli errori pu\u00f2 essere definita anche come funzione di una variabile complessa.\nEssa si incontra, ad esempio, nelle soluzioni dell'equazione del calore con le condizioni al contorno date dalla funzione scalino di Heaviside.\nL'integrale che definisce la funzione degli errori non pu\u00f2 essere espresso in forma chiusa mediante funzioni elementari, ma l'integrando pu\u00f2 essere sviluppato in una serie di potenze che pu\u00f2 essere integrata termine a termine. I valori dell'integrale al variare della \"x\", sono stati ampiamente tabulati.\nGeneralizzazione.\nViene studiata anche una famiglia di funzioni che comprende la funzione degli errori:\nLa funzione degli errori si riconosce nella formula_14\nGrafico delle funzioni degli errori generalizzate formula_15 Curva grigia: formula_16 curva rossa: formula_17 curva verde: formula_18 curva blu: formula_19 e curva gialla: formula_20 (La curva gialla \u00e8 molto vicina all'asse delle formula_21 e in pratica non \u00e8 visibile.) Se si dividono per formula_22 tutte le formula_23 per formula_24 dispari appaiono molto simili (ma non identiche). Anche le formula_23 relative a formula_24 pari appaiono simili (ma non identiche) dopo essere state divise per formula_27 Le formula_23 relative a formula_24 dispari e pari appaiono simili solo sulla parte del grafico relativa a formula_5 positivi.\nSviluppo asintotico.\nPer grandi valori di formula_31 un utile sviluppo asintotico della funzione degli errori complementare, utilizzabile quindi anche per la funzioni degli errori, \u00e8:\nQuesta serie diverge per ogni formula_5 finito. Tuttavia in pratica solo pochi primi termini di questo sviluppo consentono di ottenere una buona approssimazione della formula_34 mentre la sua serie di Taylor data in precedenza converge molto lentamente.\nFunzioni collegate.\nLa funzione degli errori \u00e8 un caso particolare della funzione di Mittag-Leffler e si pu\u00f2 esprimere come funzione ipergeometrica confluente. Essa possiede anche una semplice espressione in termini dell'integrale di Fresnel."}
{"id": "323943", "revid": "599", "url": "https://it.wikipedia.org/wiki?curid=323943", "title": "Funzione degli errori di Gauss", "text": ""}
{"id": "323944", "revid": "599", "url": "https://it.wikipedia.org/wiki?curid=323944", "title": "Funzione degli errori complementare", "text": ""}
{"id": "323945", "revid": "599", "url": "https://it.wikipedia.org/wiki?curid=323945", "title": "Funzione degli errori complessa", "text": ""}
{"id": "323946", "revid": "2124814", "url": "https://it.wikipedia.org/wiki?curid=323946", "title": "Dirk Pitt", "text": "Dirk Eric Pitt \u00e8 il personaggio immaginario protagonista di gran parte dei romanzi di Clive Cussler, di cui il primo \u00e8 \"Vortice\".\nStoria.\nPitt viene descritto nei romanzi come un uomo dal fisico imponente (190\u00a0cm); possiede capelli neri e mossi e occhi di un intenso verde opale che spesso affascinano le donne ma allo stesso tempo sanno intimorire i suoi avversari e gli conferiscono uno sguardo audace e sicuro.\nLavora per la NUMA (National Underwater &amp; Marine Agency), e ne \u00e8 stato il Direttore dei Progetti Speciali fino al romanzo \"Odissea\". Il suo migliore amico, con cui ha condiviso gran parte delle sue avventure, \u00e8 Albert Giordino, che \u00e8 il suo vice alla NUMA. \u00c8 figlio del senatore della California George Pitt e di sua moglie Barbara. Prima di entrare a far parte della NUMA si \u00e8 laureato presso l'Accademia Aeronautica degli Stati Uniti con il grado di Maggiore insieme con il suo amico di sempre Al Giordino.\nDirk vive in un hangar all'aeroporto di Washington dove, oltre a una vastissima e strabiliante collezione di auto d'epoca, possiede due aerei e stravaganti mezzi che lo hanno aiutato a sopravvivere durante le sue sfrenate avventure. Insieme alle auto d'epoca sono presenti, fra gli altri, anche un Messerschmitt Me 262, un Ford Trimotor e una carrozza di un treno. Una caratteristica peculiare dei libri di Cussler, infatti, sono inseguimenti al cardiopalma su macchine d'epoca che puntualmente finiscono per arricchire il parco auto di \"Dirk\".\nNon si separa mai della sua Colt M1911 e dal suo orologio Doxa.\nNelle sue avventure, Dirk Pitt ha avuto numerose donne: in effetti una delle caratteristiche principali dei romanzi di Cussler \u00e8 la presenza quasi costante di una ragazza diversa, che nella maggior parte dei casi si ritrova a dover essere aiutata o salvata dal protagonista.\nNel finale del romanzo Walhalla ha scoperto di avere due figli di circa 23 anni avuti da Summer Moran, conosciuta durante un'avventura nell'oceano Pacifico e creduta morta alla fine dell'avventura di \"Vortice\". Cresciuti dalla madre, che solo in punto di morte ha rivelato loro chi fosse il padre, si chiamano Summer e Dirk Pitt junior, quasi due cloni del padre, a cui si affiancheranno nei romanzi a venire (quelli scritti da Clive Cussler insieme al figlio Dirk Cussler). Ha avuto anche una storia d'amore con Maeve Fletcher, che per\u00f2 \u00e8 morta a causa di sua sorella nel libro \"Onda d'urto\". Attualmente \u00e8 sposato con Loren Smith, senatrice degli Stati Uniti, conosciuta in \"Virus\" e presente anche in altre sue avventure.\nHa sostituito lo storico direttore della NUMA James Sandecker al termine del romanzo \"Odissea\".\nFilm.\nPitt \u00e8 apparso due volte sul grande schermo, nel film del 1980 \"Raise the Titanic!\" (in italiano, \"Blitz nell'oceano\"), adattamento del romanzo \"Recuperate il Titanic!\", e nel film \"Sahara\" del 2005. Nel primo \u00e8 stato interpretato da Richard Jordan, mentre nel secondo da Matthew McConaughey.\nAutomobili di Dirk Pitt.\nEcco un l'elenco di alcune delle automobili guidate o possedute da Dirk Pitt nei suoi libri:\nRomanzi di Clive Cussler con protagonista Dirk Pitt.\nSebbene \"Vortice\" sia stato pubblicato dopo \"Enigma\" va tenuto presente che in realt\u00e0 \u00e8 la prima avventura in ordine cronologico. In \"Enigma\" infatti ci sono alcuni riferimenti alla storia narrata in \"Vortice\".\nEsiste inoltre un testo sulla vita di Dirk Pitt:"}
{"id": "323948", "revid": "110157", "url": "https://it.wikipedia.org/wiki?curid=323948", "title": "Grecia Centrale", "text": "La Grecia Centrale () \u00e8 una delle tredici periferie (, \"perifereies\" - regione amministrativa) della Grecia, il suo capoluogo \u00e8 Lamia.\nSuddivisione amministrativa.\nComuni.\nA seguito della riforma in vigore dal 1\u00ba gennaio 2011 la Grecia Centrale \u00e8 divisa nei seguenti comuni:\nPrefetture.\nNel vecchio sistema di suddivisioni amministrative, la periferia era divisa in 5 prefetture che corrispondono alle attuali unit\u00e0 periferiche dal punto di vista territoriale"}
{"id": "323951", "revid": "78273", "url": "https://it.wikipedia.org/wiki?curid=323951", "title": "Teoria ric\u00e0rdiana dei costi comparati", "text": ""}
{"id": "323959", "revid": "1714743", "url": "https://it.wikipedia.org/wiki?curid=323959", "title": "Etelberto del Wessex", "text": "Figlio di Etelvulfo del Wessex e Osburga, succedette al fratello Etelbaldo del Wessex come re del Wessex nell'860, ma mor\u00ec senza lasciar traccia nell'865. Come suo fratello e suo padre fu incoronato a Kingston upon Thames. Il suo regno vide i Danesi intenti a saccheggiare il Kent ed effettuare spedizioni nella Northumbria, entrambe governate da Ragnar Lodbrok. Inoltre essi penetrarono fino a Winchester all'inizio del suo regno. Venne seppellito nell'abazia di Sherbourne nel Dorset."}
{"id": "323963", "revid": "585241", "url": "https://it.wikipedia.org/wiki?curid=323963", "title": "Fagioli", "text": ""}
{"id": "323972", "revid": "6923", "url": "https://it.wikipedia.org/wiki?curid=323972", "title": "Grecia Occidentale", "text": "La Grecia Occidentale () \u00e8 una delle tredici periferie (, \"perifereies\" - regione amministrativa) della Grecia.\nSi estende su due parti continentali separate dallo stretto di Rion. Un ponte, chiamato Ponte Rion Antirion dal nome delle localit\u00e0 che collega, inaugurato nell'agosto del 2004 collega le due sponde. Il capoluogo regionale \u00e8 Patrasso.\nSuddivisione amministrativa.\nComuni.\nA seguito della riforma in vigore dal 1\u00ba gennaio 2011 la Grecia occidentale \u00e8 divisa nei seguenti comuni:\nPrefetture.\nNel vecchio sistema di suddivisioni amministrative, la periferia era divisa in 3 prefetture che corrispondono alle attuali unit\u00e0 periferiche dal punto di vista territoriale"}
{"id": "323975", "revid": "339392", "url": "https://it.wikipedia.org/wiki?curid=323975", "title": "Ethelred of Wessex", "text": ""}
{"id": "323977", "revid": "1766026", "url": "https://it.wikipedia.org/wiki?curid=323977", "title": "Reso (Euripide)", "text": "Il Reso () \u00e8 una tragedia pervenuta nel \"corpus\" delle tragedie euripidee.\nFin dall'antichit\u00e0 si \u00e8 dibattuto sull'autore dell'opera: sebbene la maggior parte dei manoscritti la attribuisca a Euripide, la maggior parte dei critici oggi la considera opera di un tragediografo ignoto del IV secolo a.C. L'opera narra un celebre episodio gi\u00e0 raccontato nel canto X dell\u2019\"Iliade\", con alcuni sviluppi.\nTrama.\nDecimo anno della guerra di Troia: una notte le sentinelle del campo troiano avvistano fuochi greci all'orizzonte. Enea decide allora di mandare un esploratore, Dolone, per capire cosa stia succedendo. Subito dopo, un pastore d\u00e0 l'annuncio dell'arrivo di un esercito di Traci agli ordini del loro giovane re Reso, alleato della citt\u00e0 assediata.\nNel frattempo anche gli Achei mandano in missione due guerrieri: Odisseo e Diomede. Essi uccidono Dolone e penetrano nell'accampamento dei Traci, dove trucidano Reso nel sonno e rubano le sue preziose cavalle. In questo sono aiutati dalla dea Atena, che appare a Paride sotto le sembianze di Afrodite (favorevole ai Troiani) e lo convince che nessuno \u00e8 entrato nel campo. Dell'omicidio di Reso viene inizialmente accusato Ettore, ma nel finale appare una Musa, madre di Reso, che chiarisce come si sono svolti i fatti e compiange il figlio morto, profetizzando poi per lui una prossima resurrezione ad opera degli dei inferi, i quali lo destineranno per\u00f2 a soggiornare perpetuamente in un misterioso luogo sotterraneo.\nCommento.\nIl problema dell'attribuzione.\nIl problema della paternit\u00e0 del \"Reso\", gi\u00e0 noto ai filologi antichi, \u00e8 stato sollevato ancora in epoca umanistica da Giuseppe Scaligero e poi ripreso da altri, principalmente sulla base della critica letteraria e di alcune peculiarit\u00e0 lessicali e di stile.\nIl \"Reso\" \u00e8 una tragedia decisamente anomala all'interno del \"corpus\" euripideo, tanto che gi\u00e0 i filologi antichi dubitavano della sua paternit\u00e0. Ecco le argomentazioni principali:\nLa quasi totalit\u00e0 degli studiosi ritiene quindi che il \"Reso\" sia in realt\u00e0 opera di un drammaturgo del IV secolo a.C. imitatore di Euripide, e il suo motivo di interesse starebbe dunque proprio nel fatto di essere l'unica tragedia di quel periodo a noi rimasta. \u00c8 possibile che in tempi antichi l'opera sia stata inserita in una raccolta di tragedie di Euripide, o che essa abbia sostituito un'ipotetica tragedia euripidea omonima. Ci\u00f2 pu\u00f2 essere avvenuto per errore o per motivi a noi ignoti. D'altra parte, una minoranza di studiosi ritiene invece che le anomalie del \"Reso\" dipendano dal fatto di essere l'opera di un Euripide ancora giovane e privo di esperienza."}
{"id": "323981", "revid": "30297", "url": "https://it.wikipedia.org/wiki?curid=323981", "title": "Universit\u00e0 dell'Insubria", "text": ""}
{"id": "323984", "revid": "1714743", "url": "https://it.wikipedia.org/wiki?curid=323984", "title": "Etelredo del Wessex", "text": "Biografia.\nFu il terzo figlio di Etelvulfo del Wessex e Osburga. Successo al fratello, Etelberto del Wessex, come re del Wessex nell'865 circa. Ebbe due figli, Aethelwald il primo e Aethelhelm il secondo. Etelredo non fu capace di controllare le crescenti scorribande danesi che devastavano l'Inghilterra. Il 4 gennaio 871 nella battaglia di Reading Etelredo sconfisse un'armata danese. Nella Battaglia di Ashdown, l'8 gennaio 871, il re non mosse nemmeno un dito, standosene al centro del suo accampamento a pregare. Fu grazie al fratello minore, Alfredo, che l'esercito sconfisse l'armata di danesi. Tuttavia, decise di combattere nella battaglia di Merton, nella quale, il 23 aprile 871 fu ucciso. Fu sepolto nella chiesa di Winborne nel Dorset. Dopo la sua morte, fu considerato dal popolo come un santo, ma non fu mai canonizzato. Gli successe il fratello, re Alfredo il Grande."}
{"id": "323995", "revid": "3115", "url": "https://it.wikipedia.org/wiki?curid=323995", "title": "Giuseppe Ferrari (filosofo)", "text": "Federalista, repubblicano, di posizioni democratiche e socialiste, fu deputato della Sinistra nel Parlamento italiano per sei legislature dal 1860 al 1876 e senatore del Regno dal 15 maggio al 2 luglio 1876.\nBiografia.\nFormazione.\nNato a Milano da una famiglia borghese - il padre era medico - , dopo la morte dei suoi genitori, avvenuta quando era ancora giovane, pot\u00e9 godere di una piccola rendita grazie alla quale visse senza particolari problemi economici.\nFerrari fece i suoi stud\u00ee nel ginnasio S. Alessandro, fu poi alunno dell'Almo Collegio Borromeo e si laure\u00f2 in utroque iure a Pavia nel 1831. Fu per\u00f2 pi\u00f9 interessato dalla filosofia, che coltiv\u00f2 nel cerchio della giovent\u00f9 milanese che si riuniva attorno a Gian Domenico Romagnosi.\nGli anni in Francia.\nGiunto a posizioni irreligiose e scettiche, nutriva per la cultura filosofica, storica e politica francese un'ammirazione che nell'aprile 1838 lo port\u00f2 a Parigi. Ferrari trascorse in Francia i successivi 21 anni. Il 27 agosto del 1840 sostenne l'esame di dottorato in filosofia alla Sorbona, con la presentazione di due tesi intitolate \"De religiosis Campanellae opinionibus\" e \"De l'Erreur\", nella prima delle quali presentava positivamente il pensiero religioso di Tommaso Campanella, mentre nella seconda giungeva ad una conclusione scettica a proposito dei giudiz\u00ee. Essi infatti non consentono di giungere alla verit\u00e0 assoluta in quanto essa \u00e8 indissolubilmente intrecciata all'errore, cos\u00ec che si pu\u00f2 dire che la verit\u00e0 sia un errore relativo e l'errore una verit\u00e0 relativa. Dal 1838 al 1847 collabor\u00f2 regolarmente alla \u00abRevue des Deux Mondes\u00bb.\nIntrodotto nei circoli intellettuali della capitale francese da lettere di presentazione di Amedeo Peyron e Lorenzo Valerio (due allievi piemontesi di Cattaneo) e di Pierre-Simon Ballanche, Ferrari frequent\u00f2 Victor Cousin, Augustin Thierry, Claude Fauriel, Jules Michelet e Edgar Quinet, come pure gli intellettuali e gli emigrati italiani che si riunivano nel salotto della principessa di Belgiojoso. Nel 1840 fu docente di filosofia al Liceo di Rochefort-sur-mer, e nel novembre di quell'anno richiese un permesso di residenza permanente in Francia, poi nel 1841 fu nominato professore supplente all'Universit\u00e0 di Strasburgo dove, attaccato dalla Chiesa e dal partito cattolico per le affermazioni irreligiose e scettiche espresse nel suo corso sulla filosofia del Rinascimento e per la sua presentazione favorevole della Riforma luterana nel dicembre del 1841, fu anche accusato di insegnare dottrine atee e socialiste e sospeso dall'insegnamento nel 1842 e, bench\u00e9 avesse ottenuto la nazionalit\u00e0 francese e nel 1843 il titolo di \"professore aggregato\" di filosofia, che lo abilitava ad insegnare all'universit\u00e0, non fu pi\u00f9 reintegrato nell'insegnamento universitario francese, poich\u00e9 la raccomandazione di Edgar Quinet per una sua nomina a professore supplente al Coll\u00e8ge de France nel 1847, bench\u00e9 accettata dalla Facolt\u00e0, fu rifiutata dal ministero dell'Educazione.\nL'allontanamento dalla cattedra di Strasburgo fu all'origine del suo lungo rapporto con Proudhon che, avendo appreso il \"caso Ferrari\" dalla stampa, s'interess\u00f2 a lui e ai suoi scritti e dette inizio ad un'amicizia che dur\u00f2 sino alla morte di Proudhon, nel 1865. A partire dal 1847 Ferrari fu tra gli avversari repubblicani della monarchia orleanista, con Victor Schoelcher e F\u00e9licit\u00e9 de Lamennais. Durante il sollevamento delle cinque giornate di Milano contro il governo austriaco nel marzo del 1848 fu accanto a Carlo Cattaneo ma, deluso dai risultati della rivoluzione, fece rientro in Francia, dove fece un altro tentativo infruttuoso (per l'opposizione di Victor Cousin) di ottenere una cattedra all'Universit\u00e0 di Strasburgo. Da gennaio a giugno del 1849 insegn\u00f2 la filosofia al Liceo di Bourges.\nIl 2 dicembre 1851 avvenne il colpo di Stato che mise fine alla Seconda Repubblica francese e port\u00f2 al trono Napoleone III; Ferrari, ricercato come repubblicano, si rifugi\u00f2 a Bruxelles per sfuggire alla polizia.\nIl ritorno in Italia.\nPur conservando il suo appartamento a Parigi, Ferrari ritorn\u00f2 definitivamente a Milano a met\u00e0 dicembre del 1859, per partecipare alle vicende che porteranno all'unificazione e alla nascita dello stato italiano.\nFu eletto deputato al Parlamento del Regno di Sardegna nel collegio di Luino nel 1859 (elezioni suppletive) e confermato nelle elezioni del 27 gennaio-3 febbraio del 1861 (eletto in secondo scrutinio nello stesso collegio di Luino, nel frattempo allargato a Gavirate). Confermato per quindici anni, Ferrari sedette ala Camera dei deputati sui banchi della Sinistra ininterrottamente per sei legislature, fino al 1876 (XII Legislatura). Nel 1870 (XI Legislatura) fu pure eletto nel primo collegio di Como, ma si mantenne fedele ai suoi primi elettori.\nAttivit\u00e0 parlamentare.\nIl suo programma politico pu\u00f2 essere riassunto nella formula: \" irreligione e legge agraria\", cio\u00e8 lotta contro la Chiesa e il clericalismo e riforma della propriet\u00e0 terriera dei latifondi, con la distribuzione di terre coltivabili ai contadini. La Chiesa e i proprietari terrieri, sostenendosi a vicenda, erano per lui i nemici naturali dell'uguaglianza, non teorica ma concreta e reale.\nPer quel che concerne la forma del nuovo stato italiano, Ferrari domandava una costituzione federale di tipo svizzero o statunitense, con un esercito, delle finanze e delle leggi federali comuni, ma anche con la pi\u00f9 ampia decentralizzazione amministrativa possibile.\nNell'agosto del 1861, dopo essersi recato sul posto, scrisse una relazione parlamentare sul Massacro di Pontelandolfo e Casalduni.\nNel giugno del 1862, contro la sua volont\u00e0, Ferrari fu nominato dal re Cavaliere Ufficiale dell'Ordine dei Santi Maurizio e Lazzaro e rimand\u00f2 immediatamente il decreto di nomina al ministro della Pubblica Istruzione, che glielo aveva inviato. Ma la nomina era irrevocabile, essendo stata pubblicata nella \"Gazzetta ufficiale\".\nNominato professore di filosofia della storia all'Accademia scientifico-letteraria di Milano, bench\u00e9 non ci fosse a quel tempo nessuna indennit\u00e0 parlamentare e i parlamentari non godessero di nessun beneficio, Ferrari rinunci\u00f2 allo stipendio per poter rimanere in Parlamento pur continuando a insegnare. In Parlamento, Ferrari prese posizione in sede di discussione sull'intitolazione degli atti del governo, contro la denominazione di secondo, e non primo, re d'Italia, assunta da Vittorio Emanuele, a pi\u00f9 riprese contro uno stato unitario, in favore di una costituzione federale e dell'autonomia delle regioni, in particolare del Mezzogiorno.\nNonostante il Ferrari riconoscesse nell'articolo \"La r\u00e9volution et les r\u00e9formes en Italie\" del 1848 che:\nesprimeva ugualmente, nello stesso testo, l'auspicio che l'Unit\u00e0 Italiana si potesse prima o poi realizzare: \nL'8 Ottobre 1860 nel Parlamento di Torino sconfess\u00f2 queste sue parole scritte 12 anni prima dicendo : \"Io non muto d'avviso: sono stato avversario dell'unit\u00e0 italiana, la credo tragica nell'azione sua, destinata a creare immemorabili martirii e crudelissimi disinganni, bench\u00e9 necessaria come gli scandali alla storia, come i sacrifizi e gli olocausti alle religioni\".\nSi \u00e8 pure pronunciato contro la cessione di Nizza e della Savoia alla Francia (1860), contro il trattato di commercio con la Francia (1863) e contro gli accordi con il governo francese per la ripartizione del debito gi\u00e0 pontificio (1867) (lui, \"francese al peggiorativo\", come amava definirlo il suo irriducibile avversario, Mazzini), in difesa di Garibaldi per i fatti d'Aspromonte (1862), in favore della Polonia (1863) e dello spostamento della capitale da Torino a Firenze (1864) e prese parte attiva ai dibattiti parlamentari sulla proclamazione di Roma capitale, sul brigantaggio, sulla situazione finanziaria del nuovo regno. Il 15 maggio del 1876 fu fatto senatore. Mor\u00ec improvvisamente nella notte tra il 1\u00ba e il 2 luglio del 1876.\nAssolutamente solitario e totalmente estraneo ad ogni gruppo politico e ad ogni consorteria, Ferrari non ebbe seguito e, come disse il politico Francesco Crispi intervenendo alla Camera il 3 agosto 1862:\nLa sua azione parlamentare \u00e8 stata cos\u00ec caratterizzata e riassunta:\nDiscorsi parlamentari.\nDal 1860 al 1875:\nCarriera universitaria.\nDal 1841 al 1876:\nCariche e titoli.\nDal 1836 al 1876:\nIl socialismo di Ferrari.\nCome tutti i teorici socialisti italiani del primo Ottocento, Ferrari \u00e8 fortemente influenzato dalle teorie francesi, e in particolare dall'Illuminismo e da Proudhon. Il suo socialismo si costituisce come una radicalizzazione del principio di uguaglianza affermato dalla rivoluzione francese.\nFerrari riconosce come unico fondamento della propriet\u00e0 il lavoro: propone quindi un socialismo che, non strettamente in opposizione al liberalismo, fosse fondato sul merito individuale e sul diritto di godere dei frutti del proprio lavoro. Pi\u00f9 che con la nascente borghesia, Ferrari si pone dunque in contrasto con i residui feudali ancora presenti in Italia, e auspica uno sviluppo industriale e una rivoluzione borghese.\nPartecipa anche attivamente al dibattito risorgimentale: contrario all'unificazione della penisola, propone come obiettivo la formazione di una federazione di repubbliche, in modo da tutelare le particolarit\u00e0 e l'unicit\u00e0 delle singole regioni. Questo progetto doveva essere attuato attraverso un'insurrezione armata, aiutata dall'intervento francese. Al contrario della maggioranza dei teorici risorgimentali (in particolare Giuseppe Mazzini), i quali credevano che l'Italia avesse una \"missione storica\", egli credeva - abbastanza pragmaticamente - che fosse necessario l'intervento di uno stato estero per sconfiggere gli eserciti organizzati dei diversi stati italiani.\nL'opinione pubblica doveva essere preparata alla rivoluzione (che doveva avvenire spontaneamente e non guidata da un gruppo di cospiratori) da un partito di stampo democratico, repubblicano, federalista e socialista (la questione sociale era infatti inscindibile da quella istituzionale). Il futuro stato federale sarebbe stato gestito da un'assemblea nazionale e da tante assemblee regionali.\nInsieme a Guglielmo Pepe elabor\u00f2 il termine \"neoguelfismo\", per sottolineare il carattere reazionario di restaurare la presenza attiva della Chiesa nella vita politica dello Stato; Ferrari era critico verso la formula liberale \"Libera Chiesa in libero Stato\", e affermava la necessit\u00e0 di una superiorit\u00e0 dello Stato rispetto alla Chiesa, corrispondente alla superiorit\u00e0 della ragione rispetto alla credenza religiosa, un rapporto Stato-Chiesa che si riallaccia al giurisdizionalismo della politica ecclesiastica di Giuseppe II in Lombardia e a quella di Leopoldo I di Toscana e che precorre la separazione tra Stato e Chiesa.\nBibliografia.\nFonte biografica.\nL'unica biografia e principale fonte per la vita di Ferrari \u00e8 il libro di"}
{"id": "323996", "revid": "1543377", "url": "https://it.wikipedia.org/wiki?curid=323996", "title": "Franco Berardi", "text": "Biografia.\nAll'et\u00e0 di quattordici anni si iscrive alla FGCI, ma ne viene espulso tre anni pi\u00f9 tardi per \"frazionismo\". Partecipa al movimento del '68 nella facolt\u00e0 di lettere dell'Universit\u00e0 di Bologna, ove nel '67 conosce Toni Negri. Si laurea in Estetica con Luciano Anceschi e aderisce a Potere Operaio, gruppo della sinistra extraparlamentare di cui diviene figura di spicco a livello nazionale. Nel 1970 pubblica il suo primo libro, \"Contro il lavoro\" (edito da Feltrinelli). Nel 1975 fonda la rivista \"A/traverso\", un foglio che era espressione dell'ala \"creativa\" del movimento bolognese del 1977; nei suoi scritti mette al centro della propria analisi il rapporto tra movimenti sociali e tecnologie comunicative.\nNel 1976 partecipa alla fondazione dell'emittente libera Radio Alice e subisce l'arresto per l'accusa di partecipazione alle Brigate Rosse, da cui viene assolto un mese dopo. Per richiederne la scarcerazione, Radio Alice organizza una festa in Piazza Maggiore, a cui partecipano oltre diecimila persone. Berardi viene scarcerato poco dopo, e diviene il leader dell'\"ala creativa\" della protesta studentesca bolognese del 1977. Dopo la chiusura della radio da parte della polizia, contro Berardi viene spiccato un mandato per \"istigazione di odio di classe a mezzo radio\", per sottrarsi all'arresto fugge da Bologna. Si rifugia a Parigi dove frequenta F\u00e9lix Guattari e Michel Foucault e pubblica il libro \"Le Ciel est enfin tomb\u00e9 sur la terre\" (\"\u00c9ditions du Seuil\").\nNegli anni ottanta rientra brevemente in Italia e poi si trasferisce a New York dove collabora alle riviste \"Semiotext(e)\", \"Almanacco musica\" e \"Musica 80\". Viaggia a lungo in Messico, India, Cina e Nepal. . Alla fine degli anni ottanta si trasferisce in California dove pubblica alcuni saggi sul \"cyberpunk\". Ritorna a Bologna e, in veste di protagonista, partecipa al documentario \"Il trasloco\" di Renato De Maria, prodotto dalla RAI nel 1991, incentrato sulla storia del suo appartamento. Collabora poi con varie riviste culturali fra cui Virus mutations, Cyberzone, Millepiani e varie case editrici fra cui la Castelvecchi e DeriveApprodi. Collabora, inoltre, alla stesura di testi per \"MediaMente\", la trasmissione televisiva prodotta da RAI Educational e condotta da Carlo Massarini dedicata al mondo di Internet e delle nuove tecnologie di comunicazione.\nDal 1992 al 2004 collabora alla rivista \"DeriveApprodi\" insieme a Sergio Bianchi e altri. Dal 2000 al 2009 cura con Matteo Pasquinelli l'ambiente di rete Rekombinant. Nel 2002 fonda \"Orfeo Tv\", la prima televisione di strada italiana. Nel 2005 un suo pamphlet che si scaglia contro le politiche sociali del nuovo sindaco di Bologna Sergio Cofferati viene ripreso con enfasi dalle testate giornalistiche nazionali. Lavora come insegnante presso l'istituto tecnico industriale Aldini Valeriani di Bologna. Pubblica regolarmente sul quotidiano \"Liberazione\", sulla rivista alfabeta2 e sul sito Through Europe. Collabora alla rivista canadese \"Adbusters\". Dal 2000 al 2009 ha animato la mailing-list Rekombinant con Matteo Pasquinelli. Nel 2016 pubblica il romanzo Morte ai Vecchi con Massimiliano Geraci (Baldini&amp;Castoldi editore)."}
{"id": "324000", "revid": "123621324", "url": "https://it.wikipedia.org/wiki?curid=324000", "title": "Federico Faruffini", "text": "La sua opera \u00e8 considerata come un momento di passaggio tra il pittoricismo di Piccio Carnovali e i modi degli Scapigliatura lombarda.\nBiografia.\nNato a Sesto di Monza, l'attuale Sesto San Giovanni, dai pavesi Giuseppa Albini e dal farmacista Paolo, nel 1848 si iscrive alla facolt\u00e0 di giurisprudenza dell'Universit\u00e0 di Pavia e frequenta allo stesso tempo i corsi di pittura della Civica Scuola di Pittura di Pavia sotto gli insegnamenti di Cesare Ferreri e Luigi Trecourt, fratello di Giacomo.\nA Pavia viene a contatto con Tranquillo Cremona, Daniele Ranzoni, Paolo Barbotti e Pietro Michis: i primi dipinti riguardano in prevalenza soggetti a temi storici e religiosi e subiscono l'influenza della pittura antiaccademica di Piccio Carnovali, amico dei Trecourt.\nNel contempo frequenta gli ambienti risorgimentali pavesi, stringendo amicizia con i fratelli Cairoli, tanto che nel 1859 dopo la morte di Ernesto avvenuta a Biumo in uno scontro con le truppe austriache riceve, secondo il testamento del patriota, una commissione di 1800 lire per l'esecuzione di \"La battaglia di Varese\", ultimata nel 1862 e con figura principale l'eroico Cairoli morente in battaglia.\nNegli ultimi mesi del 1855, dopo varie tappe, raggiunge Roma a piedi con Piccio Carnovali, dopo che i pessimi rapporti con Luigi Trecourt avevano determinato l'abbandono dei corsi della Scuola di Pittura di Pavia: si stabilisce cos\u00ec fino al 1858 a Roma, dove entra in contatto con gli artisti appartenenti alla corrente meridionale, in particolare Domenico Morelli, Filippo Palizzi, l'amico Bernardo Celentano e Francesco Saverio Altamura.\nNel 1856 partecipa all'Esposizione annuale di Brera con \"Cola di Rienzi che dalle alture di Roma ne contempla le rovine\", acquistato dalla Societ\u00e0 per le Belle Arti di Milano, l'anno successivo realizza la pala dell\"'Immacolata Concezione\" per il Duomo di Pavia, dove nel 1858 si aggiudica il concorso Frank della Scuola di Pittura con \"I tre fabbriceri per la fabbrica del Duomo di Pavia\", presentato poi con successo alla Esposizione di Brera.\nDi ritorno a Pavia, nel 1860 presenta a Brera \"Piazza San Michele\" e l'anno successivo realizza la pala del \"Beato Bernardino da Feltre\" per la Chiesa di Santa Maria del Carmine.\nNel 1861 si stabilisce a Milano: l'anno successivo viene nominato socio onorario dell'Accademia di Brera, alla cui esposizione presenta \"La battaglia di Varese\", che suscita diversi giudizi negativi, solo in parte riabilitati dalle affermazioni dell'Esposizione Universale di Londra del 1862 e da quella milanese del 1864 con \"Borgia e Machiavelli\" e \"Vergine al Nilo\", considerato il capolavoro dell'artista sestese.\nI successi sono confermati alla mostra della Societ\u00e0 Promotrice di Torino con \"La battaglia di Varese\", \"Sordello e Cunizza, contessa di San Bonifacio\", \"L'Annunciazione\" e l'acquarello \"Le gondole del Tiziano\" e il buon riscontro degli acquerelli inviati all'esposizione della Societ\u00e0 degli acquarellisti di Bruxelles.\nA inizio 1865 si trova a Roma, dove frequenta Michele Cammarano e Achille Vertunni e ottiene un altro successo all'Esposizione Nazionale di Brera con \"Il Sacrificio al Nilo\", acquistato dallo Stato e, alla stessa mostra, con \"Suonatrice di liuto\", \"Toletta antica\" e \"Saffo\"; realizza inoltre acqueforti per l\u2019edizione Pagnoni della Divina Commedia, in occasione della ricorrenza della nascita di Dante Alighieri.\nIn seguito, deluso per le difficolt\u00e0 economiche, l'inasprimento dei rapporti col padre, da sempre mal disposto verso la sua scelta artistica e l'ostilit\u00e0 dell'ambiente accademico di Brera e della critica milanese, capeggiata da Camillo Boito e Giuseppe Rovani, si trasferisce a Parigi dove rimane fino al 1867.\nNella capitale francese partecipa alla vita artistica locale, espone con una personale alla galleria Cadart-Luquet, ottiene la medaglia d'oro al Salon de Paris per \"Borgia e Machiavelli\", che conquista anche il terzo premio all'Esposizione universale del 1867 e viene poi acquistata da un collezionista americano.\nNello stesso anno, minato da una fragile condizione di stabilit\u00e0 mentale, ritorna a Milano e Roma, dove rivolge particolare interesse alla fotografia e all'acquarello, con lo scopo di eseguire modelli a buon mercato per artisti, cio\u00e8 soggetti popolari e scene in costume (\"Le Ciociare\"), senza successo. Minato dalle difficili condizioni economiche e psichiche, tenta il suicidio gettandosi nel Tevere, dopo aver valutato di dedicarsi alla vita ecclesiastica.\nNel 1868 si sposa con Adele Mazzoleni, nel 1869 nasce l'unica figlia Teresita e si trasferisce improvvisamente a Perugia, dove continua a dipingere ma in condizioni psichiche ormai compromesse.\nMuore suicida il 15 dicembre 1869 ingerendo cianuro di potassio, di norma utilizzato per lo sviluppo delle lastre fotografiche.\nIl suo nome \u00e8 iscritto al Famedio di Milano, nel Cimitero Monumentale.\nNel 1953 Sesto San Giovanni, sua citt\u00e0 natale, intitola a Faruffini la Scuola civica d'arte.\nStile.\nLa prima fase dell'attivit\u00e0 artistica di Faruffini \u00e8 focalizzata sulla realizzazione di soggetti di ispirazione romantica con temi storico-medievali, affini ai modi del maestro Giacomo Trecourt e di Francesco Hayez, arricchiti dagli spunti antiaccademici di sperimentazione pittorica appresi da Piccio Carnovali evidenti nel \"Cola di Rienzi\", dove rappresenta il tema tipicamente romantico dell'eroe solitario patriota e in \"Romanza sul Ticino\".\nNegli anni suo primo soggiorno romano del 1856 viene influenzato dall'arte purista di Adeodato Malatesta e di Aleksandr Ivanov (\"Madonna col Bambino e San Giovannino\" del 1857) e dallo stile improntato sulla verit\u00e0 della luce naturale e attenta alla realt\u00e0 dei soggetti proprio di Domenico Morelli e degli altri pittori della scuola napoletana.\nLa sua maturit\u00e0 artistica si compie a partire dal 1860 nel suo ritorno tra Pavia e Milano, dove si allinea alle correnti contemporanee distinguendosi per un accentuato rapporto tra luce e colore che evidenziano la brillantezza e delicatezza dei colori e la sensibilit\u00e0 emotiva, come in \"La gondola di Tiziano\" e \"La vergine al Nilo\".\nIn \"La battaglia di Varese\" effettua una transizione dal soggetto medievale a quello dell'eroe contemporaneo, nel caso specifico l'amico e committente Ernesto Cairoli.\nEvidente anche il tema dell'emancipazione femminile propria de \"La lettrice\" del 1864.\nA giudizio del critico d'arte Emilio Cecchi, la pittura di Faruffini ha una grande influenza su Tranquillo Cremona e Daniele Ranzoni, anime della Scapigliatura,\ncos\u00ec come sul monzese Mos\u00e8 Bianchi.\nLa sua continua ricerca di nuove forme espressive e di una maggiore stabilit\u00e0 economica lo portano a dedicarsi all'acquaforte (edizione Pagnoni della \"Divina Commedia\") e alla fotografia (ritratti, scene di costume di \"Ciociare\"), con scarsa fortuna dato che le sue produzioni erano ritenute troppo sperimentali."}
{"id": "324003", "revid": "32658", "url": "https://it.wikipedia.org/wiki?curid=324003", "title": "Calcidesi", "text": ""}
{"id": "324008", "revid": "125146184", "url": "https://it.wikipedia.org/wiki?curid=324008", "title": "Pietro Cavallini", "text": "Biografia e valutazioni storiografiche.\nI dati biografici di Pietro Cavallini si limitano a notizie tra il 1273 e il 1321. La presunta data di nascita dovrebbe essere intorno al 1240 o 1250. Ci\u00f2 che sappiamo per certo \u00e8 la provenienza romana di Cavallini che in alcuni documenti viene definito \"pictor romanus\". Anche la data della morte \u00e8 sconosciuta, ma generalmente viene indicata dopo il suo ritorno a Roma dalla corte angioina napoletana, quindi verso il 1325-1330. Ridolfino Venuti conferma la sua sepoltura nella basilica di San Paolo fuori le mura gi\u00e0 descritta da Giorgio Vasari.\nUn suo discendente, lo scrittore papale Giovanni Cavallini, lo ricorda come persona centenaria: \"Huic commemoro Petrum de Cerronibus qui centum annorum numero vitam egit\". Questa notizia dichiara piuttosto inequivocabilmente l'identit\u00e0 tra il pittore romano Pietro Cavallini e il Pietro de Cerronibus di alcuni documenti, la cui non comune longevit\u00e0 aveva in passato convinto alcuni studiosi a considerare quei documenti come riferentesi a persone diverse.\nGhiberti nei suoi \"Commentarii\" parla del pittore romano \"Pietro Cauallini, ... dottissimo infra tutti gli altri maestri\"; e cita sue pitture in Roma: a San Pietro (\"Quattro Evangelisti\" nella controfacciata), Santa Cecilia in Trastevere (affreschi), San Crisogono, Santa Maria in Trastevere (mosaici), San Francesco a Ripa (affreschi), San Paolo fuori le mura (mosaico in facciata e affreschi della navata e nel capitolo).\nVasari, impegnato com'era nella dimostrazione della superiorit\u00e0 toscana e fiorentina nelle arti, declassava Cavallini a \"discepolo di Giotto\", stabilendo un anacronismo anagrafico paradossale e creando un pregiudizio storico-artistico sopravvissuto cinque secoli. \nA Cavallini Vasari concesse un catalogo di opere ancora pi\u00f9 vasto: ma, oltre alle opere romane ricordate da Ghiberti, aggiunse degli interventi a Firenze, Assisi, Orvieto che appartengono a trecentisti di diversa estrazione. Dalla \"Vita\" scritta dal Vasari in quei termini, scatur\u00ec pertanto una certa sfortuna critica di Cavallini, considerato dagli studiosi successivi come un epigono giottesco o peggio un ritardatario ancora incline alla \"maniera greca\". \nLa recente rivalutazione della \"pittura romana\" della fine del secolo XIII con il contributo di pittori di grande spessore come Jacopo Torriti e Filippo Rusuti (per quanto legati ancora alle forme musive bizantine), ha aiutato a ricostruire la personalit\u00e0 del Cavallini nella giusta luce e nei termini pi\u00f9 corretti. Con Pietro Cavallini la pittura romana cambi\u00f2 registro e anticip\u00f2 il \"naturalismo\" di Cimabue, trasmesso forse al maestro fiorentino durante il suo soggiorno romano. Cavallini raggiunse i migliori risultati anche nelle ricerche spaziali e nel cercare di \"dare rilievo alle figure\" contemporaneamente e in maniera autonoma rispetto a Giotto. Molto probabilmente i due si incontrarono nel cantiere di Assisi e confrontarono le loro posizioni con i risultati che tutti conosciamo.\nOpere.\nSan Paolo fuori le mura.\nLa prima opera di Cavallini di un certo rilievo fu la decorazione della chiesa di San Paolo fuori le mura a Roma. L'opera constava in due cicli ad affresco anteriori nella navata centrale, tratte dagli Atti degli Apostoli e dall'Antico Testamento, pi\u00f9 le raffigurazioni dei busti dei Papi a mosaico, come testimoniato sempre dal Vasari, sulla facciata:\nIn quell'occasione lavorava a San Paolo anche Arnolfo di Cambio il grande artista di Colle Val D'Elsa, autore del ciborio (1285).\n, ma questo ciclo \u00e8 scomparso completamente con l'incendio che nel 1823 distrusse quasi completamente la chiesa. Del suo lavoro nella basilica, rimangono solo pochi lacerti del mosaico che adornava la facciata ricollocati sull'arco trionfale verso il transetto e alcune copie a disegno che per\u00f2 non permettono di capire se all'epoca il pittore avesse gi\u00e0 padronanza degli stilemi dell'arte gotica.\nSanta Maria in Trastevere.\nIl ciclo decorativo dei mosaici di Santa Maria in Trastevere viene tradizionalmente datato al 1291 (sulla base di una strana data \"MCCLCI\" letta in passato, ma oggi perduta), anche se alcuni storici tendono a spostarlo pi\u00f9 avanti nel tempo, al 1296 circa. Di certo il committente fu Bertoldo Stefaneschi (qui sepolto), figlio del senatore Pietro Stefaneschi e di Perna Orsini e fratello del futuro cardinale Jacopo Stefaneschi: a quest'ultimo si devono i versi poetici che accompagnano gli episodi della \"Vita della Vergine Maria\" raffigurati: \nQuesta opera mostra appieno le capacit\u00e0 tecniche di Cavallini che rompeva con le forme ieratiche bizantine e adattava i modelli stilistici dei suoi mosaici alle novit\u00e0 che provenivano dalla pittura e dalla scultura toscane, affiancando la scuola romana al clima gotico della pittura di Cimabue e alle prime esperienze di Giotto.\nLa nuova sensibilit\u00e0 si pu\u00f2 vedere nelle citazioni naturalistiche della \"Nascita di Ges\u00f9\", ma meglio ancora nella tridimensionalit\u00e0 del trono che appare dietro la Madonna spaventata dall'improvvisa apparizione dell'Arcangelo annunciante. \nQueste architetture sono state messe in relazione con le opere di Giotto, ma in questo confronto Cavallini si dimostra diverso: le sue quinte architettoniche infatti sono dei semplici sfondi irreali, che, tranne rari casi (l'altare della \"Presentazione al tempio\" o il trono di Maria) non dialogano con i personaggi, che anzi sono decisamente sproporzionati. Inoltre la presenza di punti di vista diversi d\u00e0 a queste prospettive intuitive un aspetto arcaico e impreciso.\nSanta Cecilia in Trastevere.\nL'opera pi\u00f9 rappresentativa di Cavallini sono gli affreschi della basilica di Santa Cecilia in Trastevere, dove la scelta della tecnica dell'affresco offre notevoli spunti stilistici che il mosaico non permette, soprattutto nei panneggi che con il chiaroscuro danno alla scena rappresentata una tridimensionalit\u00e0 e una potenza espressiva di grande spessore drammatico.\nIn questa ottica si pu\u00f2 leggere il \"Giudizio Universale\", l'opera di Cavallini generalmente reputata il capolavoro del maestro romano. Con questi affreschi (generalmente datati 1293, quando vi lavorava ancora Arnolfo ad un altro ciborio) la pittura romana si affianca e supera i modelli toscani anche se in contemporanea il giovane Giotto imporr\u00e0 la sua visione artistica e i suoi modelli in tutta la pittura dal Trecento in poi. Tuttavia, secondo Bellosi \u00abAnche la data 1293 riferita agli affreschi della Santa Cecilia in Trastevere ha fondamenti ben poco sicuri. Si basa, infatti, soltanto sull'ipotesi che il tabernacolo di Arnolfo di Cambio, recante quella data, e la decorazione ad affresco della chiesa fossero stati eseguiti contemporaneamente\u00bb. L'opera di Cavallini \u00e8 particolarmente innovativa perch\u00e9 per esempio negli \"Apostoli\" seduti negli scranni egli sa infondere una presenza fisica e un volume del tutto estranei alla maniera bizantina: i panneggi non sono ripetitivi, ma variano a seconda della posizione delle membra, i volti sono raffigurati con individualit\u00e0, la cromia \u00e8 varia, il chiaroscuro \u00e8 morbido e raffinato, ma non costipato, grazie a lumeggiature e ombre scure nei solchi pi\u00f9 profondi.\nAlcuni critici per\u00f2 non azzardano a porre Cavallini prima di Giotto, e collocano il \"Giudizio\" di Trastevere dopo la lezione assisiate delle \"Storie di Isacco\" e delle \"Storie di San Francesco\". Fu aiutato nella sua opera dal pittore di Subiaco, Consolo.\nIl cantiere di Assisi.\nNon esiste nessuna testimonianza certa della partecipazione di Pietro Cavallini a quella grande palestra pittorica che fu la decorazione della Basilica di San Francesco di Assisi. Sembra strano visto che nel 1299, quando Giotto arriv\u00f2 ad Assisi e gi\u00e0 vi lavoravano i grandi nomi della pittura del tempo come Cimabue, Jacopo Torriti e Filippo Rusuti, Cavallini era gi\u00e0 molto famoso e uno dei pittori italiani pi\u00f9 innovativi.\nAlcuni hanno visto nel Maestro d'Isacco della basilica superiore la mano di Pietro Cavallini, anche se \u00e8 stata riproposta come alternativa la mano di un Giotto giovanissimo al seguito del maestro Cimabue durante la prima decorazione della basilica.\nIn seguito storici dell'arte come Federico Zeri e Bruno Zanardi hanno attribuito gli affreschi delle \"Storie di san Francesco\" almeno a tre mani di maestri, tra i quali il principale sarebbe stato lo stesso Cavallini (a giudicare da alcune riferimenti indiretti e soprattutto dalla modalit\u00e0 della stesura degli incarnati, molto pi\u00f9 vicina alle opere di Cavallini che a quelle giottesche), seguito dal Rusuti e da un giovane Giotto.\nAlla corte angioina di Napoli.\nIntorno al 1308, Pietro Cavallini si trov\u00f2 a Napoli presso Carlo II d'Angi\u00f2 il cui mecenatismo port\u00f2 a Napoli alcuni dei pi\u00f9 importanti pittori della sua epoca.\nCavallini lavor\u00f2 alla cappella Brancaccio in San Domenico Maggiore nel 1308 e a Santa Maria Donnaregina nel 1317 con il suo concittadino Filippo Rusuti. Torn\u00f2 a Roma sicuramente prima del 1325, nel 1321 inizi\u00f2 la decorazione esterna della Basilica di San Paolo fuori le mura, esegu\u00ec un ciclo di mosaici secondo la tecnica bizantina che andr\u00e0 distrutto in un incendio dell'Ottocento e questa fu l'ultima sua grande opera che probabilmente coincise con il periodo della sua morte.\nBibbia cavalliniana.\nLa Bibbia miniata da Pietro Cavallini, oggi conservata presso le Biblioteche riunite Civica e A. Ursino Recupero di Catania fu realizzata su ordine del cardinale Landolfo Brancaccio tra il primo e il secondo decennio del XIV secolo. Quest'opera, considerata una delle bibbie pi\u00f9 belle al mondo, \u00e8 arricchita da oltre 100 miniature e 167 iniziali ornate con foglia d'oro, su circa 400 pagine in pergamena."}
{"id": "324009", "revid": "2136", "url": "https://it.wikipedia.org/wiki?curid=324009", "title": "Grand Theft Auto 3", "text": ""}
{"id": "324014", "revid": "11959", "url": "https://it.wikipedia.org/wiki?curid=324014", "title": "Deserto del Nefud", "text": "Il deserto del Nef\u016bd (dall'arabo \"nafd\", pl. \"anf\u0101d\", \"grande duna sabbiosa\") \u00e8 un deserto di sabbia, la cui superficie raggiunge i 74.000 km\u00b2 (un quarto dell'Italia) per una lunghezza di 250 km lungo l'asse N-S e per un'ampiezza di 300-400\u00a0km lungo l'asse E-O. \u00c8 sito nella penisola araba, nel regno dell'Arabia Saudita.\nGeografia.\nCon dune alte fino a un centinaio di metri e fenditure che giungono a centinaia di metri di profondit\u00e0, fino al basamento roccioso sottostante, il Nef\u016bd (o Naf\u016bd) \u00e8 uno dei deserti sabbiosi pi\u00f9 vasti del mondo, superato nella penisola araba dal solo Rub' al-Khali, il \"Quarto Vuoto\". Le caratteristiche dominanti del Nef\u016bd sono il colore rossastro della sabbia e il fatto che in esso si siano ritrovate tracce epigrafiche della cultura preislamica dei Tham\u016bd, citata con i Ban\u016b \u02bf\u0100d nel Corano.\nTolomeo collocava in queste aree i \"Sarakenoi\", parola greca dal quale secondo alcuni potrebbe derivare l'italiano \"Saraceni\", o \"genti dell'est\" (), termine poi passato a identificare genericamente tutti gli Arabi. Il deserto \u00e8 talmente arduo da percorrere che i beduini lo attraversavano esclusivamente lungo la direttrice N-S, stando per\u00f2 attenti a non discostarsi dalle zone di al-Shaq\u012bqa e al-\u011eubba, dove esistono i due soli pozzi in grado di fornire acqua ai viaggiatori, in una regione che annualmente pu\u00f2 contare appena 35-40 mm. di precipitazioni."}
{"id": "324018", "revid": "124123", "url": "https://it.wikipedia.org/wiki?curid=324018", "title": "Siegfried Wagner", "text": "Biografia.\nSiegfried Wagner nacque a Triebschen, presso Lucerna, nel 1869, terzo figlio (unico maschio) di Richard Wagner e Cosima Liszt, a sua volta figlia illegittima di Franz Liszt e della contessa e scrittrice francese Marie d'Agoult. La madre all'epoca era ancora sposata con il pianista e direttore d'orchestra Hans von B\u00fclow, che aveva lasciato per unirsi al compositore: il matrimonio fra i suoi genitori fu possibile solo nel 1870.\nDopo la morte del padre nel 1883, in un primo tempo Siegfried Wagner accarezz\u00f2 l'idea di dedicarsi allo studio dell'architettura, ma poi si rivolse anche lui alla musica. Ricevette la sua formazione musicale da Engelbert Humperdinck, Julius Kniese e Felix Mottl.\nNel 1908 sua madre, ormai anziana, cedette a lui la direzione del Festival di Bayreuth, che mantenne fino alla sua morte nel 1930. Lavorando con instancabile zelo riusc\u00ec, dopo la fine della prima guerra mondiale, a mantenere intatte le tradizioni e la reputazione del Festival. Per finanziare la dispendiosa organizzazione del Festival, visto che allora, per quell'evento, la messa in vendita dei biglietti era assolutamente inconcepibile, Siegfried Wagner intraprese molti tour concertistici accanto al lavoro di direzione artistica del Festival stesso.\nDopo il 1924 Siegfried Wagner si impegn\u00f2 in un'opera di modernizzazione delle produzioni del Festival, per renderle pi\u00f9 attuali e adatte ai tempi, in particolare attraverso l'ingaggio dello scenografo Kurt S\u00f6hnlein. Uno dei suoi desideri pi\u00f9 sentiti era mettere in scena un nuovo allestimento del \"Tannh\u00e4user\", che era previsto per il 1930. Per questa produzione Siegfried si era assicurato l'ingaggio del celebre direttore Arturo Toscanini. Tuttavia le prove, con l'irascibile maestro italiano, che parlava solo un tedesco approssimativo e le cui alte pretese artistiche nei confronti della sua orchestra risultavano ulteriormente gravose vista l'opprimente calura estiva, si rivelarono assai faticose.Durante una prova, Siegfried Wagner ebbe un attacco di cuore, dal quale non si riprese pi\u00f9, e mor\u00ec senza aver potuto vedere realizzato il suo desiderio. Solo pochi mesi prima, ad aprile, era morta la sua vecchia madre, la decana di Bayreuth, Cosima.\nAccanto alla sua attivit\u00e0 di direttore del Festival di Bayreuth, Siegfried Wagner era egli stesso un compositore. La sua produzione comprende 17 opere, per lo pi\u00f9 di argomento buffo, per le quali, seguendo l'esempio del padre, scrisse anche i libretti; esse non raggiunsero mai per\u00f2 una significativa popolarit\u00e0 sui palcoscenici tedeschi. Tuttavia, occasionalmente, anche questi lavori, e specialmente la prima delle opere di Siegfried Wagner, \"Der B\u00e4renh\u00e4uter\", vengono tuttora portati sulle scene.\nSiegfried Wagner era segretamente omosessuale (sebbene avesse avuto un figlio illegittimo, Walter Aign), ma, per evitare scandali e per assicurare una discendenza alla \"dinastia\" dei Wagner\" (come afferma il nipote Gottfried), il 22 settembre 1915 aveva sposato la figlia adottiva di Karl Klindworth, Winifred Williams, di quasi trent'anni pi\u00f9 giovane, che dopo la sua morte assunse la guida del Festival. Dal matrimonio nacquero quattro figli: Wieland, Friedelind, Wolfgang e Verena Wagner.\nMentre la moglie Winifred manifest\u00f2 ben presto le sue simpatie per Adolf Hitler e il nascente Partito Nazionalsocialista, Siegfried, le cui idee politiche erano di stampo conservatore, rimase sempre molto pi\u00f9 cauto e distaccato."}
{"id": "324021", "revid": "712828", "url": "https://it.wikipedia.org/wiki?curid=324021", "title": "Saesee Tiin", "text": ""}
{"id": "324024", "revid": "712828", "url": "https://it.wikipedia.org/wiki?curid=324024", "title": "Star Destroyer", "text": "Lo Star Destroyer (lett. \"cacciatorpediniere stellare\" e tradotto in italiano a volte come caccia stellare, torpediniera stellare o incrociatore stellare) \u00e8 una tipologia di astronavi da battaglia dell'universo fantascientifico di \"Guerre stellari\". Gli Star Destroyer compaiono per la prima volta nel film \"Guerre stellari\" e sono stati ripresi poi in numerosi film, serie tv, libri, fumetti e videogiochi del franchise. Sono impiegati principalmente dall'Impero Galattico, sebbene modelli precedenti e successivi vengano utilizzati anche dalla Repubblica Galattica e dal Primo Ordine.\nIl modello pi\u00f9 emblematico e frequente nella serie \u00e8 la classe Imperial, sebbene il termine Star Destroyer raccolga diverse classi di corazzate pesanti, che variano anche notevolmente di dimensioni ma accomunate dalla forma triangolare e appuntita e dall'impiego come navi ammiraglie dei loro schieramenti.\nCreazione e sviluppo.\nNei bozzetti preparatori al film \"Guerre stellari\", il termine Star Destroyer era usato per indicare dei caccia stellari bisposto in dotazione a quello che sarebbe poi diventato l'Impero Galattico. Nella seconda bozza per la sceneggiatura quattro di questi Star Destroyer avrebbero dato la caccia a una navicella della Repubblica, ma gli alti costi preventivati dalla Industrial Light &amp; Magic convinsero George Lucas a utilizzare un solo Star Destroyer ma molto pi\u00f9 grande. Per le riprese del film venne costruito un modellino di 91 cm, che risultava quindi pi\u00f9 piccolo del modello utilizzato per rappresentare la \"Tantive IV\" a cui lo Star Destroyer stava dando la caccia, ma che venne fatto apparire pi\u00f9 grande grazie all'uso della cinepresa Dykstraflex.\nPer \"L'Impero colpisce ancora\", Industrial Light &amp; Magic rifece un nuovo modellino di Star Destroyer di 259 cm, pi\u00f9 dettagliato e provvisto di luci interne per dargli un miglior senso delle proporzioni.\nCaratteristiche.\nGli Star Destroyer di classe Imperial rappresentano la spina dorsale della flotta imperiale. Si tratta di grandi incrociatori da battaglia pensati per il combattimento aereo e come quartier generale mobile per dirigere le operazioni della flotta o di sbarco a terra. Lunga ben 1.600 metri e dalla caratteristica forma appuntita, l'astronave \u00e8 in grado di trasportare numerosi TIE, mezzi da combattimento terrestri e soldati, oltre a poter catturare intere astronavi all'interno del proprio hangar tramite il suo raggio traente. La sua superficie \u00e8 costellata di cannoni, torrette e scudi deflettori e dispone inoltre di un apparato propulsivo formato da una serie di motori ionici e da un'iperguida per il salto nell'iperspazio. La sua vista soltanto \u00e8 sufficiente a incutere timore e rispetto nei sudditi e nemici dell'Impero, tanto che lo Star Destroyer \u00e8 considerato un simbolo della potenza imperiale.\nIl precursore degli Star Destroyer imperiali \u00e8 rappresentato dagli incrociatori classe Venator e Acclamator, schierati dalla Repubblica Galattica contro la Confederazione dei Sistemi Indipendenti nelle guerre dei cloni e rinomati per la loro versatilit\u00e0. Altri Star Destroyer impiegati dall'Impero sono la classe Interdictor \u2014 navi di supporto dalla stazza minore e dotate di un generatore gravitazionale che impedisce il salto nell'iperspazio alle navi nemiche \u2014 e le classi Victory, Secutor e Tector. Con la \"Executor\" schierata nella battaglia di Endor ne \"Il ritorno dello Jedi\", l'Impero inaugura inoltre i Super Star Destroyer, delle corazzate dalla forma simile agli Star Destroyer sebbene in scala molto maggiore, con 19\u00a0km di lunghezza e oltre 4\u00a0km in altezza. Protetti da una spessa corazza e da uno scudo deflettore potenziato, i Super Star Destroyer possono contare dal punto di vista offensivo su pi\u00f9 di 3000 postazioni turbolaser, 2000 cannoni a ioni e 500 tubi per il lancio di missili. Sono in grado di trasportare inoltre almeno 200 navi da sbarco, circa 1500 caccia TIE, basi prefabbricate, un numero tra 30 e 60 di camminatori AT-AT e AT-ST e un esercito di stormtrooper sufficiente a controllare un intero sistema stellare.\nNe ' e ' il Primo Ordine schiera degli Star Destroyer di classe Resurgent, pi\u00f9 grandi e efficienti dei loro precursori della classe Imperial. Nell'episodio lX viene introdotta una nuova classe di Star Destroyer denominata Xyston. A differenza dei precedenti incrociatori imperiali, questi sono pi\u00f9 grandi e sono dotati di un potente cannone laser in grado di distruggere un pianeta.\nAccoglienza.\nInsieme allo all'AT-AT e al TIE, lo Star Destroyer \u00e8 stato definito uno dei mezzi pi\u00f9 riconoscibili dell'Impero e della serie in generale."}
{"id": "324026", "revid": "16758", "url": "https://it.wikipedia.org/wiki?curid=324026", "title": "HCJ Milano Vipers", "text": ""}
{"id": "324027", "revid": "3732", "url": "https://it.wikipedia.org/wiki?curid=324027", "title": "Freelance", "text": "Freelance (dall'inglese \"freelance worker\") \u00e8 un termine della lingua inglese indicante un soggetto che opera come libero professionista per diverse societ\u00e0 o organizzazioni, senza avere alcun rapporto di dipendenza con esse. Il termine, usato anche nella lingua italiana, ha un significato generico, non essendo legato ad alcun settore specifico di attivit\u00e0.\nLa parola deriva dall'omonimo termine della lingua inglese usato per un mercenario (\"free-lance\", letteralmente \"lancia indipendente\" o \"lancia libera\"), cio\u00e8 un soldato professionista che non \u00e8 legato a un corpo o un comandante specifico, ma che si mette agli ordini di chiunque lo paghi.\nStoria.\nIl termine fu coniato da Walter Scott nel suo famoso romanzo storico \"Ivanhoe\" (1819) per descrivere un \"soldato mercenario medievale\". Negli anni successivi il significato del termine si allarg\u00f2 ad altri settori. La transizione ad un sostantivo figurato fu registrata intorno al 1860; il termine fu riconosciuto come verbo nel 1903 da varie autorit\u00e0 linguistiche, come il Dizionario Oxford.\nCaratteristiche.\nIn generale, il termine inglese \"freelance\" corrisponde sostanzialmente all'italiano \"libero professionista\" o \"lavoratore autonomo\". Spesso, nel linguaggio tecnico economico il termine freelance (o \"partita iva\") \u00e8 utilizzato con un significato pi\u00f9 restrittivo di quello generico. Infatti, un libero professionista (un avvocato, ad esempio) che, lavorando in proprio, ha i suoi clienti diretti, non \u00e8 considerato un freelance. Invece, qualora il libero professionista presti il proprio operato per diverse organizzazioni (ovviamente tra le cui attivit\u00e0 rientra anche quella svolta dal libero professionista), allora il libero professionista \u00e8 un freelance. Infatti, in questo caso, il soggetto non ha clienti (utilizzatori, pazienti, assistiti, ecc.) diretti ma \"indiretti\", resi disponibili dai committenti. Nell'esempio di prima, l'avvocato che lavora per diversi studi legali diventa un freelance proprio perch\u00e9 ha clienti indiretti. Un libero professionista (o lavoratore autonomo) che presti la sua opera sia per clienti indiretti che per committenti diretti (situazione mista) rimane un freelance.\nLa libert\u00e0 entro la quale si svolge la prestazione dell'attivit\u00e0 lavorativa viene ritenuta sovente caratteristica fondamentale per distinguere la figura, tuttavia oggi \u00e8 spesso accostata al precariato, anche se ci\u00f2 non \u00e8 sempre vero, dato che molti non hanno alcun interesse economico o personale a legarsi ad un solo committente oppure a essere dipendente (o anche socio o associato) di una sola impresa. Questo avviene soprattutto nei casi in cui il professionista \u00e8 estremamente competente e ha numerose opportunit\u00e0 di lavoro, e di conseguenza, vuole sfruttare il suo potere contrattuale. Ovviamente, all'altro estremo, molti free-lance lo sono solo sulla carta essendo titolari di partita IVA, ma dipendenti di fatto (vengono a volte denominati \"collaboratori a partita iva fissi\"): questo, in generale, \u00e8 contro i loro interessi (situazione tipica del mondo degli studi professionali per i post abilitati che non siano \"elevati\" poi ad associati o soci ma la stessa cosa accade anche nelle libere professioni non ordinistiche).\nSettori di attivit\u00e0.\nAlcuni esempi sono le professioni di avvocato, commercialista, giornalista, operatore video, medico e veterinario, nelle quali i fruitori del servizio fanno affidamento sull'autonomia intellettuale e sulle capacit\u00e0 professionali del \"freelance\".\nOperatore video e Giornalismo.\nNel mondo giornalistico, ed anche degli operatori video, chi fornisce con frequenza servizi o fotografie e video a un'agenzia di stampa ed \u00e8 pagato per ogni pezzo pubblicato \u00e8 chiamato \u00abstringer\u00bb. La cadenza con cui i servizi vengono offerti all'agenzia pu\u00f2 variare, spesso gli stringer vengono utilizzati per le notizie dell'ultim'ora, quando \u00e8 difficile raggiungere rapidamente il luogo dell'evento. In comunicazione, il termine freelance identifica pi\u00f9 spesso figure di collaboratori esterni di agenzie di pubblicit\u00e0, come possono essere un copywriter o un direttore artistico non direttamente assunti, ma incaricati di svolgere un particolare lavoro per conto dell'agenzia stessa.\nIstruzione.\nIl settore privato della formazione e dell'istruzione fa molto uso di istruttori e docenti non dipendenti o assimilabili in quanto svolgono l'attivit\u00e0 per pi\u00f9 soggetti e/o esercitano una libera professione oppure svolgono attivit\u00e0 di imprenditori.\nOrganizzazione aziendale.\nAnche il mondo della consulenza aziendale (imprese o enti pubblici) vede un ricorso massiccio di consulenti free-lance oltre a quelli \"interni\" (parasubordinati, dipendenti, associati, soci). Si tratta di collaboratori, titolari di partita IVA, che prestano la loro opera per diverse societ\u00e0 di consulenza e/o per committenti propri (clienti diretti). Soprattutto per le realt\u00e0 pi\u00f9 strutturate che devono fornire un numero elevato di servizi complessi e specialistici o hanno molte commesse attive, l'utilizzo dei free-lance \u00e8 pressoch\u00e9 scontato, specie quando il committente necessita di un team di progetto articolato. Tale situazione \u00e8 tipica dell'area della consulenza direzionale.\nIl mondo finanziario e assicurativo \u00e8 un altro dove tipicamente si utilizzano prevalentemente lavoratori fissi a partita iva e freelance: il promotore finanziario o l'agente o subagente assicurativo sono due tipici esempi di professioni svolte da personale non dipendente o assimilabile. Il vasto settore dell'intermediazione finanziaria fa ricorso massiccio a queste forme di collaborazione (a parte il personale direttivo e di staff) ma \u00e8, in generale, l'intermediazione in s\u00e9 (immobiliare, commerciale, d'affari, ecc.) che si presta per sua natura a questa peculiarit\u00e0.\nSanit\u00e0.\nSia nel settore pubblico che in quello privato (ospedali, cliniche, ambulatori, centri di riabilitazione o degenza, ecc.) molto personale \u00e8 tipicamente free-lance, non solo per avere maggiore flessibilit\u00e0 ma anche per poter offrire una vasta gamma di servizi. Inoltre, i professionisti di alto livello non avrebbero alcun interesse pratico a legarsi ad un solo datore di lavoro.\nTecnologie informatiche.\nL'ICT \u00e8 un notevole e tradizionale bacino di utilizzo di freelance. In generale, i servizi (specie quelli del Terziario avanzato) sono il macrosettore che raccoglie il maggior numero di professionalit\u00e0.\nPiattaforme informatiche.\nEsistono molteplici modi di praticare lavori freelance, anche online, tramite l'impiego di apposite piattaforme. Alcune delle pi\u00f9 famose piattaforme per freelance sono le seguenti:"}
{"id": "324028", "revid": "115751", "url": "https://it.wikipedia.org/wiki?curid=324028", "title": "Alleghe HC", "text": ""}
{"id": "324029", "revid": "1543377", "url": "https://it.wikipedia.org/wiki?curid=324029", "title": "Gunnar Gren", "text": "Caratteristiche tecniche.\nAnnoverato tra i calciatori svedesi migliori di sempre, aveva il suo punto forte nella sagacia tattica. Abile nelle giocate pi\u00f9 difficili, con grande precisione nei passaggi e grande senso della posizione.\nCarriera.\nGiocatore.\nClub.\nInizi e approdo all'IFK G\u00f6teborg.\nInizi\u00f2 la sua carriera nel G\u00e5rda Bollklubb, altra squadra di G\u00f6teborg. Nel 1941, venne acquistato dall'IFK G\u00f6teborg, squadra principale della citt\u00e0 scandinava. Con l'IFK vinse molti trofei, tra cui il titolo svedese e il Guldbollen (Pallone d'oro svedese) nel 1946.\nMilan.\nLa sua storia \u00e8 legata al Milan, che lo acquist\u00f2 nel 1949 e con cui vinse un campionato italiano e una Coppa Latina. Da allora il suo nome ('Gre') entr\u00f2 a far parte del trio Gre-No-Li insieme a quelli dei connazionali Gunnar Nordahl ('No') e Nils Liedholm ('Li'). In Italia venne soprannominato \"Il Professore\". Nella sua avventura italiana lo svedese non vest\u00ec solo la maglia del Milan (133 presenze e 38 reti) bens\u00ec anche quella di (55 presenze 5 reti) e, prima di ritornare in patria, quella del (29 presenze e 2 reti).\nFiorentina e Genoa.\nArriv\u00f2 a Firenze nel 1953, chi dice per motivi economici del Milan chi per una lite con l'allenatore dei rossoneri. Con i viola gioc\u00f2 per 2 stagioni con discreto successo. Conclusa la sua esperienza toscana, gioc\u00f2 una stagione al Genoa prima di concludere la sua carriera in categorie minori. Con il Genoa fu protagonista tra l'altro proprio della partita con la Fiorentina, quando all'ultima giornata la squadra genovese batt\u00e9 i gigliati 3-1 impedendo loro di concludere il campionato imbattuti: Gren segn\u00f2 il primo gol di quella storica rimonta genoana.\nNazionale.\nGren esord\u00ec con la maglia della il 29 agosto 1940 (Svezia- 3-2).\nAlle Olimpiadi del 1948 conquista la medaglia d'oro: al fianco si trova Nils Liedholm col quale in seguito giocher\u00e0 nel Milan e, nel 1958, nelle partite di qualificazione per i Mondiali di Svezia (la sua ultima presenza in nazionale \u00e8 datata 26 ottobre 1958 (Svezia- 4-4). All'epoca Gren ha 37 anni e 360 giorni.\nFar\u00e0 parte della rosa svedese classificatasi seconda ai predetti Mondiali svedesi del 1958 (assieme a Svensson e Liedholm \u00e8 uno dei tre reduci dell'oro delle Olimpiadi 1948). \u00c8 inoltre il secondo giocatore pi\u00f9 anziano ad aver segnato in una fase finale dei mondiali, il 24 giugno 1958 a 37 anni e 238 giorni, preceduto solo dal primatista assoluto il camerunese Roger Milla. Il suo bilancio complessivo in nazionale \u00e8 di 57 partite e 32 gol, quarto giocatore svedese per numero di gol nella storia della nazionale.\nAllenatore.\nGren cominci\u00f2 la carriera di allenatore nel 1953 quando il Milan gli affid\u00f2 il compito di allenatore-giocatore, che tuttavia gli fu riservato solo durante le partite di Coppa Latina. Gren guid\u00f2 la squadra solo per due partite (nelle quali decise anche di scendere in campo), ma riusc\u00ec a portare i rossoneri in finale. Dopo questa esperienza torn\u00f2 ad allenare solo nel 1956, quando lasci\u00f2 l'Italia.\nTornato in Svezia venne ingaggiato dall'\u00d6rgryte con il ruolo di allenatore-giocatore. Guid\u00f2 la squadra per tre stagioni e riusc\u00ec a riportare il club in Allsvenskan, la massima divisione svedese. Successivamente divenne allenatore del G\u00f6teborg.\nNel 1961 ottenne quello che probabilmente fu il suo incarico pi\u00f9 importante, approdando alla Juventus. Chiamato a Torino in gennaio per affiancare l'allenatore Carlo Parola come direttore tecnico, in questa veste vinse con i bianconeri lo scudetto del 1960-1961. Mantenne inizialmente l'incarico anche per la stagione seguente, stavolta a fianco del nuovo \"trainer\" J\u00falius Korostelev; tuttavia in settembre, dopo appena due giornate del campionato 1961-1962, Gren si vide costretto a lasciare improvvisamente piemontesi per questioni personali, facendo ritorno in Svezia.\nRistabilitosi definitivamente in patria, da allora allen\u00f2 solo compagini locali. Nel 1963 venne ingaggiato dal GAIS come allenatore-giocatore, con il club ottenne la promozione in Allsvenskan. Guid\u00f2 il club anche la stagione successiva, mentre nel 1965 il V\u00e4rnamo, squadra di quarta divisione, lo ingaggi\u00f2 come allenatore-giocatore, allenandolo poi anche nel 1966. Nel 1967 divenne il tecnico del Redbergslids. L'anno successivo invece torn\u00f2 al GAIS, questa volta nelle vesti di allenatore, guidandolo per due stagioni.\nFinita la seconda e ultima esperienza al GAIS divenne allenatore-giocatore di tre squadre minori che militavano tutte nella quarta divisione svedese: nel 1970 venne ingaggiato dallo Skogens, nel 1973 dal F\u00e4ssbergs e, infine, nel 1976 dall'Oddevold.\nMor\u00ec nel 1991, a 71 anni a causa di un ictus. \u00c8 stato sepolto nel Cimitero Occidentale di V\u00e4stra Kyrkog\u00e5rden a G\u00f6teborg, V\u00e4stra G\u00f6taland."}
{"id": "324030", "revid": "1226", "url": "https://it.wikipedia.org/wiki?curid=324030", "title": "Star Wars - Knights of the Old Republic II - The Sith Lords", "text": ""}
{"id": "324046", "revid": "14214", "url": "https://it.wikipedia.org/wiki?curid=324046", "title": "Tony award", "text": ""}
{"id": "324049", "revid": "599013", "url": "https://it.wikipedia.org/wiki?curid=324049", "title": "Gre-No-Li", "text": "La parola Gre-No-Li, contrazione delle iniziali dei tre famosi calciatori svedesi Gunnar Gren, Gunnar Nordahl e Nils Liedholm, indica il glorioso trio di attaccanti che gioc\u00f2 nella Nazionale svedese e nel Milan negli anni cinquanta.\nStoria.\nIl trio guid\u00f2 la Svezia alla vittoria dell'oro olimpico alle Olimpiadi estive 1948 di Londra, mentre a livello di club il maggiore successo dei tre fu la conquista del campionato italiano con il Milan nel 1951. Senza Gren, ceduto alla Fiorentina, Liedholm e Nordahl si aggiudicarono nuovamente il campionato nel 1955 e in seguito, dopo che Nordahl pass\u00f2 alla Roma, Liedholm vinse il campionato nel 1957 e nel 1959.\nGunnar Nordahl conquist\u00f2 la classifica marcatori della Serie A per cinque stagioni ed \u00e8 ancora oggi il terzo miglior marcatore di tutti i tempi nella massima serie italiana (nonch\u00e9 miglior cannoniere di tutti i tempi della storia rossonera). Liedholm \u00e8 stato a lungo lo straniero con il maggior numero di presenze (394) nella storia del Milan, prima di essere superato nel 2009 da Clarence Seedorf."}
{"id": "324050", "revid": "125590977", "url": "https://it.wikipedia.org/wiki?curid=324050", "title": "Sylvia communis", "text": "La sterpazzola (\"Sylvia communis\") \u00e8 un uccello della famiglia dei Silvidi appartenente al genere dei Sylvia.\nDescrizione.\nLe sterpazzole hanno dimensioni che vanno dai 13 ai 18\u00a0cm di lunghezza e pesano dai 12 ai 17 g. La parte superiore del corpo \u00e8 bruno-grigiastra, le ali sono di un colore rubicondo e la parte inferiore \u00e8 color latte.\nLa gola ha una chiazza biancastra, attorno agli occhi si trova un anello biancastro. Le gambe sono beige. La coda \u00e8 relativamente lunga.\nIl maschio ha un ciuffo grigio e la femmina uno marrone. Possono arrivare a otto anni di vita. Il richiamo \u00e8 di solito un \"fed fed\" o un \"void void\".\nAmbiente.\nSi trova in tutta Europa fuorch\u00e9 nel nord della Scandinavia. \u00c8 un uccello migratore dai lunghi tragitti ed ha il suo quartier generale nell'Africa sub-sahariana. La sterpazzola vive in luoghi con arbusti e piante spinose.\nNutrimento.\nLa sterpazzola si nutre di insetti, invertebrati, bacche, ragni e larve.\nRiproduzione.\nLa maturit\u00e0 sessuale si raggiunge dopo il primo anno di vita. I nidi sono costruiti dalle femmine con fili d'erba, peli, radici e sono ben nascosti tra le stoppie a poca altezza dal terreno. Le femmine depongono da 4 a 5 uova e il tempo di cova va da 11 a 12 giorni; i partner si danno il cambio nel covare. I piccoli, nudi, restano nel nido per 12 - 13 giorni.\nSpesso nel nido della sterpazzola si trovano anche uova di cuculo."}
{"id": "324059", "revid": "1318658", "url": "https://it.wikipedia.org/wiki?curid=324059", "title": "Vite americana", "text": ""}
{"id": "324062", "revid": "1504506", "url": "https://it.wikipedia.org/wiki?curid=324062", "title": "Accelerazione angolare", "text": "In cinematica, l'accelerazione angolare \u00e8 una grandezza vettoriale che rappresenta la variazione della velocit\u00e0 angolare in funzione del tempo. Essa \u00e8 quindi definita analiticamente come la derivata prima rispetto al tempo della velocit\u00e0 angolare:\ndove formula_2 \u00e8 la velocit\u00e0 angolare e formula_3 la posizione angolare. Generalmente si usa il simbolo formula_4, che talvolta presenta l'inconveniente di potersi confondere con un angolo, \nNel SI la sua unit\u00e0 di misura \u00e8 il formula_5.\nPoich\u00e9 la velocit\u00e0 angolare \u00e8 un vettore ortogonale al piano di variazione dell'angolo corrispondente formula_6, l'accelerazione angolare ha direzione coincidente con quella della velocit\u00e0 angolare, pertanto risulta parallela all'accelerazione areolare.\nL'accelerazione angolare, insieme all'accelerazione areolare, si incontra nei moti rotazionali in generale e nel generico moto circolare. Nel caso in cui in un sistema tali accelerazioni sono costanti, si parla in generale di moto rotazionale uniformemente accelerato.\nEsempi.\nIn particolare nel moto circolare non uniforme cio\u00e8 il moto intorno ad una circonferenza o parte di circonferenza nella quale la velocit\u00e0 angolare formula_2 varia in modulo e questa variazione \u00e8 quantificata dall'accelerazione angolare formula_4. \nNel caso di moto circolare non uniforme dunque vi \u00e8 un legame tra l'accelerazione tangenziale e quella angolare, essendo l'accelerazione tangenziale data da:\nformula_9\ndove formula_10 \u00e8 il raggio vettore della circonferenza.\nNel caso di un moto di rotazione attorno ad un asse a direzione invariabile, rappresenta pur sempre la velocit\u00e0 di variazione nell'unit\u00e0 di tempo della velocit\u00e0 angolare, per\u00f2 pu\u00f2 essere trattata come una grandezza scalare.\nUna ruota girevole intorno ad un asse, sollecitata a mettersi in moto da un momento meccanico assiale formula_11, si muove di moto rotazionale uniformemente accelerato. Individuato un qualsiasi raggio della ruota, l'esperienza mostra che l'angolo descritto da tale raggio cresce col tempo impiegato a descriverlo secondo:\nCio\u00e8 l'angolo formula_13 cresce proporzionalmente al quadrato del tempo e la velocit\u00e0 angolare formula_2, all'istante formula_15, \u00e8 quindi proporzionale al tempo formula_15 contato dall'inizio del moto.\nLa ruota si muove quindi di moto circolare uniformemente accelerato, ed formula_4 \u00e8 l'accelerazione angolare costante rispetto al tempo."}
{"id": "324065", "revid": "123053702", "url": "https://it.wikipedia.org/wiki?curid=324065", "title": "Logos", "text": "Logos (, corrispondente al latino \"verbum\" e all'ebraico \u05d3\u05d1\u05e8 davar), deriva dal greco \"l\u00e9g\u03bf\" (), che significa scegliere, raccontare, enumerare, parlare, pensare. I termini latini corrispondenti (\"ratio\", \"oratio\") si rifanno con il loro significato di \"calcolo\", \"discorso\" al senso originario della parola che successivamente ha assunto nella lingua greca molteplici significati: \u00abstima, studio (come suffisso), apprezzamento, relazione, legame, proporzione, misura, ragion d'essere, causa, spiegazione, frase, enunciato, definizione, argomento, ragionamento, ragione, disegno\u00bb.\nParlare e udire.\nSecondo Martin Heidegger nella lingua greca antica i verbi parlare, dire, raccontare si riferivano non solo al sostantivo corrispondente \"logos\" ma anche al verbo \"leghein\" che significava anche conservare, raccogliere, accogliere ci\u00f2 che viene detto e quindi ascoltare.\nNello sviluppo della cultura occidentale, a suo parere, il valore del pensare e del dire ha prevalso su quello dell'ascoltare mentre l'udire e il dire, come si riproponeva nel dialogo socratico, sono entrambi essenziali \u00abL'udire autentico appartiene al logos. Perci\u00f2 questo udire stesso \u00e8 un leghein. In quanto tale, l'udire autentico dei mortali \u00e8 in un certo senso lo stesso logos\u00bb.\nLo stesso Heidegger ha individuato il significato di \"raccolta\", nel termine derivato da \"logos\": \"silloge\" riportandolo all'interpretazione del logos eracliteo.\nFilosofia greca antica.\nEraclito.\nDa un frammento di Leucippo sembra possa attribuirsi ad Eraclito un significato del Logos come \"legge universale\" che regola secondo ragione e necessit\u00e0 tutte le cose:\nAgli uomini \u00e8 stata rivelata questa legge ma essi continuano ad ignorarla anche dopo averla ascoltata. Il Logos appartiene a tutti gli uomini ma in effetti ognuno di loro si comporta secondo una sua personale \"phronesis\", una propria saggezza. I veri saggi invece sono quelli che riconoscono in loro il Logos e ad esso s'ispirano come fanno coloro che governano la citt\u00e0 adeguando le leggi alla razionalit\u00e0 universale della legge divina.\nUn ulteriore significato del logos inteso come \"ascolto\" \u00e8 nella affermazione di Eraclito di Efeso che sostiene che molti non capiscono la sua \"oscura\" dottrina poich\u00e9 si sforzano di ascoltare lui invece che il logos.\nSecondo altri interpreti del pensiero eracliteo una dottrina del logos sembra non essere nella sua filosofia. Sia Platone che Aristotele non si riferiscono mai a lui riguardo al logos: per il primo Eraclito \u00e8 colui che ha sostenuto l'incessante fluire dell'essere e di come ogni cosa sia nello stesso tempo uno e molti, mentre per Aristotele e per Teofrasto il pensiero eracliteo si fonda sul principio incorruttibile del fuoco causa di ogni cosa.\nPlatone.\nPlatone riferendosi a un sapere definito come \u00abcredenza vera associata a un logos\u00bb identifica in quest'ultimo tre diversi significati:\nDa questi significati ne deriva che per Platone il logos filosofico va riportato nell'ambito del discorso definitorio (il logos \"apophantik\u00f2s\" o dichiarativo, che serve a stabilire la verit\u00e0 o falsit\u00e0 di una proposizione, di cui Aristotele si occuper\u00e0 nella sua Logica).\nLo Stoicismo.\nUna vera e propria \"filosofia del \"logos\"\" la si ritrova invece nello Stoicismo. Cleante, richiamandosi ad Eraclito, afferma la dottrina del \"logos spermatik\u00f2s\", la \"ragione seminale\", un principio vivente ed attivo (\"poioun\") che si diffonde nella materia inerte animandola e portando alla vita i diversi enti. Il logos \u00e8 presente in tutte le cose, dalle pi\u00f9 grandi alle pi\u00f9 piccole, dalle cose terrene sino alle stelle garantendo cos\u00ec l'unit\u00e0 razionale dell'intero cosmo:\n\u00ab[il logos] attraversa tutte le cose mescolandosi al grande come ai piccoli astri luminosi\u00bb.\nEsiste dunque un comune sentire, ovvero una \u03c3\u03c5\u03bc\u03c0\u03ac\u03b8\u03b5\u03b9\u03b1 (\"sympatheia\") o \"simpatia\") universale, una legge naturale seguendo la quale lo stoicismo insegna a \u00abvivere conformemente alla natura\u00bb.\nDal punto di vista fisico il logos \u00e8 identificato col fuoco, che contiene in s\u00e9 le diverse \"ragioni seminali\" individuali. Alla fine dei tempi avverr\u00e0 una conflagrazione che consumer\u00e0 l'intero universo, in cui per\u00f2 si salveranno le \"ragioni seminali\", per garantire la generazione del nuovo mondo che sar\u00e0 nuovamente arso secondo un andamento ciclico.\nIl doppio significato di logos inteso come \"calcolo\" (\"ratio\") e \"discorso\" (\"oratio\") \u00e8 mantenuto dallo stoicismo che distingue tra il \"discorso interiore\" (\"logos endiathetos\", \"oratio concepta\") la riflessione razionale e il \"discorso proferito\", il discorso parlato, (\"logos prophorikos\", \"oratio prolata\"). La tradizione degli stoici dogmatici era solita contrapporre il discorso interiore, esclusivo dell'essere umano, al discorso proferito, proprio anche di altre specie animali non razionali, quali corvi, i pappagalli e le gazze che erano capaci di emettere suoni articolati.\nNeoplatonismo.\nPlotino riprender\u00e0 la teoria stoica delle ragioni seminali che sono presenti nell'anima del mondo, ne spiegano i movimenti e fanno in modo che gli individui siano diversi tra loro.\nNel giudaismo alessandrino.\nIl Giudaismo alessandrino, con Filone Alessandrino come esponente, riprende il \"logos\" della tradizione stoica incorporandolo nella sua teologia e connettendolo al tema biblico della \"parola di Dio\", acquisendo la fisionomia di un agente quasi personale, cosciente, della volont\u00e0 creatrice e provvidente di Dio; la Parola a cui si unisce o sostituisce, con valore di sinonimo, la Sapienza. Per Filone, che si rif\u00e0 anche al \"Timeo\" di Platone, Dio \u00e8 trascendente rispetto al mondo, e a far da mediatore tra il primo e il secondo \u00e8 proprio il \"Logos\", fonte degli archetipi sulla cui base il mondo viene modellato, costituendo da cornice e, in un certo senso, da sintesi a tutte le realt\u00e0 intermedie: le Idee, la Sapienza, gli angeli, lo Spirito e le potenze; il \"Logos\", infatti \u00e8 lo strumento con il quale Dio ha fatto tutte le cose ed \u00e8 la Luce divina offerta agli uomini. Nella dottrina di Filone si riconoscono temi e concetti che poi torneranno nel Cristianesimo.\nNel Cristianesimo.\nNel Cristianesimo il Logos compare all'inizio del Vangelo di Giovanni, dov'\u00e8 coincidente con Dio creatore e poi storicamente incarnato in Cristo e quindi negli uomini venendo ad \u00ababitare in mezzo a noi\u00bb. \nGli spunti del Vangelo di Giovanni trovano in seguito una loro conclusione nella definizione dei due dogmi, quello della trinit\u00e0 e dell'incarnazione di Dio, formulati nel Concilio di Nicea.\nIl termine \"logos\" in ambito cristiano \u00e8 reso in italiano come \"Verbo\", riprendendo con un calco il latino \"verbum\" o con \"Parola\".\nAlcuni studiosi della Bibbia ritengono che Giovanni abbia usato il termine \"logos\" in una doppia accezione: sia per rendere comprensibile agli ambienti ebraici, familiari, il concetto della divina sapienza, sia per rimanere connesso con gli ambienti della filosofia ellenistica, dove il \"logos\" era un concetto filosofico radicato da tempo.\nAlcune traduzioni cinesi del Vangelo di Giovanni hanno definito il termine \"logos\" come \"Tao\" (letteralmente la Via o il Sentiero) spesso tradotto come il Principio, \u00e8 uno dei principali concetti della filosofia cinese. \u00c8 l'eterna, essenziale e fondamentale forza che scorre attraverso tutta la materia dell'Universo, vivente o meno.\nIl filosofo e teologo calvinista statunitense Gordon Clark, nella sua traduzione della Bibbia, ha reso \"logos\" con \"logica\": \u00abIn principio era la Logica, e la Logica era presso Dio, e la Logica era Dio\u00bb. In tal modo Clark vuole affermare che le leggi della logica non sono un principio secolare imposto sulla visione cristiana del mondo, ma qualcosa gi\u00e0 presente nella Bibbia.\nSant'Agostino insegnava che il Logos \u00e8 prima di tutto relazione: \u00abCome il Figlio dice relazione al Padre, cos\u00ec il Verbo dice relazione a colui di cui \u00e8 il Verbo\u00bb. Il concetto di Logos come relazione \u00e8 stato ripreso da altri, fra cui il teologo contemporaneo Vito Mancuso (1962) o lo storico della filosofia Giangiorgio Pasqualotto.\nAltri usi.\nNella filosofia contemporanea spesso il termine \"logos\" \u00e8 adoperato in senso generico opponendolo al termine \"mythos\". In questa opposizione il mythos corrisponde al pensiero mitico, basato sulle immagini, sull'autorit\u00e0 della tradizione arcaica, su princ\u00ecpi accettati e condivisi acriticamente, mentre il logos corrisponde al pensiero critico, razionale e oggettivo, in grado di sottoporre al suo vaglio credenze e pregiudizi.\nUso come suffisso.\nIl termine logos compare come etimo di \"-logia\", suffisso di moltissime parole le quali indicano generalmente discipline e campi specifici di studio, come ad es. teologia, biologia, epistemologia, virologia, ecc. In questo senso il termine pu\u00f2 essere tradotto con \"discorso razionale su...\" o \"ci\u00f2 che si pu\u00f2 asserire di ragionevole su...\" (per replicare i quattro esempi succitati, le discipline indicano ci\u00f2 che \u00e8 riconosciuto come discorso ragionevole rispettivamente su Dio, il vivente, la conoscenza e i virus). Etimologicamente quindi, le discipline stanno per il totale delle affermazioni riconosciute come razionali (e quindi argomentabili secondo ragione) sul singolo campo studiato (specificato nel prefisso).\nConcetti similari.\nAl di fuori del pensiero europeo \u00e8 possibile rintracciare, con le dovute cautele, termini e concetti che \u00e8 possibile accostare con diversi gradi di similarit\u00e0, al logos: il \"Tao\" e il \"li\" nel pensiero cinese, il \"\u1e5ata\" in quello indiano, e il \"dharma\" in quello buddhista."}
{"id": "324067", "revid": "125669367", "url": "https://it.wikipedia.org/wiki?curid=324067", "title": "Psichedelia", "text": "Psichedelia \u00e8 un termine derivato dalle parole greche \u03c8\u03c5\u03c7\u03ae (psykh\u00e9, \"anima\") e \u03b4\u1fc6\u03bb\u03bf\u03c2 (d\u00ealos, \"chiaro, evidente\"), nel senso di \"allargamento della coscienza\".\nSignificato del termine.\nSi dice \"psichedelica\" una sostanza con spiccati effetti psicoattivi, poca o nessuna dipendenza indotta e la capacit\u00e0 di espandere la coscienza o causare amplificazioni e alterazioni sensoriali. I principali psichedelici sono l'LSD, la mescalina, la psilocibina e il DMT. Alcune variet\u00e0 di canapa possono avere blandi effetti psichedelici, specie se assunte per via orale.\nIl termine, per derivazione, descrive anche varie categorie di musica, arte visiva, moda, cinema, letteratura, fumetto e cultura associate originariamente agli anni sessanta, alla cultura \"hippy\" e ai dintorni di Haight-Ashbury di San Francisco, California, il cui immaginario \u00e8 ispirato alle visioni e alle sensazioni causate dalle sostanze psichedeliche come l'LSD, la mescalina e la psilocibina. La cultura psichedelica ebbe inizio nei primi anni '60, ma un vero slancio lo raggiunse nel 1967 con la cosiddetta \"Summer of Love\". I suoi inizi sono associati alla citt\u00e0 di San Francisco, ma lo stile si espanse in tutti gli Stati Uniti d'America, in seguito nel Regno Unito e poi a livello mondiale.\nA coniare il termine \u201cpsichedelico\u201d fu lo psichiatra canadese di origini inglesi Humphry Osmond, in un carteggio del 1956 con lo scrittore inglese Aldous Huxley, autore del celebre saggio \"Le porte della percezione\" dedicato alla mescalina e agli psichedelici in generale.\nStoria.\nDagli anni '50 fino ai primi anni '70 psichiatri, terapeuti e ricercatori hanno somministrato l'LSD a migliaia di persone come trattamento per l'alcolismo, cos\u00ec come per l'ansia e la depressione nei malati di cancro terminale.\nLa controcultura degli anni sessanta ha avuto una grande influenza sulla cultura popolare degli inizi degli anni settanta.\nUn noto esempio di psichedelia \u00e8 la canzone dei Beatles \"Lucy in the Sky with Diamonds\" tratta dal concept album \"Sgt. Pepper's Lonely Hearts Club Band\" del 1967. Fu scritta da John Lennon, che sosteneva di essersi ispirato ad un disegno fatto dal figlio Julian in cui era rappresentata una compagna di classe del bambino mentre volava in un cielo di diamanti. L'intento era quello di comporre qualcosa di poetico attinente alla psichedelia, sullo stile di Lewis Carroll. Le tre iniziali, delle parole Lucy, Sky e Diamonds volutamente scritte in maiuscolo, sembrerebbero alludere all'LSD (acido lisergico), sostanza scoperta da Albert Hofmann e in voga negli anni sessanta. L'album \"Revolver\" ha visto la partecipazione del guru dell'LSD Timothy Leary in brani come \"Tomorrow Never Knows\". Ma non furono i Beatles ad inventare il rock psichedelico, gi\u00e0 nato in precedenza negli Stati Uniti, grazie ad altri gruppi (Red Crayola, 13th Floor Elevators e Grateful Dead), e poi dai Doors e dai Velvet Underground.\nNel Regno Unito il pi\u00f9 grande ed influente gruppo psichedelico fu quello dei Pink Floyd dei primi album (\"The Piper at the Gates of Dawn\", \"A Saucerful of Secrets\") che codificarono il genere fondendo le tre anime della psichedelia statunitense e lo fecero apprezzare anche al grande pubblico.\nNel 1970 con lo scopo di reprimere il movimento di protesta giovanile l'LSD e molti altri psichedelici sono stati messi al bando, mentre negli ultimi anni nuovi studi stanno esplorando le propriet\u00e0 terapeutiche di queste sostanze quando utilizzate sotto la supervisione medica, specialmente nei confronti di alcune patologie psichiatriche come la depressione, l'ansia generalizzata nei malati terminali, il disturbo bipolare, il disturbo da stress post-traumatico e la dipendenza da alcune sostanze.\nTra il 2020 e il 2021, otto citt\u00e0 americane e due stati (Oregon e Washington D.C.) hanno legalizzato o depenalizzato gli psichedelici."}
{"id": "324069", "revid": "1318658", "url": "https://it.wikipedia.org/wiki?curid=324069", "title": "S\u00e3o Lu\u00eds", "text": "S\u00e3o Lu\u00eds \u00e8 una citt\u00e0 del Brasile, capitale dello Stato del Maranh\u00e3o, parte della mesoregione del Norte Maranhense e della microregione della Aglomera\u00e7\u00e3o Urbana de S\u00e3o Lu\u00eds.\nGeografia fisica.\nTerritorio.\nLa citt\u00e0 si sviluppa su un'isola molto frastagliata, inserita in una vasta laguna e separata dalla terraferma da un sottile braccio di mare, superato da un ponte.\nLe maree molto elevate, fino a 6 metri, condizionano pesantemente la navigazione commerciale e turistica.\nClima.\nIl clima \u00e8 tropicale, caldo e umido. La temperatura m\u00ednima nella maggior parte dell'anno oscilla tra i 21 e i 27 gradi, e la massima tra i 27 e 34 gradi.\nSi registrano due stagioni distinte: una stagione secca da agosto a dicembre, e una stagione piovosa, da gennaio a luglio. La media pluviometrica \u00e8 di 2325\u00a0mm.\nStoria.\nInizio della colonizzazione.\nOriginariamente la zona ospitava un villaggio abitato dalla trib\u00f9 Tupinamba.\nI primi europei ad arrivare nella zona sono stati nel 1612 i francesi, guidati da Daniel de La Touche accompagnato da 500 uomini provenienti dalle citt\u00e0 francesi di Cancale e Saint Malo. Obiettivo della spedizione era quello di insediare nella regione una colonia chiamata \"Francia Equinoziale\". I francesi costruiscono un nuovo forte chiamandolo Saint-Louis (\"S\u00e3o Lu\u00eds\"), in omaggio a Luigi XIII, all'epoca reggente di Francia.\nIl tentativo francese di rompere gli equilibri geopolitici stabiliti nel trattato di Tordesillas tra portoghesi e spagnoli ha breve durata. Nel novembre del 1614 i portoghesi sconfiggono i francesi nella battaglia di Guaxenduba, nella Ba\u00eda di S\u00e3o Jos\u00e9. Nel 1615, un esercito portoghese comandato da Alexandre de Moura, caccia i francesi dal Maranh\u00e3o e Jer\u00f4nimo de Albuquerque viene distaccato come governatore della citt\u00e0.\nI coloni, sfruttando la mano d'opera indigena, iniziano la messa a coltura della canna da zucchero e la produzione dei suoi distillati, che in breve diventano la principale attivit\u00e0 economica della regione.\nNel 1677 diventa la sede della diocesi cattolica di S\u00e3o Lu\u00eds do Maranh\u00e3o.\nNel 1641 gli olandesi, per rafforzare la propria industria dello zucchero nella regione inviano nella baia una squadra composta di 18 navi con pi\u00f9 di mille soldati, sotto il comando dell'ammiraglio Jan Cornelizoon Lichtardt e del colonnello Koin Handerson. Gli olandesi avevano gi\u00e0 invaso gran parte del nord-est del Brasile e conquistato importanti citt\u00e0 come Salvador, Recife e Olinda e dopo la conquista di Sao Luis si concentrarono nella conquista delle regioni interne. A seguito dei saccheggi e dell'occupazione si form\u00f2 un movimento di resistenza tra i coloni portoghesi che dopo tre anni di scontri e la distruzione della citt\u00e0 riprendono il controllo della regione. Nel 1645, S\u00e3o Lu\u00eds torna saldamente in mano alla corona portoghese.\nEspansione economica.\nNel XVII secolo inizia lo sviluppo urbano, realizzato dall'architetto Francisco Frias de Mesquita.\nCon la creazione della Companhia do Com\u00e9rcio do Maranh\u00e3o, nel 1682, la regione entra a far parte del grande sistema di scambi commerciali gestito dal Portogallo. Le piantagioni di canna da zucchero, di cacao e tabacco vengono orientate all'esportazione, e con i proventi vengono acquistati numerosi schiavi africani. L'alto prezzo stabilito per i prodotti importati e disaccordi circa il modello di produzione culminarono in una rivolta guidata da Manoel Beckman, considerata dagli storici come la prima rivolta della colonia contro il Portogallo. Il movimento \u00e8 stato per\u00f2 immediatamente represso dalle forze governative.\nNella seconda met\u00e0 del XVIII secolo, il Maranh\u00e3o approfitta dell'interruzione delle esportazioni statunitensi di cotone, provocata dalla guerra di indipendenza, per fornire la materia prima all'Inghilterra. Nel 1755, viene fondato la Companhia Geral do Com\u00e9rcio do Gr\u00e3o Par\u00e1 e il porto di S\u00e3o Luis ospita un enorme movimento di arrivo e di partenza delle merci. Con il divieto di utilizzare schiavi indigeni e con l'aumento della richiesta di manodopera per le piantagioni, cresce il numero di schiavi africani.\nNel 1780, viene costruita Pra\u00e7a do Com\u00e9rcio, che diventa il centro della vita economica e culturale di S\u00e3o Luis. Nel porto arrivano dal vecchio continente tessuti, mobili, libri e prodotti alimentari come l'olio d'oliva e la birra portoghese.\nDecadenza e ripresa.\nLe esportazioni di cotone, che avevano contribuito a fare di S\u00e3o Luis la terza citt\u00e0 pi\u00f9 popolosa del paese (dietro solo a Rio de Janeiro e Salvador), iniziano a declinare alla fine del XIX secolo, grazie alla ripresa della produzione degli Stati Uniti e all'abolizione della schiavit\u00f9. In sostituzione si afferma gradualmente l'industria tessile che sostiene la crescita e determina l'espansione della citt\u00e0 e la nascita di nuovi quartieri in periferia.\nCon il declino del settore tessile, la citt\u00e0 perde d'importanza, recuperando un ruolo rilevante solo dopo la prima met\u00e0 del XX secolo, grazie a grandi investimenti, come la costruzione della ferrovia e dei porti di Itaqui e di Ponta da Madeira. Quest'ultimo, \u00e8 il secondo terminal portuale pi\u00f9 profondo del mondo e in grado di gestire le navi con un pescaggio di oltre 20 metri.\nEconomia.\nS\u00e3o Lu\u00eds, situata su un'isola con chilometri di spiagge incontaminate, vive principalmente di turismo, sia da parte di stranieri che di brasiliani, provenienti dal Sud del paese.\nMolto attivo il porto minerario; importanti giacimenti di ferro e bauxite si trovano ad Itaqui, dove domina incontrastata la potente \"Companhia Vale do Rio Doce\".\nCultura.\nGli oltre 3.500 edifici storici del XVIII e XIX secolo, rivestiti dalle caratteristiche piastrelle in maiolica (azulejos) hanno valso a S\u00e3o Lu\u00eds il riconoscimento di Patrimonio dell'umanit\u00e0 da parte dell'UNESCO.\nLa popolazione, come quella di altre citt\u00e0 del Nord-Est brasiliano (soprattutto Bahia), \u00e8 orgogliosa del forte retaggio africano; la musica pi\u00f9 ascoltata e ballata dai giovani \u00e8 il reggae."}
{"id": "324070", "revid": "1410376", "url": "https://it.wikipedia.org/wiki?curid=324070", "title": "Luca Bellotti", "text": "Biografia.\nImprenditore, \u00e8 stato presidente provinciale di Alleanza Nazionale a Rovigo e componente della direzione nazionale. \nEletto consigliere regionale del Veneto nel 1995, assunse l'incarico di segretario dell'ufficio di Presidenza.\nNel 1996 si \u00e8 candidato alla Camera nel collegio di Rovigo: sostenuto dal centrodestra, ottenne il 37,1% dei voti e fu sconfitto dal rappresentante dell'Ulivo Gabriele Frigato.\nSuccessivamente nel 1999 gli venne affidato l'incarico di assessore regionale con delega al personale ed agli affari legali.\nNel 2000 rientra in Regione Veneto con l'incarico di assessore al bilancio, delega che lascer\u00e0 nel 2001 perch\u00e9 eletto alla Camera dei deputati, elezioni politiche italiane del 2001, nel collegio maggioritario di Rovigo, in rappresentanza della coalizione di centrodestra. Rieletto alla Camera nel 2006, era capogruppo di Alleanza Nazionale nella Commissione Agricoltura.\nNel 2008 \u00e8 eletto alla Camera nel Popolo della Libert\u00e0. Durante la XVI Legislatura esce dal partito guidato da Silvio Berlusconi per poi aderire, nel luglio 2010, a Futuro e Libert\u00e0 per l'Italia. Il 9 settembre 2010 rassegna le dimissioni da Vice Coordinatore provinciale del Popolo della Libert\u00e0 a Rovigo. Il 19 febbraio 2011 lascia sia il gruppo parlamentare di Futuro e Libert\u00e0 sia il partito di Gianfranco Fini per ritornare nel Popolo della Libert\u00e0..\nIl 5 maggio 2011 viene nominato sottosegretario di Stato al Ministero del lavoro e delle politiche sociali del Governo Berlusconi IV."}
{"id": "324071", "revid": "695564", "url": "https://it.wikipedia.org/wiki?curid=324071", "title": "Psychedelic rock", "text": ""}
{"id": "324075", "revid": "287204", "url": "https://it.wikipedia.org/wiki?curid=324075", "title": "Banu 'Ad", "text": "I Ban\u016b \u02bf\u0100d () furono una stirpe araba che visse in periodo preislamico nel territorio compreso tra gli odierni Yemen ed Oman. \u00c8 citata pi\u00f9 volte nel Corano (Sura VII:65-72; XI:50-60; XXVI:123-139; XLI:15-16; XLVI:21-28; LXXXIX:6-8), spesso insieme al popolo di Lot, cio\u00e8 i Sodomiti, e al popolo dei Thamudeni. Il riferimento al popolo degli Ad \u00e8 tuttavia presente anche in alcuni poeti preislamici. &lt;br&gt;\nSecondo la tradizione storiografica araba classica furono una popolazione discendente da Sem, e quindi vissuta dopo il diluvio universale. Come altre si stabil\u00ec nel Vicino Oriente. \nInizialmente gli \u02bf\u0100d si stabilirono nella Penisola Araba, tra l'Hadramawt e l'Oman, precisamente ad al-Ahqaf. \nLa capitale degli Ad dovrebbe essere stata una citt\u00e0 di nome Iram che fu distrutta da Dio per la condotta peccaminosa dei suoi abitanti.\nLa citt\u00e0 di Iram.\nDi una citt\u00e0 di nome Irem si fa menzione negli archivi della citt\u00e0 di Ebla risalenti al 2400 a.C. ed anche in fonti egiziane risalenti al 1450 a.C., da queste ultime si apprende che tale citt\u00e0 si troverebbe tra il paese di Punt e l'Egitto. La sua localizzazione \u00e8 contestata: in Africa al di l\u00e0 della quinta cataratta del Nilo, nel mar Rosso meridionale, su entrambe le coste o in Asia: da Byblos in Libano all'entroterra). La prima volta \u00e8 menzionata al tempo della regina/faraone egiziana Hatshepsut.. Gli abitanti vivevano in palafitte e raccoglievano franchincenso e mirra..\nNel Corano.\nIl Corano descrive Iram nella Sura LXXXIX, 6-8 come una citt\u00e0 del popolo degli \u02bf\u0100d, la citt\u00e0 sarebbe stata distrutta da Dio, dopo che il popolo aveva iniziato a costruirsi delle statue di idoli, a cui sarebbe stato mandato da Dio il profeta H\u016bd per avvertire il popolo.\nLetteratura islamica.\nGli studiosi musulmani hanno in passato identificato Iram con Damasco, oppure con Alessandria d'Egitto.\nSecondo al-Mas\u02bf\u016bd\u012b (m. 956) si raccontava che il dominio degli \u02bf\u0100d fu il primo a essere fondato sulla terra dopo che la vendetta di Dio ebbe sterminato nel popolo di No\u00e8 coloro che erano infedeli... \u00abErano uomini giganteschi, alti quanto palme, i quali vivevano in proporzione alla misura della loro statura ed erano duri di cuore. Non c'\u00e8 sulla terra popolo comparabile a loro per forza, l'abbondanza di opere, intelligenza e forza di carattere\u00bb.\nIl sovrano degli \u02bf\u0100d, Shadd\u0101d ibn \u02bf\u0100d, avrebbe sfidato Dio anche edificando la mitica citt\u00e0 di Iram dh\u0101t al-\u02bfIm\u0101d (Iram delle Colonne) sulla cui localizzazione sono varie le idee espresse nelle fonti arabe:\nTutte le versioni sono comunque concordi nel sottolineare la tracotanza di questa stirpe che os\u00f2 sfidare All\u0101h innalzando citt\u00e0 e alti edifici. &lt;br&gt;\nSecondo il dotto hanbalita Ibn Kath\u012br (1300-1373) gli \u02bf\u0100d furono i primi ad abitare tende rette da pali, ma ebbero l'orgoglio di costruire in pietra. All\u0101h mand\u00f2 loro allora il profeta H\u016bd () per riportarli sulla retta via ma essi si rifiutarono di seguire quanto H\u016bd andava predicando loro. Conseguenza fu che furono colpiti da siccit\u00e0 e, poi, da una violenta pioggia e cancellati dalla faccia della terra da un vento fortissimo che distrusse le case e abbatt\u00e9 gli alberi. A salvarsi fu H\u016bd e coloro che lo avevano ascoltato, che avrebbero dato origine ai gruppi arabi indicati come \"yamaniyya\" ossia \"meridionali\", il cui progenitore eponimo \u00e8 Qa\u1e25t\u0101n.&lt;br&gt;\nSecondo alcune tradizioni, gli \u02bf\u0100d sarebbero i N\u0101sn\u0101s, sorta di scimmie, in quanto, come i Tham\u016bd, sarebbero stati trasformati in scimmie per la loro arroganza.&lt;br&gt;\nAgli \u02bf\u0100d, secondo al-Mas\u02bf\u016bd\u012b, sarebbe anche collegabile Luqm\u0101n, l'architetto della diga di Ma'rib. Secondo altre fonti il costruttore della diga sarebbe stato invece \u02bfAbd Shams, nipote di Ya\u02bfrub, che avrebbe fatto prigionieri gli ultimi \u02bf\u0100d, che erano fra le montagne del \u1e24a\u1e0dramawt, per cui il re avrebbe assunto il nome di Saba, \"colui che ha fatto i prigionieri\".\nLetteratura profana.\nInoltre, in molte novelle delle Mille e una notte si menziona una citt\u00e0 situata nel mezzo del deserto. \nIrem \u00e8 anche il nome di un giardino paradisiaco menzionato nella storia della principessa corasmia dello scrittore persiano Ne\u1e93\u0101mi di Ganje nel suo \"Haft Peykar\" (), lett. \"Le sette effigi\", riferito a sette bellissime principesse).\nScoperte archeologiche.\nGli \u2018\u0100d, insieme ad altre trib\u00f9 coeve quali i Tasm, i Jadis, gli Amaliq e i Tham\u016bd, sono uno dei gruppi detti \"\u2018Arab al-ba\u2018ida\", cio\u00e8 le pi\u00f9 antiche stirpi arabe sparite e che sono dette anche \"\u02bfArab \u02bfariba\" perch\u00e9 furono le prime a parlare arabo.\nSecondo l'orientalista Julius Wellhausen, il mito relativo a questa popolazione deriverebbe dalla frase \"min al-\u02bf\u0101d\", che in realt\u00e0 avrebbe significato \"dal tempo antico\". Appare invece pi\u00f9 plausibile che si tratti di una narrazione mitica araba che ben si inserisce nella tradizione del Vicino Oriente antico e in cui confluiscono vicende e temi relativi a un periodo in cui la societ\u00e0 locale, in pieno sviluppo, stava passando dal nomadismo alla sedentarizzazione.\nIn epoca moderna, dopo la scoperta nel 1932 da George Horsfield e padre Raphael Savignac della \u00c9cole Biblique di Gerusalemme della citt\u00e0 nabatea di Jabal Ram in Giordania (ca. 30 km ad est di Aqaba), Harold Glidden la ha identificata con Iram ed anche con la citt\u00e0 di \"Aramaua\" menzionata da Tolomeo.\nA seguito della scoperta nel 1992 delle rovine della citt\u00e0 di Ubar nel deserto del Rub' al-Khali tra l'entroterra e le coste dell'Oman, Nicolas Clapp ha sostenuto l'opinione che essa sia da identificarsi con Irem, capitale del regno degli Ad."}
{"id": "324076", "revid": "79968", "url": "https://it.wikipedia.org/wiki?curid=324076", "title": "Pietro Cal\u00e0 Ulloa", "text": "Ulloa \u00e8 considerato inoltre uno dei padri dell'idea confederativa meridionalistica: furono infatti particolarmente apprezzate le sue argomentazioni in materia, secondo alcuni di origine neoguelfa (tesi peraltro dimenticate per oltre un secolo e solo recentemente riscoperte) su una possibile unione confederativa della penisola italiana, alternativa alla unit\u00e0 d'Italia.\nBiografia.\nNacque a Napoli (secondo altri a Lauria), nel 1801, dal Duca di Lauria Francesco e da Donna Elena O'Raredon, nobildonna irlandese. \u00c8 il primo di tre fratelli fedelissimi alla dinastia borbonica (gli altri due sono Girolamo e Antonio). \nFrequent\u00f2 il Real Collegio Militare della Nunziatella, ma si dedic\u00f2 solo per brevissimo tempo alla carriera militare. Successivamente si dedic\u00f2 allo studio, con una imponente produzione di saggi di argomento storico e letterario. Dopo aver svolto le funzioni di avvocato nel 1836 fu assunto alla Corte suprema di Napoli. \nEsercit\u00f2 dapprima le mansioni di magistrato in Sicilia e Procuratore del Re a Trapani, ove nei suoi rapporti descrisse il fenomeno della mafia in Italia. Costituzionalista, fu tra coloro che parteciparono al progetto di dettato costituzionale, tardivamente approvato da Francesco II. \nFedele ai Borbone, Pietro Ulloa fu l'ultimo Primo Ministro napoletano di Francesco II, carica che gli venne conferita da Francesco II \"in extremis\", quando cio\u00e8 ormai aveva lasciato Napoli. Durante l'Assedio di Gaeta, fu altres\u00ec responsabile dei dicasteri dei Lavori Pubblici, Istruzione pubblica, Affari ecclesiastici, Grazia e Giustizia, Interno e Polizia. Ricopr\u00ec l'incarico di Primo Ministro anche nel governo in esilio a Roma. \nRitornato a Napoli nel 1870 vi rimase sino alla morte; si dedic\u00f2 agli studi storici, tra i quali i pi\u00f9 noti sono: \"Intorno alla storia del reame di Napoli di Pietro Colletta\" (1877) e l'opera in gran parte ancora inedita \"Sulle rivoluzioni del regno di Napoli\". Le sue numerose opere sono interessanti per la luce che gettano sull'ultimo periodo storico visto da parte borbonica."}
{"id": "324077", "revid": "1226", "url": "https://it.wikipedia.org/wiki?curid=324077", "title": "KOTOR II", "text": ""}
{"id": "324079", "revid": "46291", "url": "https://it.wikipedia.org/wiki?curid=324079", "title": "Parthenocissus quinquefolia", "text": "La vite americana [Parthenocissus quinquefolia \u00e8 una pianta rampicante appartenente alla famiglia Vitaceae. \u00c8 molto simile alla vite canadese, con la quale viene a volte confusa.\nA volte il nome \"vite americana\" \u00e8 utilizzato per indicare piante rampicanti di aspetto simile e tutte appartenenti alla famiglia delle Vitaceae come \"Vitis labrusca\", \"Vitis rupestris\", \"Vitis riparia\" e \"Vitis berlandieri\".\nDescrizione.\nI tralci hanno 5 o 8 braccia e hanno viticci terminanti con ventose, si adatta meglio a strutture di sostegno per i tralci. Le foglie sono pentalobate e al di sotto sono verdi biancastre, opache. I fiori da giugno a luglio sono invisibili e bianchi verdastri. A partire da settembre le bacche, grandi come piselli, sono cibo prelibato degli uccelli, che ne disperdono i semi. In autunno le foglie si colorano di rosso scarlatto. La vite americana ama un terreno ricco di nutrimento e prospera sia all'ombra che al sole.\nDistribuzione.\n\u00c8 diffusa come pianta ornamentale in tutto il mondo. \u00c8 originaria del Nordamerica centrale ed orientale, in particolare delle zone sud-orientali del Canada, zone centrale ed orientali degli Stati Uniti, parte est del Messico e Guatemala, spingendosi ad ovest sino all'Ontario, Sud Dakota, Utah e Texas. molto diffusa in italia sia coltivata sia inselvatichita e infestante.\nColtivazione.\nLa \"Parthenoscissus quinquefolia\" viene coltivata per la colorazione rossastra delle foglie che assume in autunno. La si pu\u00f2 osservare frequentemente coprire un palo o arrampicarsi sul tronco di un albero. \nSe non controllata pu\u00f2 uccidere la pianta che la supporta mettendola in ombra e cos\u00ec limitandone la capacit\u00e0 di realizzare la fotosintesi. Con la sua crescita veloce, diversi metri in un anno, \u00e8 considerata infestante.\nQuando cresce nelle vicinanze di un edificio, aderisce ai muri cos\u00ec strettamente che a volte non pu\u00f2 essere rimossa senza danneggiarne la superficie.\nPropriet\u00e0 medicinali.\nI popoli nativi dell'America del Nord utilizzavano questa pianta come rimedio medicinale per combattere la diarrea, risolvere difficolt\u00e0 nell'urinare, trattare i gonfiori e le tumefazioni, e il trisma."}
{"id": "324081", "revid": "125708570", "url": "https://it.wikipedia.org/wiki?curid=324081", "title": "Ron Perlman", "text": "Biografia.\nNasce a Washington Heights, un quartiere di New York, il 13 aprile 1950 da una famiglia ebraica. La madre, Dorothy, era un'impiegata municipale mentre il padre era un batterista nel gruppo jazz \"Artie Shaw's Band\". Dopo aver studiato alla \"George Washington High School\", frequenta la \"University of Minnesota\" conseguendo il master in belle arti.\nIl suo primo ruolo importante \u00e8 nel film \"La guerra del fuoco\" di Jean-Jacques Annaud (1981), con il quale lavora nuovamente nel 1986 per \"Il nome della rosa\", nel ruolo del monaco Salvatore. La svolta arriva con l'interpretazione del ruolo di Vincent nella serie televisiva \"La bella e la bestia\", accanto alla \"bella\" Linda Hamilton. Grazie a questa interpretazione comincia a farsi conoscere e da l\u00ec iniziano a fioccare premi come: il Golden Apple Award come Migliore scoperta maschile dell'anno (1988), un Golden Globe come miglior attore in una serie drammatica (1989) e due Best Actor Awards (1988-1989), oltre a questo, due nomination agli Emmy come Miglior attore in una serie drammatica (1988-1989), una nomination come migliore interpretazione drammatica al Saturn Award (il Festival dei film e delle serie di fantascienza e di orrore) nel 1989 e, infine, una nomination ai People's Choice Awards (1988) per l'attore emergente.\nDal 2008 fa parte del cast della serie televisiva \"Sons of Anarchy\". Nel 2012 l'attore Thomas Jane produce un cortometraggio dal titolo \"Dirty Laundry\", incentrato sul personaggio di Frank Castle, gi\u00e0 interpretato da Jane nel film \"The Punisher\". Jane torna nei panni di Frank e nel cast compare Ron Perlman. Nel 2013 interpreta il personaggio di Hannibal Chau nel film \"Pacific Rim\", mentre nel 2014 ottiene il ruolo del protagonista nell'episodio pilota di \"Hand of God\", diffuso da Amazon. Nel 2016 interpreta il personaggio di Gnarlack, un goblin gangster nel film \"Animali fantastici e dove trovarli\", inoltre ha un ruolo centrale nella serie tv StartUp al fianco di Adam Brody e Edi Gathegi.\nPerlman alterna la recitazione al doppiaggio e diviene l'attore prediletto di registi come Frankenheimer, Dante, Jeunet, Annaud, Baird e Del Toro. Ha dato voce a numerosi personaggi di cartoni animati e al narratore della serie di videogiochi \"Fallout\".\nNel 2020 recita la parte dell'ammiraglio nel film \"Monster Hunter\", basato all'omonima serie di videogiochi giapponesi, diretto da Paul W. S. Anderson.\nVita privata.\n\u00c8 stato sposato con la disegnatrice di gioielli Opal Stone dal 1981, con la quale ha avuto due figli: Blake Amanda (1984) e Brandon Avery (1990); ha divorziato dopo 38 anni di matrimonio, nel novembre 2019; dallo stesso mese del 2019 ha intrapreso una relazione con l'attrice Allison Dunbar.\nDoppiatori italiani.\nNelle versioni in italiano delle opere in cui ha recitato, Ron Perlman \u00e8 stato doppiato da:\nDa doppiatore \u00e8 sostituito da:"}
{"id": "324082", "revid": "2014155", "url": "https://it.wikipedia.org/wiki?curid=324082", "title": "Costantino X Ducas", "text": "Fu basileus dei romei dal 22 novembre 1059 fino alla sua morte.\nBiografia.\nOrigini e ascesa al trono.\nEra figlio di Andronico Ducas, nobile originario della Paflagonia che aveva ricoperto l'incarico di stratego della Mesia. Nulla \u00e8 noto della sua giovinezza, tranne il fatto che pratic\u00f2 studi di filosofia e di teologia (materie per cui avrebbe provato interesse anche dopo l'ascesa al trono); si spos\u00f2 con una figlia di Costantino Dalasseno ma non si sa se ebbe figli.\nDopo la morte della prima moglie, si rispos\u00f2 con Eudocia Macrembolitissa, una nipote del patriarca Michele I Cerulario, grazie al quale acquist\u00f2 una discreta influenza a corte. Nel 1057, sostenne il colpo di Stato di Isacco I Comneno ma progressivamente si allontan\u00f2 dal sovrano per avvicinarsi alla fazione pi\u00f9 vicina all'alta burocrazia imperiale e si oppose, sia pure cautamente, alle riforme e alla politica di Isacco che tendeva a favorire l'esercito (di cui era esponente). In ogni caso, nel novembre del 1059, su impulso di Michele Psello, Isacco, stressato e sempre pi\u00f9 malato, decise di nominare Costantino Ducas quale suo successore; il 24 novembre dello stesso anno, l'imperatore abdic\u00f2 e Costantino fu incoronato nuovo basileus.\nRegno.\nCostantino, gi\u00e0 anziano al momento dell'ascesa al trono e di salute malferma, decise di associare al potere i suoi due figli pi\u00f9 grandi, Michele e Costantino e nomin\u00f2 suo fratello, Giovanni Ducas, come \" kaisar \" ( Cesare). La sua politica interna fu completamente sbilanciata a favore degli interessi della chiesa e della burocrazia di corte: abrog\u00f2 le riforme del predecessore, aument\u00f2 il numero e gli stipendi dei funzionari di corte, riemp\u00ec il Senato di sicofanti, ridusse drasticamente le spese militari e sciolse la milizia armena di 50.000 uomini, smantellando l'intero sistema difensivo orientale proprio nel momento in cui i turchi selgiuchidi e loro alleati turcomanni avrebbero iniziato a premere sui confini imperiali.\nIncapace di mantenere un esercito stanziale e di provvedere alla difesa delle piazzeforti di frontiera, l'imperatore diede ordine di reclutare mercenari in modo da colmare i ranghi della fanteria, fatto che signific\u00f2 la fine definitiva dei Themi e della classe dei piccoli agricoltori-soldato che erano stati il nerbo dell'esercito nonch\u00e9 il principale punto di forza degli imperatori Macedoni contro la burocrazia nobiliare. L'arruolamento dei mercenari, inoltre, aggrav\u00f2 le spese militari e questo costrinse l'imperatore ad inasprire i tributi, fatto che erose il consenso popolare e condusse ad un tentativo di regicidio, nel 1061.\nDopo il 1061, la situazione delle frontiere divenne ancor pi\u00f9 negativa: Roberto il Guiscardo, nonostante un tardivo invio di rinforzi da Costantinopoli, conquist\u00f2 tutti i possedimenti bizantini in Italia tranne la piazzaforte di Bari; in Asia Minore, il sultano selgiuchide Alp Arslan conquist\u00f2, nel 1064, gran parte della provincia di Armenia, inclusa la sua capitale; i turchi Oghuz, nel 1065, oltrepassarono il Danubio; infine, gli ungheresi presero Belgrado.\nMorte e successione.\nSempre pi\u00f9 malato e debole, Costantino mor\u00ec il 22 maggio 1067 dopo aver fatto giurare alla moglie, Eudocia Macrembolitissa, di non risposarsi e di mettere sul trono il suo figlio primogenito, Michele. Dal 22 maggio 1067 fino al primo gennaio 1068 l'Impero fu retto dalla basilissa Eudocia Macrembolitissa che, per paura delle minacce che gravavano sul trono e sull'Impero, spos\u00f2 il generale Romano IV Diogene, associandolo a lei nella gestione del trono di Bisanzio.\nFamiglia.\nCostantino si spos\u00f2 due volte.\nDalla sua prima moglie, una figlia di Costantino Dalasseno, non si sa se Costantino abbia avuto figli.\nIn seconde nozze Costantino spos\u00f2 Eudocia Macrembolitissa, dalla quale ebbe sei figli, tre maschi e tre femmine:"}
{"id": "324083", "revid": "2142040", "url": "https://it.wikipedia.org/wiki?curid=324083", "title": "Calendario celtico", "text": "Il calendario celtico era suddiviso in periodi di tempo legati soprattutto all'astronomia ed alle stagioni, per ovvi motivi di attivit\u00e0 relative alla pastorizia, all'agricoltura, alla pesca e alla cacciagione. I periodi di tempo erano cadenzati da feste e ricorrenze di carattere rituale e propiziatorio, spesso legate a momenti periodici sia solari che lunari. I solstizi e gli equinozi solari segnavano momenti significativi del percorso del sole, ovvero la massima altezza nel solstizio d'estate, minima nel solstizio d'inverno, e intermedia agli equinozi. Tracciando, infatti, il percorso apparente del sole nel cielo durante l'intero anno, continuato anche sotto l'orizzonte, i Celti ottennero la forma geometrica della spirale, simbolo molto utilizzato nelle loro rappresentazioni.\nL\"'anno celtico\" era il periodo di tempo con il quale i Celti (le antiche popolazioni di lingua celtica sparse nell'Europa nord-occidentale e centrale dall'Et\u00e0 del Ferro al II secolo a.C. circa), misuravano l'intero anno solare.\nSuddivisione.\nIn particolare, l'intero anno tropico era diviso da due feste importanti, dette anche \"feste del fuoco\":\nRicorrenze minori.\nEsistevano poi altre ricorrenze, legate sempre a dei momenti astronomici, anche se non vi \u00e8 traccia certa della loro importanza nella tradizione celtica, poich\u00e9 i Celti, nel tempo, le accorparono nelle due feste maggiori sopracitate.\nIl calendario di Coligny.\nAbbiamo una sola prova dell'esistenza del calendario celtico: il calendario di Coligny gallico, ritrovato nel 1897 a Coligny (in Francia). Risale al I secolo d.C. circa e consiste in frammenti di bronzo incisi, dalla cui analisi lo studioso J. Monard ipotizz\u00f2 che fosse un autentico calendario lunisolare druidico.\nSecondo le ipotesi pi\u00f9 accreditate, calcola il principio dei mesi dal plenilunio oppure dal primo quarto, anzich\u00e9 dal novilunio (o luna nuova), come avviene invece nei calendari lunisolari in uso oggi (ad esempio, quello ebraico e quello cinese).\nOgni mese era lungo 29 o 30 giorni ed era diviso in due parti, la prima \"luminosa\" e la seconda \"oscura\". I mesi di 29 giorni erano considerati infausti, mentre quelli di 30 erano fausti.\nCome tutti i calendari lunisolari, il calendario di Coligny aggiunge periodicamente un tredicesimo mese all'anno, per mantenere i mesi lunari grosso modo sincronizzati con le quattro stagioni dell'anno solare. Nel calendario di Coligny, gli anni di tredici mesi (\"abbondanti\" o \"embolismici\", il mese aggiuntivo viene comunemente detto \"intercalante\" o \"intercalare\") ricorrevano due volte ogni quinquennio: un ciclo lunisolare simile, ma meno preciso, del pi\u00f9 comune ciclo di Metone (usato, per esempio, nel calendario ebraico), nel quale gli anni embolismici ricorrono sette volte ogni diciannove anni. In altri termini, il calendario di Coligny prevedeva un 40% di anni embolismici, contro il 38,84% del ciclo di Metone.\nIl nuovo giorno \u00e8 calcolato da tramonto a tramonto: ogni festa di conseguenza si celebrava a partire dalla notte precedente e quindi dalla sua vigilia. Questo particolare fa pensare che la disposizione di alcune feste cristiane nel calendario possano essere state influenzate dalle usanze celtiche.\nNei pressi del lago d'Antre, situato nel territorio del comune Villards-d'H\u00e9ria, sono stati rinvenuti frammenti appartenenti ad un calendario celtico simile a quello del calendario di Coligny .\nEtimologia dei nomi dei mesi.\nAttributi dei mesi.\nMat.\nFausto, favorevole.\nL'attributo matu- \u00e8 riservato ai mesi di 30 giorni, normalmente sotto l'abbreviazione mat o m, e si oppone all'attributo anm[atu-] tipico dei mesi di 29 giorni. Eccezione a questa regola il mese di Equos che pur avendo 30 giorni \u00e8 classificato Anm[atu-].\nNel celtibero troviamo il termine matu\u015b che potrebbe significare \"buono, favorevole\", interpretazione rafforzata dall'irlandese arcaico maith \"buono, eccellente, vantaggioso, fausto\", dal gallese mad \"fortunato, di buon augurio\" e dal bretone arcaico mat \"buono\".\nAnche il latino m\u0101t\u016brus \"favorevole, che si produce nel momento giusto\" evidenzia il prefisso mat-.\nAltre conferme derivano dagli antroponimi (i nomi delle persone) gallici che dovrebbero confermarne l'interpretazione, il nome celtico Matu-genos ad esempio significherebbe infatti \"fortunato, nato sotto una buona stella\".\nAnmat.\nInfausto, sfavorevole, incompleto.\nAnm[atu-] \u00e8 l'attributo dei mesi di 29 giorni. An rappresenta il prefisso negativo del termine matu-, ne ribalta perci\u00f2 i significati. Evidentemente i mesi di 29 giorni erano visti come mesi incompleti e per questo poco propizi.\nAtenoux.\nRitorno ciclico, rinnovamento.\nTroviamo questo termine all'inizio di ogni seconda quindicina di giorni di ogni mese del calendario di Coligny. Esso \u00e8 composto dal termine noux preceduto dal prefisso ate- il cui significato \u00e8 ben conosciuto in quanto attestato in altri testi gallici e indica la ripetizione di qualcosa.\nL'interpretazione del termine noux invece si \u00e8 evoluta con i progressi della linguistica gallica, inizialmente era stato associato allindoeuropeo nokt- \u201cnotte\u201d, ipotesi che si \u00e8 poi rivelata sbagliata in quanto questa radice non accetta mai il dittongo -ou- che invece riscontriamo nel termine noux ed inoltre nel calendario \u201cnotte\u201d \u00e8 tradotto con il termine -nox nella parola trinox- relativa alla festa di Samain.\n\u00c8 invece pi\u00f9 probabile che noux derivi dall'indoeuropeo neuk- \u201coscurit\u00e0\u201d il che darebbe unito al prefisso ate- il significato \u201cdi nuovo l'oscurit\u00e0, ritorno al periodo scuro\u201d, gi\u00e0 pi\u00f9 coerente con la struttura del calendario (atenoux coincide con la luna nuova) e l'approccio druidico al tempo.\nL'ipotesi \u00e8 confermata dalla comparazione con l'irlandese arcaico athnughud \u201crinnovamento\u201d, con l'irlandese moderno athnuaigh \u201crinnovare\u201d e athnuachan \u201crinnovamento\u201d, basati sulla radice indoeuropea neu- \u201cnuovo\u201d.\nAltra interpretazione, sempre nella stessa direzione, \u00e8 quella che vede atenoux composto da ate- en oux (o oups-) da tradursi in \u201cdi nuovo in ascesa\u201d, cio\u00e8 come segnale di lettura posto sul calendario di Coligny ad indicare il ciclico inizio della fase montante della luna.\nNomi dei mesi.\nSamon.\nMese dell'incontro con gli Avi.\n\u00c8 il nome abbreviato del primo mese del calendario di Coligny, il termine originale samonios o samonos o anche samonis lo troviamo in altre forme abbreviate: samo-, sam- e samoni al genitivo.\nIl termine sembrerebbe contenere la particella samo- che sia nelle lingue galliche che nell'indoeuropeo significa \u201cestate\u201d ed essendo posizionato esattamente a sei mesi di distanza dal mese di Giamoni(o)s, il cui significato \u00e8 attestato come \u201cFine dell'inverno\u201d, la traduzione che sembrerebbe essere pi\u00f9 probabile \u00e8 \u201cFine dell'estate\u201d.\nNonostante queste apparenti evidenze \u00e8 forse pi\u00f9 verosimile che Samonios abbia anche altri significati, lasciando al mese di Edrini il compito di chiudere ufficialmente la bella stagione, anche in accordo con i tempi agricoli.\nSecondo alcune ipotesi sempre pi\u00f9 accreditate tra gli studiosi il termine irlandese Samain cos\u00ec come il gallico Samoni(o)s, pur contenendo il prefisso samo-, avrebbe poca attinenza con l'estate, anzi alcuni ritengono che potrebbe addirittura fare riferimento al solstizio invernale anche se tale ipotesi \u00e8 poco accreditata. In effetti \u00e8 verosimile che il significato di samonios sia prossimo a quello di \u201cassemblea, riunione\u201d, da cui l'antico irlandese samain (termine che deriva da essaim e che indica le api), anche in sanscrito s\u00e0manam significa \u201cassemblea, riunione, festa\u201d, nell'antico norreno saman significa \u201cinsieme, gruppo\u201d, infine la radice indoeuropea sem-, som-, sm- significa proprio \u201cinsieme\u201d.\nDal gallico samoni(o)s deriva indubbiamente il nome della festa panceltica di Samain, dedicata ai morti. Infatti troviamo sul calendario di Coligny in coincidenza con il 17\u00ba giorno di Samonios l'indicazione trinox samo[ sindiv (trinoxtion Samoni sindiu) \"da oggi la festa delle tre notti di Samonios\".\nLa festa \u00e8 ancora celebrata oggi sotto altri nomi e secondo il folklore moderno durante questo periodo le entit\u00e0 soprannaturali e gli spiriti degli Avi e dei morti in generale entrano in contatto con i viventi.\nRicollegando perci\u00f2 la festa di Trinoxtion Samoni alla moderna festa irlandese di Samain, passata in tempi pi\u00f9 recenti al resto del mondo anglofono come Halloween, e facendo riferimento poi ad allocuzioni simili in greco e sanscrito il significato diventa \u201cmomento (luogo) di incontro con gli Avi\u201d o \u201criunione con i Padri\u201d (sm-uid- e sam-vid).\nDuman.\nMese delle fumigazioni.\n\u00c8 la forma abbreviata di dumanios o dumanos o dumanis, secondo mese del calendario celtico, la si trova anche come dumann, dumn ed al genitivo come dumanni, dumani.\n\u00c8 prossima al termine latino fumus, sanscrito dhumah, lituano dumai \u201cfumoso\u201d, greco thumos \u201canima, cuore\u201d e thumiao \u201cfare fumare\u201d.\nLa relazione tra \u201cfumo, vapore\u201d e \u201canima, forza vitale\u201d \u00e8 insita nel termine e potrebbe indicare la natura sacrificale e senza dubbio rituale di questo mese.\nRiuros.\nMese del freddo intenso.\n\u00c8 nome del terzo mese del calendario di Coligny e non ne sono conosciute abbreviazioni. Normalmente il termine riuros viene messo in relazione all'omologo dell'irlandese arcaico r\u00e9ud \u201cgrande freddo\u201d, al gallese rhew \u201cgelo, freddo intenso\u201d, al bretone reo e rev \u201cgrande freddo\u201d, tutti termini derivanti dalla comune radice indoeuropea preus-, che ritroviamo anche nel latino pruina \u201cgelata bianca\u201d da cui l'italiano brina, nel germanico friosan \u201cgelare\u201d e nel sanscrito prusva \u201cgelata\u201d. Qualche studioso lo fa derivare da ro-iuos che significa \u201cgrande festa\u201d, ma \u00e8 una traduzione che contrasta troppo fortemente con l'interpretazione pi\u00f9 comune.\nAnagan.\nMese del riposo.\n\u00c8 la forma abbreviata del termine [a]nagtio- che troviamo sul calendario di Coligny e il cui nominativo dovrebbe essere anagantios, bench\u00e9 di questa parola potrebbero essere possibili altre versioni. La particella an- iniziale \u00e8 senza dubbio privativa e il tema -agantio- sembra essere una forma participiale della radice ag- \u201ccondurre, andare, portare\u201d, nell'irlandese antico troviamo infatti ag- con il medesimo significato, nel gallese agit \u201cessi vanno\u201d, nel latino ago, etc.\nPerci\u00f2 Anagan indicherebbe un periodo nel quale non si viaggia o forse vige il divieto di viaggiare, cio\u00e8 in cui si resta e, probabilmente, si riposa. Il periodo dell'anno al quale fa riferimento, la fine dell'inverno, indica un momento in cui le provviste sono quasi terminate, la selvaggina scarseggia e la natura non si \u00e8 ancora risvegliata, indicato perci\u00f2 a preservare le energie.\nOgron.\nMese del freddo.\nAbbreviazione, anche nella forma ogronn, del nominativo ogronnios o ogronnos. \u00c8 attestata anche una forma ogronu, che potrebbe essere per\u00f2 un errore di compilazione da parte degli autori del calendario di Coligny.\nIl significato del termine sembra piuttosto chiaro e deriva dal celtico insulare ougro- che significa \u201cfreddo\u201d. Lo stesso significato lo troviamo nel termine arcaico irlandese \u00f9ar e \u00f2cht e nel gallese oer.\nOgron \u00e8 perci\u00f2 un mese moderatamente freddo in rapporto a Riuros, mese del \u201cgrande freddo\u201d.\nCutios.\nMese delle invocazioni.\nLo troviamo al nominativo come gutios, cut- e al genitivo cutio, qutio, quti. Da notare l'alternanza della \u201cc/q\u201d con la \u201cg\u201d, gi\u00e0 presente anche nel termine indicante il mese di cantlos/gantlos, con una netta predominanza della \u201cc/q\u201d.\nCutios/Gutios \u00e8 prossimo al termine dell'irlandese arcaico guth \u201cvoce\u201d e al gallico gutuater \u201cinvocatore\u201d. Il significato della parola sarebbe dunque: \u201cmese delle invocazioni\u201d.\nGiamon.\nFine dell'inverno.\nAbbreviazione di giamonios o giamonis dall'etimologia molto chiara in quanto la parola contiene direttamente il termine gallico che indica l'inverno giamo-. Potrebbe in tal senso indicare l'inizio o la fine dell'inverno, ma il nome del mese successivo simiuisonna contenente il termine celtico per la primavera non lascia dubbi sulla seconda ipotesi. Fine dell'inverno.\nSimiuis.\nMet\u00e0 primavera.\nAnche questa \u00e8 una forma abbreviata e nel calendario di Coligny la troviamo anche trascritta in semiuiso-, simiuiso-, -sonna- ecc. Il nominativo \u00e8 simiuisonna e con tutta probabilit\u00e0 \u00e8 una parola composta dal prefisso simi- o semi- \u201cmezzo\u201d, da cui il latino semi, il greco hemi-, il sanscrito sami- e il termine uisonna- che indica anche nell'indoeuropeo arcaico la primavera e che diventa in gallese arcaico guiannuin, nel cornico arcaico guaintoin, da cui uesnteino, in latino uer, in greco \u00e9ar, in sanscrito vasant\u00e0- ecc. Ossia, traducendo letteralmente: met\u00e0 della primavera.\nUn'altra ipotesi vede nel termine sonna- il nome del sole e lo equipara a sonno-cingos \u201ccorso del sole\u201d, ma in questo caso non viene preso in considerazione il prefisso simi- per cui l'interpretazione non \u00e8 accettabile.\nEquos.\nMese dei cavalli.\nIl nome di questo mese rappresenta un piccolo enigma, se sembra evidente che faccia riferimento ai cavalli avendo come omologo il termine latino \"equus\" indicante questi animali, con la trasformazione labio-velare della sequenza k + u in p, non si comprende allora perch\u00e9 ovunque altrove i celti indicassero i cavalli con la radice epo-!\nSi suppone perci\u00f2 che il termine equos sia un arcaismo la cui conservazione sia giustificata all'interno di un documento istituzionale quale il calendario druidico oppure che il termine sia derivato direttamente dal latino all'epoca della trascrizione dalle fonti orali del calendario stesso (I sec. d.C.).\nElembiu.\nMese del cervo.\nDecimo mese del calendario di Coligny, lo troviamo abbreviato anche in elemb.\nIl termine contiene in maniera molto evidente la parola indoeuropea che indica il cervo elem-(bhos), affine al greco \u00e9laphos (elnbhos) \u201ccervo\u201d, al gallese elain (elani), all'irlandese arcaico elit (elnti) \u201ccapriolo, cervo\u201d, ecc.\nL'elembiu celtico ha forti corrispondenze con il nono mese del calendario greco-attico durante il quale si celebravano feste dedicate alla dea della caccia Artemide.\nEdrini.\nFine dell'estate.\nTrascritto anche come aedrini-, probabilmente un arcaismo del periodo nel quale il dittongo ai non si era ancora contratto in \u0113, analogamente al caso di equos con la sua labio-velare inattesa.\nIl significato \u00e8 ancora sconosciuto, ma alcune ipotesi vedono in edrini- la radice aidh- che significa \"ardore, fuoco\" da cui poi il termine latino aestas da cui \u00e8 derivata la nostra parola \"estate\".\nIn tal caso potrebbe significare l'inizio o il termine dell'estate, e vista la posizione del mese nel calendario si dovrebbe interpretare come \"Fine dell'estate\".\nSe si considera il significato della radice aidh- possiamo interpretare il termine come \"Fine del periodo dell'ardore\" nel senso in cui in questo periodo dell'anno cessavano le guerre, come \u00e8 poi attestato anche storicamente. Quest'ultima ipotesi \u00e8 per\u00f2 meno consistente della prima, da preferirsi.\nCantlos.\nTempo dei canti rituali.\nIl significato del termine Cantlos, con la variante Gantlos cos\u00ec come per il mese Cutios/Gutios, probabilmente \u00e8 simile a quello dell'irlandese arcaico c\u00e9tal \"canto, recitazione\", del gallese cathl \"canto, poema, inno\", del bretone quentel \"canto liturgico\", tutti contenenti la radice indoeuropea kan- \"cantare\", da cui il latino can\u014d, ecc.\nCantlos \u00e8 dunque il mese del canto rituale."}
{"id": "324085", "revid": "120998154", "url": "https://it.wikipedia.org/wiki?curid=324085", "title": "Legge di Biot-Savart", "text": "Il termine legge di Biot-Savart, dal nome dei fisici francesi Jean-Baptiste Biot e F\u00e9lix Savart, si pu\u00f2 riferire a due diverse leggi della magnetostatica che permettono di calcolare il campo magnetico generato da correnti elettriche. Quella pi\u00f9 generale, verificata empiricamente, \u00e8 anche chiamata \"prima formula di Laplace\", dal nome del fisico, matematico e astronomo francese Pierre-Simon Laplace; la seconda \u00e8 invece la \"legge di Biot e Savart per un filo rettilineo indefinito\", che pu\u00f2 essere considerato un semplice caso particolare della legge di Laplace. Queste leggi unificano il campo magnetico con fenomeni elettrici stazionari.\nFormula di Laplace per circuiti generici.\nEvidenze sperimentali mostrano che in un circuito filiforme formula_1 attraversato dalla corrente formula_2, considerata la suddivisione del circuito in tratti infinitesimi di lunghezza formula_3 e posizione formula_4, ognuno di questi elementi fornisce un contributo infinitesimo:\nal vettore induzione magnetica formula_6 nel punto formula_7. Il vettore formula_8 individua la posizione del punto formula_9, dove si vuole calcolare il campo, rispetto al trattino formula_3. La legge di Laplace si ottiene considerando l'integrale lungo tutto il circuito:\ne pu\u00f2 essere riscritta come:\ndove formula_13 rappresenta l'angolo tra l'asse \"z\" e il vettore che unisce formula_4 a formula_7. Cambiando la variabile da integrazione da formula_16 a formula_17 si ottiene:\ne sostituendo:\nInfine, tenendo conto che la direzione di ogni contributo infinitesimo \u00e8 diretta lungo la circonferenza di raggio formula_20 percorsa in senso orario, il cui versore secante chiamiamo formula_21 (parallelo al prodotto vettoriale tra i vettori formula_22 e formula_7), si pu\u00f2 scrivere in definitiva:"}
{"id": "324091", "revid": "1543377", "url": "https://it.wikipedia.org/wiki?curid=324091", "title": "Willy Sagnol", "text": " Con la nazionale francese si \u00e8 laureato vicecampione del mondo nel 2006.\nCaratteristiche tecniche.\nTerzino che agiva prevalentemente sulla fascia destra, si fece apprezzare per affidabilit\u00e0, eleganza e visione di gioco. All'occorrenza poteva essere schierato anche come difensore centrale oppure esterno di centrocampo.\nAbile nella fase difensiva, sapeva destreggiarsi anche nelle sovrapposizioni offensive, facendo del cross \u2013 potente e preciso \u2013 uno dei suoi punti di forza. Tale dote gli valse il soprannomine \"Flankengott\" o \"Il dio dei cross\", da parte dei tifosi del .\nCarriera.\nGiocatore.\nClub.\nHa cominciato la carriera professionistica nella squadra della sua citt\u00e0, il Saint-\u00c9tienne, trascorrendovi due stagioni. Nell'estate 1997 si trasfer\u00ec al Monaco, vincendo il campionato francese nella stagione 1999-2000 e due Supercoppe nazionali.\nPoco dopo, nell'estate 2000, venne acquistato dal Bayern Monaco per 6,3 milioni di euro. Durante l'esperienza al Bayern si \u00e8 affermato come uno dei migliori terzini destri al mondo, conquistando cinque campionati tedeschi (2000-2001, 2002-2003, 2004-2005, 2005-2006 e 2007-2008), quattro Coppe di Germania, due Coppe di Lega, la Champions League 2000-2001 e la Coppa Intercontinentale 2001. Nel gennaio 2006 ha prolungato di altri quattro anni, fino al 2010, il contratto con il club bavarese.\nTra l'aprile 2007 e il luglio 2008 \u00e8 stato vittima di tre infortuni, prima un problema alle cartilagini del ginocchio sinistro, poi, a gennaio 2008, un'ernia del disco, infine una lesione al tendine di Achille per la quale \u00e8 stato operato e che l'ha costretto ad annunciare il suo ritiro dal calcio giocato il 22 gennaio 2009.\nNazionale.\nHa esordito con la maglia della nazionale francese nel 2000. Nel 2002 ha fatto parte dei 23 convocati per il campionato del mondo in Corea del Sud e Giappone, ma non \u00e8 mai sceso in campo. Due anni dopo, al campionato d'Europa 2004, ha disputato tre incontri, due da subentrato e uno da titolare.\nNel campionato del mondo 2006 ha giocato da terzino titolare tutte e sette gare dei \"Bleus\", compresa la finale di Berlino persa contro l'. Ha tirato in quell'occasione uno dei rigori, mettendolo a segno. Al campionato d'Europa 2008 ha totalizzato due presenze e la sua squadra \u00e8 uscita dopo la fase a gironi.\nSempre con la divisa della Francia ha vinto la Confederations Cup nel 2001 e nel 2003.\nDirettore e allenatore.\nIl 27 gennaio 2010 diventa membro del consiglio dirigenziale del Saint-\u00c9tienne come membro comitato direttivo. Il 18 maggio si dimette dall\u2019incarico.\nIl 21 marzo 2011 entra nell\u2019organigramma del Bayern Monaco come osservatore. Il 6 ottobre la federazione francese lo nomina direttore tecnico delle nazionali giovanili.\nNel maggio 2013 viene nominato tecnico ad interim dell\u2019Under-20 francese per il Torneo di Tolone in sostituzione di Pierre Mankowski impegnato per il Mondiale della stessa categoria. Esordisce nella vittoria per 4-1 contro gli Stati Uniti. Si piazza secondo nel proprio girone e partecipa alla finale per il 3\u00ba e 4\u00ba posto dove batte per 2-1 il Portogallo. Il 10 giugno chiude la sua avventura dopo aver totalizzato 3 vittorie, 1 pareggio e 1 sconfitta. Dopo due giorni viene nominato tecnico dell\u2019Under-21 francese, con il compito di qualificarsi per l\u2019Europeo. Il 30 luglio viene anche nominato presidente della commissione federale. Esordisce con un pareggio per 0-0 nell\u2019amichevole con la Germania. Il 5 settembre ottiene il primo successo battendo per 5-0 il Kazakistan, partita valevole per la qualificazione all\u2019Europeo. Il 23 maggio 2014 dopo otto partite (6 vittorie e 2 pareggi) lascia la guida dei \"Les Bleuets\" e diventa l'allenatore del Bordeaux, firmando un contratto di tre stagioni. Il primo anno viene eliminato ai sedicesimi di finale della Coppa di Francia dal Paris Saint-German, nella Coppa di lega francese viene eliminato ai ottavi di finale dal Lilla e ha condotto la squadra al sesto posto in campionato. Il secondo anno viene eliminato in semifinale della Coppa di lega francese dal Lilla e nella Coppa di Francia ai quarti di finale dal Nantes. Il 14 marzo 2016 \u00e8 stato sollevato dall'incarico con la squadra al 14\u00ba posto, a +5 sulla zona retrocessione.\nIl 9 giugno 2017 ritorna al Bayern Monaco come vice di Carlo Ancelotti, firmando un biennale in sostituzione di Paul Clement passato nei mesi scorsi alla guida del Swansea. Il 28 settembre dopo l'esonero di Ancelotti diventa allenatore ad interim. La domenica seguente esordisce sulla panchina della squadra bavarese con un pareggio per 2 a 2 contro l'Hertha Berlino. Il 6 ottobre lascia la guida del club al nuovo allenatore Jupp Heynckes.\nStatistiche.\nAllenatore.\nClub.\n\"Statistiche aggiornate al 1\u00ba ottobre 2017.\""}
{"id": "324092", "revid": "6066", "url": "https://it.wikipedia.org/wiki?curid=324092", "title": "Legge di Biot e Savart", "text": ""}
{"id": "324094", "revid": "125021583", "url": "https://it.wikipedia.org/wiki?curid=324094", "title": "HD 189733 Ab", "text": "HD 189733 Ab \u00e8 un pianeta extrasolare scoperto nel 2005 in orbita intorno alla stella HD 189733 A, quando astronomi francesi guidati da Fran\u00e7ois Bouchy dell'Astrophysics Laboratory di Marsiglia hanno osservato transitare il pianeta sulla sua stella madre. Si tratta di un gigante gassoso simile a Giove, classificabile tra i pianeti gioviani caldi. Possiede una massa del 16% superiore a quella di Giove, e orbita attorno alla sua stella ogni 2,2 giorni ad una velocit\u00e0 orbitale di 152,5 km/s, quindi \u00e8 un pianeta con scarse prospettive per la vita.\nCaratteristiche.\nIl pianeta orbita attorno alla stella HD 189733 A, una nana arancione situata a 63 anni luce dal Sole in direzione della Nebulosa Manubrio, a una distanza che supera appena il 3% quella della Terra dal Sole; si tratta quindi di un classico Giove caldo. Massa e raggio sono leggermente maggiori di quelli di Giove, ma la caratteristica peculiare del pianeta \u00e8 l'estrema vicinanza alla stella madre, attorno a cui orbita in appena 2 giorni ad una distanza di 4,5 milioni di chilometri.\nTemperatura.\nNel 2006 un gruppo di studiosi guidato da Drake Deming ha annunciato di aver individuato forti emissioni termiche provenienti dal pianeta, grazie alle osservazioni effettuate tramite il telescopio spaziale Spitzer. La scoperta ha permesso di fornire una stima precisa della temperatura superficiale del pianeta. Il telescopio Spitzer osserv\u00f2 per 33 ore consecutive il pianeta a partire da quando solo il suo lato oscuro era visibile dalla Terra, eseguendo per la prima volta una mappatura termica su un pianeta extrasolare. Poich\u00e9 orbita vicino alla propria stella, il pianeta \u00e8 in rotazione sincrona con essa volgendole sempre lo stesso emisfero. Come previsto, la temperatura \u00e8 risultata maggiore sul lato perennemente illuminato tuttavia, probabilmente per i forti venti che caratterizzano l'atmosfera del pianeta e che spirano alla velocit\u00e0 di 7.000 km/h, il calore viene distribuito anche sul lato oscuro, dove \u00e8 stata stimata una temperatura di poco superiore ai 900 K, contro i 1200 K della superficie illuminata.\nStudi successivi hanno stimato la temperatura superficiale del pianeta con due tecniche diverse ottenendo un valore tra i 1340 e i 1540 K.\nComposizione chimica.\nNel 2007 grazie a analisi spettrometriche \u00e8 stata annunciata la presenza di vapore acqueo nell'atmosfera del pianeta. \u00c8 il secondo pianeta extrasolare in cui sono state trovate evidenze di acqua.\nLa presenza di molecole di acqua nell'atmosfera del pianeta \u00e8 stata confermata nel 2018 da uno studio basato su osservazioni effettuate con il telescopio nazionale Galileo utilizzando lo spettrografo Giano che, mediante una tecnica avanzata denominata spettroscopia a trasmissione, consente di estrapolare i deboli segnali di assorbimento molecolare dal segnale dominante presente nei dati.Nonostante il pianeta non sia abitabile, visto che la temperatura atmosferica supera i 1000\u00b0 C, la scoperta di acqua aumenta la probabilit\u00e0 che questo elemento essenziale per la vita possa trovarsi anche in pianeti pi\u00f9 simili alla Terra.\nNel marzo 2008 \u00e8 stato pubblicato un articolo di Giovanna Tinetti sulla rivista \"Nature\", secondo cui i dati ricevuti dal telescopio Hubble hanno indicato la presenza sul pianeta stesso di molecole di metano: si tratta della prima individuazione di questa molecola organica su di un pianeta extrasolare.\nNel dicembre 2008 dall'analisi dei dati raccolti dal Telescopio spaziale Hubble \u00e8 stata individuata la presenza di anidride carbonica nell'atmosfera del pianeta. Successivamente osservazioni con il Very Large Telescope hanno rilevato nel lato illuminato del pianeta la presenza anche del monossido di carbonio.\nOsservazioni effettuate nel 2019 con il Large Binocular Telescope mediante la tecnica della spettroscopia di trasmissione hanno evidenziato la presenza in atmosfera di potassio, elemento rilevato per la prima volta in un pianeta extrasolare. Ulteriori e dettagliati studi effettuati nel 2020 in luce ottica e infrarossa con gli spettrografi ad alta risoluzione Giano-B e Harps-N installati al Telescopio Nazionale Galileo hanno evidenziato la presenza di elio gassoso nell\u2019atmosfera. Le osservazioni sono state effettuate nel corso di cinque transiti avvenuti in circa undici giorni.\nColore in luce visibile.\nNel 2008 per la prima volta fu monitorata tramite polarimetria la radiazione visibile emanata dal pianeta. Nel 2011 i risultati furono migliorati da altre osservazioni che indicavano che l'albedo del pianeta era significativamente pi\u00f9 grande in luce blu che in luce rossa, probabilmente a causa all'assorbimento delle lunghezze d'onda tendenti al rosso per effetto dello scattering di Rayleigh.\nNel luglio 2013 grazie a un gruppo coordinato dall'universit\u00e0 britannica di Oxford viene pubblicato sulla rivista Astrophysical Journal Letters la conferma del colore di questo pianeta. La conferma \u00e8 stata possibile grazie ai dati del telescopio spaziale Hubble; HD 189733 Ab si presenta blu cobalto e anche se il colore ricorda quello della Terra vista dallo spazio, in realt\u00e0 \u00e8 un pianeta molto diverso dal nostro: il suo colore non \u00e8 dovuto agli oceani, ma alla sua atmosfera nebbiosa e turbolenta (venti violentissimi che soffiano a 7.000 chilometri orari) dove le particelle di silicati, che danno vita a una pioggia di vetro, riflettono la luce blu."}
{"id": "324096", "revid": "1728", "url": "https://it.wikipedia.org/wiki?curid=324096", "title": "La Coru\u00f1a (provincia)", "text": ""}
{"id": "324098", "revid": "599013", "url": "https://it.wikipedia.org/wiki?curid=324098", "title": "Gary Trent", "text": "\u00c8 il padre di Gary Trent Jr., anch'egli cestista.\nCarriera.\nAl college frequenta la Ohio University, da cui esce nel 1995, quando viene scelto con il numero 11 dai Milwaukee Bucks. Gioca con i Portland Trail Blazers, i Dallas Mavericks ed i Minnesota Timberwolves. Nel 2004 passa ai campionati europei, con i greci del Panellinios.\nNell'autunno 2005 \u00e8 ingaggiato dalla Virtus Roma, dove gioca fino al dicembre 2005, quando viene il contratto viene rescisso a causa di problemi alla schiena, precedente non dichiarati allo staff medico della formazione romana."}
{"id": "324107", "revid": "122246", "url": "https://it.wikipedia.org/wiki?curid=324107", "title": "Luca Cantagalli", "text": "\u00c8 considerato un membro della cosiddetta \"generazione di fenomeni\".\nCarriera.\nConsiderato uno dei pi\u00f9 grandi attaccanti della storia della pallavolo mondiale, la potenza delle sue schiacciate gli valse il soprannome di \"Bazooka\". In considerazione della sua lunga militanza a Modena (17 stagioni), i tifosi di quella citt\u00e0 lo chiamarono anche \"Sindaco\".\nDisputate le giovanili a , esord\u00ec direttamente nella massima categoria italiana nel 1980-81, con la maglia della ; in dieci stagioni disputate con la maglia giallobl\u00f9 vinse quattro scudetti consecutivi tra il 1985-86 e il 1988-89), oltre alla Coppa dei Campioni del 1990, a tre Coppe CEV e a quattro Coppe Italia. Lasci\u00f2 poi il club modenese, colto nel triennio successivo da una crisi economica.\nNel 1990-91 pass\u00f2 quindi al ; nelle tre stagioni venete colse i primi successi del club orogranata, con le Coppe CEV del 1991 e del 1993, e la Coppa Italia 1992-93. Nel 1993-94 rientr\u00f2 a Modena, dove colse nuovi successi: tra gli altri, gli scudetti 1994-95 e 1996-97, tre Coppe Campioni e tre Coppe Italia.\nNel 1998-99 pass\u00f2 al debuttante con cui vinse una Coppa CEV. Ritornato per la terza volta a Modena, vinse l\u00ec un nuovo scudetto, il settimo della sua carriera, nel 2001-02. Annunciata l'intenzione di terminare la carriera nel 2005-06, dopo una travagliata stagione in cui aveva subito anche una squalifica quadrimestrale per doping causa positivit\u00e0 al salbutamolo (contenuto in un farmaco per l'asma), ritorn\u00f2 ancora in campo nel 2006-07 in A2 con la maglia di Cavriago, squadra nella quale aveva esordito.\nLa fine ufficiale della sua carriera si pu\u00f2 indicare con la partita dell'All Star Game del 5 novembre 2006 giocata tra l'Italia di Lega e l'All Star A1: sull'11-9 Zlatanov mand\u00f2 una battuta direttamente in tribuna, e un arrabbiato Fef\u00e8 De Giorgi, allenatore della selezione italiana, invoc\u00f2 platealmente la sostituzione; alla postazione dei commentatori si alz\u00f2, togliendosi giacca e cravatta, proprio Cantagalli, in quel momento l\u00ec per commentare la partita, e and\u00f2 a battere quello che rimase l'ultimo servizio del \"Bazooka\" davanti a una \"standing ovation\" dei 5000 presenti quel giorno a Montichiari.\nAveva debuttato in nazionale ad Aosta, il 18 marzo 1986, nella gara vinta dagli azzurri per 3-2 contro l'Argentina; in totale ha giocato 330 partite con la maglia dell'Italia, vincendo un argento olimpico, due ori mondiali e 3 europei.\nAllenatore.\nDiventato commentatore sportivo per l'emittente satellitare Sky Sport, nel 2009 fu ingaggiato come allenatore da , neopromossa in A2. Dalla stagione 2012-13 allena la di Reggio Emilia; lascia il club al termine della stagione 2015-2016, dopo l'eliminazione in semifinale play-off contro la , quando il suo contratto non viene rinnovato.\nDal 2018 torna al come allenatore in seconda della squadra, agli ordini dapprima di Julio Velasco e poi di Andrea Giani."}
{"id": "324109", "revid": "1573940", "url": "https://it.wikipedia.org/wiki?curid=324109", "title": "Pyrrhula pyrrhula", "text": "Il ciuffolotto (Pyrrhula pyrrhula )) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"pyrrhula\", \u00e8 tautonimo in quanto ripetizione di quello del genere: ci\u00f2 perch\u00e9 quando Brisson riclassific\u00f2 il ciuffolotto (fino ad allora ascritto al genere \"Loxia\" col nome di \"L. pyrrhula\") scelse proprio il nome \"pyrrhula\" (dal greco \"\u03c0\u03c5\u03c1\u03c1\u03bf\u03c5\u03bb\u03b1\u03c2\", \"purrhoulas\", \"mangiatore di vermi\"), utilizzato a partire dal Medioevo per descrivere questi uccelli in base a quanto citato in un testo aristotelico in cui con tale nome veniva designato un non meglio identificato uccello dal petto rosso, probabilmente il pettirosso. \nIl nome pyrrh\u00fala designa un uccello dal colore rosso-fuoco (pyrrh\u00f3s), pyr significa fuoco in greco. \nhttp://www.perseus.tufts.edu/hopper/morph?l=%CF%80%CF%85%CF%81%CF%81%CE%BF%CF%85%CE%BB%CE%B1%CF%82&amp;la=greek#lexicon\nhttp://www.perseus.tufts.edu/hopper/morph?l=pu%2Frra&amp;la=greek&amp;can=pu%2Frra0&amp;prior=o(#lexicon\nDescrizione.\nDimensioni.\nMisura 14\u201319\u00a0cm di lunghezza, per un peso di 21-38 g: i sessi hanno taglia simile.\nAspetto.\nL'aspetto di questi uccelli \u00e8 inconfondibile: tozzo, massiccio, arrotondato, con testa allungata e squadrata che sembra incassata direttamente nel tronco, un becco corto e massiccio di forma arrotondata, grandi occhi e ali e coda allungate, quest'ultima dalla punte lievemente forcuta.\nIl dimorfismo sessuale \u00e8 molto evidente: salta subito all'occhio la colorazione di guance, gola, petto e ventre, che nei maschi sono di colore rosso-rosato, mentre nelle femmine sono di un colore che va dal grigio rossastro al marrone a seconda della popolazione presa in considerazione, cos\u00ec come il dorso e la groppa, i quali sono di colore grigio cenere nel maschio e di tonalit\u00e0 bruno-grigiastra nella femmina. In ambedue i sessi, invece, sia le ali che la coda, la calotta e la faccia (fronte, area attorno a becco e occhi e bavetta) sono di colore nero: il sottocoda \u00e8 invece di colore bianco, e dello stesso colore sono le penne copritrici alari. Il becco \u00e8 di colore nero, le zampe sono di color carnicino e gli occhi sono di colore bruno scuro.\nLe varie sottospecie di ciuffolotto presentano differenze anche significative nella colorazione, specialmente per quanto riguarda il piumaggio rosso maschile, la sua tonalit\u00e0 e la sua estensione: in alcune rosso ventrale \u00e8 del tutto assente (ssp. \"cineracea\"), in altre \u00e8 limitato a guance e gola (ssp. \"rosacea\" e \"griseiventris\").\nBiologia.\nIl ciuffolotto \u00e8 un uccello dalle abitudini diurne, che passa la maggior parte del tempo alla ricerca di cibo fra i rami bassi, al suolo o nel sottobosco, dimostrandosi piuttosto vivace anche se molto timido e facile allo spavento, sparendo nel folto della vegetazione o allontanandosi in volo al minimo cenno di disturbo. Nonostante all'infuori del periodo riproduttivo non venga disturbato dalla presenza di conspecifici, \u00e8 raro vederne gruppi o addirittura stormi (cosa che avviene in special modo durante i periodi di magra nei pressi di mangiatoie o fonti di cibo), mentre \u00e8 comune osservare questi uccelli in coppie, coi due \"partner\" che si dimostrano estremamente teneri e affettuosi l'uno nei confronti dell'altro.\nDurante i loro spostamenti, i ciuffolotti si tengono in contatto in maniera quasi costante emettendo richiami pigolanti, mentre il , un delicato e malinconico \"dj\u00fc\", \u00e8 una prerogativa dei maschi in amore.\nAlimentazione.\nLa dieta dei ciuffolotti \u00e8 essenzialmente granivora: grazie al forte becco, questi uccelli sono in grado di frantumare con facilit\u00e0 gli involucri di una grande variet\u00e0 di semi, anche i pi\u00f9 coriacei, privilegiando quando possibile quelli di Brassicaceae, Chenopodiaceae e piante erbacee, ma virando sul frassino durante l'autunno e sui pinoli delle conifere durante i mesi freddi, oltre ad essere ghiotti degli energetici semi di girasole che vengono lasciati nelle mangiatoie dall'uomo. I ciuffolotti integrano inoltre la propria dieta anche con altro materiale di origine vegetale, come boccioli, bacche, frutti (specialmente di mela e biancospino, che viene ricercato prima della riproduzione per accumulare energie) e fiori: molto limitato e sporadico \u00e8 invece l'apporto alla dieta degli adulti in termini di materiale di origine animale, rappresentato da insetti e piccoli invertebrati, oltre che dalle loro uova e larve.\nRiproduzione.\nLa stagione degli amori si estende dalla fine di marzo alla met\u00e0 di settembre: durante questo periodo, il maschio canta insistentemente per conquistare la femmina ed avvertire eventuali rivali di stare alla larga, in quanto le coppie divengono molto territoriali e scacciano energicamente gli intrusi che dovessero avvicinarsi troppo al nido. Durante il corteggiamento, inoltre, il maschio segue insistentemente la femmina tenendo nel becco un rametto o un filo d'erba, in maniera curiosamente simile a quanto osservabile fra gli estrildidi. Durante il periodo riproduttivo, ciascuna coppia pu\u00f2 portare avanti fino a tre covate.\nIl nido, a forma di coppa, viene costruito perlopi\u00f9 su abeti rossi o siepi a qualche metro d'altezza, in posti scelti dal maschio. La sua costruzione \u00e8 invece appannaggio della sola femmina (col maschio che si occupa di reperire il nutrimento), che utilizza radici e rametti per l'intelaiatura e ne fodera l'interno con muschio, piumino, peli ed erba.\nLa covata consta di 4-5 uova di colore azzurro, munite di sparse maculature di color rosso violetto e di punti neri sulla superficie. Le uova vengono covate dalla sola femmina (col maschio che staziona di guardia nei pressi del nido e si occupa di trovare il cibo per entrambi) per circa 13 giorni: i \"pulli\", alla schiusa, sono ciechi e nudi. Essi vengono accuditi da ambedue i genitori, che li imbeccano generosamente con semi e insetti rigurgitati da apposite tasche della bocca: in tal modo, essi sono svezzati e pronti all'involo attorno ai 16-17 giorni dalla schiusa, sebbene tendano a continuare a stazionare nei pressi del nido, chiedendo sempre pi\u00f9 sporadicamente l'imbeccata ai genitori, ancora per qualche tempo prima di disperdersi.\nDistribuzione e habitat.\nIl ciuffolotto \u00e8 una specie paleartica, il cui areale abbraccia gran parte dell'Europa (dal settore nord-orientale della penisola iberica alla penisola ellenica e a nord fino alla Scandinavia, isole britanniche comprese) e dell'Asia settentrionale (dalla penisola anatolica e la Russia fino alla Kamchatka e al Giappone). Sebbene generalmente stanziali, questi uccelli tendono a spostarsi nel proprio areale verso nord durante l'estate e a sud durante l'inverno.\nIn Italia, questi uccelli sono presenti lungo tutto l'arco alpino e gli Appennini, in corrispondenza delle formazioni forestali estese e ben mature: lo si trova a sud nella penisola fino all'Appennino calabro settentrionale, mentre \u00e8 assente dalle isole maggiori.\nL\"'habitat\" di questi uccelli \u00e8 rappresentato dalle aree alberate pedemontane o di pianura, sia miste che a prevalenza di conifere: questi uccelli mostrano inoltre di poter convivere senza grossi problemi con l'uomo, colonizzando anche parchi e giardini delle aree periferiche, oltre alle aree coltivate.\nTassonomia.\nSe ne riconoscono dieci sottospecie:\nIn Italia \u00e8 presente la sottospecie \"europaea\", mentre nel Triveneto \u00e8 osservabile la sottospecie nominale.\nIn base a differenze di taglia (in particolar modo per quanto concernente la lunghezza delle ali e le loro proporzioni rispetto alla lunghezza del corpo) e colorazione, secondo alcuni autori andrebbero riconosciute anche le sottospecie \"coccinea\" (popolazione del Baden), \"germanica\" (popolazione della Turingia) e \"paphlagoniae\" (popolazione della Bitinia), tutte sinonimizzate con la sottospecie nominale, cos\u00ec come andrebbe analizzata la situazione tassonomica delle popolazioni dell'Irlanda e delle Highlands scozzesi rispetto alla sottospecie \"pileata\". Per contro, le sottospecie \"rossikowi\" e \"caspica\" andrebbero accorpate alla sottospecie nominale e la sottospecie \"rosacea\" a \"griseiventris\".\nIl ciuffolotto delle Azzorre veniva fino a tempi recenti considerato una sottospecie del ciuffolotto comune, col nome di \"P. pyrrhula murina\": tuttavia, gli esami del DNA mitocondriale e le rimarchevoli differenze a livello morfologico fanno s\u00ec che attualmente si propenda a considerarne corretta la classificazione di questi uccelli col rango di specie a s\u00e9 stante. Anche le sottospecie \"cineracea\" e \"griseiventris\" andrebbero elevate al rango di specie a s\u00e9 stanti secondo alcuni autori.\nRapporti con l'uomo.\nIl ciuffolotto finora \u00e8 sempre stato tenuto come animale domestico, venendo apprezzato per la sua mitezza e frugalit\u00e0, la colorazione vivace e per la peculiare capacit\u00e0 di apprendimento: \u00e8 facile infatti insegnare a questi uccelli delle piccole melodie.\nConsiderato l'esteso areale occupato dalla specie e la sua relativa abbondanza numerica (fatte salve le popolazioni insulari, da sempre pi\u00f9 vulnerabili rispetto a quelle continentali ai cambiamenti di un \"habitat\" ristretto), questi uccelli vengono considerati come \"a rischio minimo\" dall'IUCN.\nIn Italia il ciuffolotto \u00e8 una specie protetta, in quanto patrimonio indisponibile dello Stato: l'abbattimento \u00e8 punibile con pene pecuniarie, che divengono penali qualora gli esemplari abbattuti siano in numero superiore a 5."}
{"id": "324113", "revid": "1305772", "url": "https://it.wikipedia.org/wiki?curid=324113", "title": "Pok\u00e9mon Pinball", "text": " \u00e8 un videogioco del genere flipper basato su \"Pok\u00e9mon Rosso\" e \"Blu\" per Game Boy Color. Sviluppato dalla Jupiter, pubblicato dalla Nintendo e pubblicato il 14 aprile 1999 in Giappone, il 28 giugno 1999 negli USA, il 6 ottobre 2000 in Europa. La pallina del gioco \u00e8 una Pok\u00e9 Ball, e la maggior parte di oggetti del tavolo sono collegati con il mondo di \"Pok\u00e9mon\".\nIl nome deriva dall'inglese \"Pinball\" che in italiano corrisponde al Flipper.\nModalit\u00e0 di gioco.\nCi sono due tavoli nel gioco: rosso e blu, ognuno con i suoi dettagli e gli elementi di gioco.\nOgni tavolo ha diverse aree in cui puoi giocare, che determinano quali Pok\u00e9mon sono disponibili per la cattura. Ogni area ha un sottoinsieme di posizioni disponibili le quali vengono visualizzate nello stile di slot machine all'inizio di una partita; premendo A si seleziona la posizione di partenza e si avvia la prima palla in gioco. Dopodich\u00e9, ogni tabella ha il proprio meccanismo per avanzare alla posizione successiva, comprese le posizioni non disponibili all'inizio del gioco.\nPiuttosto che catturare i Pok\u00e9mon nei modi consueti, in Pok\u00e9mon Pinball i giocatori devono attivare particolari modalit\u00e0 di gioco per catturare ed evolvere i Pok\u00e9mon e completare il Pok\u00e9dex. Le modalit\u00e0 sono due\nAl contrario di tutti i flipper, in cui lo scopo del gioco \u00e8 fare punti, lo scopo del gioco \u00e8 catturare e far evolvere i Pok\u00e9mon. Nel gioco \u00e8 presente un Pok\u00e9dex con tutti i Pok\u00e9mon che devi catturare e far evolvere. Il Pok\u00e9dex viene salvato tra una partita e l'altra.\nAccoglienza.\nIl gioco ha ricevuto buone recensioni. \u00c8 stato venduto in tutto il mondo a 5,31 milioni di unit\u00e0. In Nord America, sono stati venduti 3,02 milioni, 1,12 milioni in Europa e 1,01 milioni in Giappone. Il resto del mondo condivide il restante 0,16 milioni.\nSequel.\nIl sequel di questo gioco \u00e8 \"\" in cui sono presenti i Pok\u00e9mon della terza generazione. La differenza principale \u00e8 nei Pok\u00e9mon disponibili nel titolo. Oltre ai Pok\u00e9mon della prima generazione, il giocatore pu\u00f2 anche catturare Pok\u00e9mon dei videogiochi Pok\u00e9mon Rubino e Zaffiro. Come bonus, sono disponibili Chikorita, Cyndaquil, Totodile e Aerodactyl. Jirachi pu\u00f2 essere catturato solo in particolari circostanze."}
{"id": "324118", "revid": "11959", "url": "https://it.wikipedia.org/wiki?curid=324118", "title": "Nefud", "text": ""}
{"id": "324120", "revid": "767487", "url": "https://it.wikipedia.org/wiki?curid=324120", "title": "Massonnens", "text": "Massonnens (toponimo francese) \u00e8 un comune svizzero di 527 abitanti del Canton Friburgo, nel distretto della Gl\u00e2ne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "324121", "revid": "1543377", "url": "https://it.wikipedia.org/wiki?curid=324121", "title": "Successione complessa", "text": "In matematica, una successione complessa \u00e8 una successione composta da numeri o funzioni complesse.\nSuccessione numerica.\nUna successione numerica complessa \u00e8 una successione di infiniti termini complessi:\nSi dice che una successione complessa ha limite formula_2 se per ogni formula_3 esiste formula_4, con formula_5, tale per cui:\nquando formula_7. Si scrive:\nGeometricamente questo significa che, per valori sufficientemente grandi di \"n\", i punti formula_9 si trovano tutti all'interno di un intorno circolare di centro formula_2 e raggio formula_11.\nSupposto che i termini della successione siano formula_12 e il limite sia formula_13, allora si ha:\nse e solo se:\ncio\u00e8 se la parte reale ed immaginaria dei termini della successione tendono singolarmente alla parte reale ed immaginaria del limite.\nInfatti, quando formula_16 e quando formula_17 le due successioni reali soddisfano rispettivamente:\ned \u00e8 sufficiente scegliere il pi\u00f9 grande degli indici formula_19 affinch\u00e9 valgano entrambi i limiti. Allora, secondo la definizione:\nquando formula_7. Viceversa, se per formula_7 si ha:\nallora si ha anche:\nSuccessioni di funzioni.\nSia formula_25 una successione di funzioni complesse su un dominio formula_26 del piano complesso. Si dice che formula_27 converge \"puntualmente\" alla funzione formula_28 in formula_26 se:\nSi dice che converge \"uniformemente\" alla funzione formula_28 in formula_26 se:\nSi vede facilmente che se si verifica:\nallora formula_35 rispettivamente puntualmente e uniformemente se e solo se formula_36 e formula_37 rispettivamente puntualmente e uniformemente .\nCriterio di Cauchy.\nIl criterio di Cauchy sulle successioni di funzioni complesse uniformemente convergenti afferma che formula_35 se e solo se esiste un numero formula_39 tale che:\ne tale che per ogni formula_3 esiste un indice formula_42 tale per cui:"}
{"id": "324122", "revid": "88740", "url": "https://it.wikipedia.org/wiki?curid=324122", "title": "M\u00e9zi\u00e8res (disambigua)", "text": ""}
{"id": "324123", "revid": "253269", "url": "https://it.wikipedia.org/wiki?curid=324123", "title": "Linda Hamilton", "text": "Biografia.\n\u00c8 diventata famosa per la sua interpretazione di Sarah Connor nei primi due film della serie \"Terminator\" e per la sua performance nella parte di Catherine nella serie tv \"La bella e la bestia\" al fianco di Ron Perlman. Aveva una sorella gemella identica, Leslie, deceduta il 22 agosto 2020, che ha lavorato con lei come controfigura nel secondo film di \"Terminator\". Sofferente di disturbo bipolare, ha deciso di rendere pubblico il suo disturbo per dare voce a coloro che soffrono di questa patologia e per incrementare la ricerca scientifica.\nVita privata.\nSi \u00e8 sposata e ha divorziato due volte (la seconda, dal 1997 al 1999 con il regista James Cameron), ed ha avuto un figlio da entrambi i matrimoni. Con James Cameron, tuttavia, la sua relazione era cominciata molto prima del loro matrimonio. I due infatti si frequentavano gi\u00e0 dai tempi di \"Terminator\" e la loro figlia, Josephine Archer Cameron, \u00e8 nata il 15 febbraio 1993. A seguito di una relazione avuta dal regista sul set di \"Titanic\", Linda ha ottenuto il divorzio e 50 milioni di dollari, raggiungendo, cos\u00ec, il 7\u00ba posto nella \"top ten dei divorzi vip\" redatta dalla rivista \"Forbes\".\nDoppiatrici italiane.\nNelle versioni in italiano dei suoi film, Linda Hamilton \u00e8 stata doppiata da:\nDa doppiatrice \u00e8 sostituita da:"}
{"id": "324126", "revid": "110157", "url": "https://it.wikipedia.org/wiki?curid=324126", "title": "M\u00e9zi\u00e8res", "text": "M\u00e9zi\u00e8res (toponimo francese) \u00e8 un comune svizzero di 1\u00a0076 abitanti del Canton Friburgo, nel distretto della Gl\u00e2ne.\nStoria.\n 2004 ha inglobato il comune soppresso di Berlens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nM\u00e9zi\u00e8res \u00e8 servito dall'omonima stazione sulla ferrovia Bulle-Romont.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "324127", "revid": "126257", "url": "https://it.wikipedia.org/wiki?curid=324127", "title": "Symphony X", "text": "I Symphony X sono un gruppo musicale statunitense fondato nel New Jersey negli anni novanta dal chitarrista Michael Romeo. Il loro stile musicale \u00e8 riconducibile al progressive-symphonic metal americano con influenze power metal, neoclassiche e thrash metal.\nStoria del gruppo.\nAnni novanta.\nIl chitarrista Michael Romeo nel 1994 decide di creare una sua band due anni dopo la pubblicazione del suo disco solista \"The Dark Chapter\" che riscosse gi\u00e0 un discreto successo, cos\u00ec contatta Thomas Miller al basso, Jason Rullo alla batteria, Rod Tyler alla voce e Michael Pinnella alla tastiera. Nascono cos\u00ec ufficialmente i Symphony X che nell'autunno dello stesso anno danno alle stampe l'omonimo album \"Symphony X\". L'album ottiene un discreto successo grazie allo stile che fonde progressive metal e neoclassical metal.\nQuando, all'inizio del 1995, il gruppo pubblic\u00f2 il secondo album \"The Damnation Game\", il cantante Rod Tyler venne sostituito da Russell Allen, che diede un notevole contributo a creare il sound che avrebbe caratterizzato la band in futuro. Nel 1997 dopo pi\u00f9 di un anno di lavoro il gruppo pubblica \"The Divine Wings of Tragedy\", uno dei dischi di maggiore successo della band, grazie anche alla presenza di una suite di 20 minuti, che d\u00e0 il titolo all'album. Il successo con la critica va di pari passo con quello commerciale .\nAlla fine del 1997 Jason Rullo \u00e8 costretto ad abbandonare la band per problemi personali e contrasti con il bassista Thomas Miller, cos\u00ec viene temporaneamente assunto Thomas Walling (ex Dyers Eve e Majeste). La band nel 1998 pubblica il quarto album \"Twilight in Olympus\". Dopo questa uscita il gruppo inizia il suo primo tour in Europa e Giappone ottenendo ottimi riscontri. Nello stesso anno Thomas Miller abbandona la band. Le motivazioni di questo gesto non sono mai state chiarite; lo stesso Michael Romeo ha affermato di non conoscere il vero motivo del suo abbandono, limitandosi ad ipotizzarlo in base a ci\u00f2 che la band ha visto coi propri occhi. Durante il tour, infatti, Miller avrebbe sofferto di attacchi di panico e, successivamente, da sindrome da fatica cronica. Nel frattempo Miller avrebbe iniziato ad interessarsi alla religione, ma la stessa band non \u00e8 in grado di capire quali delle due cause abbia influito maggiormente nella decisione del bassista. Verr\u00e0 sostituito da Michael LePond.\nAlla fine del 1998 venne pubblicata la prima raccolta, \"Prelude to the Millennium\", che contiene una riedizione della canzone \"Masquerade\" (presente nel primo album) cantata da Russell Allen e rinominata \"Masquerade '98\".\nAnni duemila.\nNel 2000, dopo quasi un anno di lavoro, vede la luce \"V - The New Mythology Suite\", primo concept album della band che vede il ritorno dietro le pelli di Jason Rullo ed una maggiore attenzione alle orchestrazioni. Il concept \u00e8 basato sul mito di Atlantide e per la prima volta l'album \u00e8 venduto, tra l'altro con ottimo successo, anche negli USA.\nDopo questa uscita, la band si \u00e8 dedicata ad un lungo tour mondiale, durante il quale uno show a Parigi fu registrato e pubblicato nel 2001 come loro primo live, con il titolo \"Live on the Edge of Forever\".\nNel 2002 la band d\u00e0 alle stampe \"The Odyssey\", dove, per la seconda volta nella discografia della band, la \"title track\" \u00e8 una suite di lunga durata e suddivisa in movimenti interni. Con i suoi 24 minuti, \u00e8 il brano pi\u00f9 lungo mai inciso dalla band, superando \"The Divine Wings of Tragedy\".\nIl nuovo album, intitolato \"Paradise Lost\", \u00e8 stato pubblicato il 26 giugno 2007. Nella seconda met\u00e0 dell'anno la band ha partecipato come opener al tour dei Dream Theater. Il gruppo aveva gi\u00e0 condiviso il palco con i Dream Theater nell'occasione del Gods of Metal, avvenuta pochi mesi prima, dove vennero presentati in anteprima brani di \"Paradise Lost\" qualche settimana prima della sua uscita.\nGli album \"The Odyssey\" e \"Paradise Lost\" sono stati interamente registrati nello studio Dungeon, realizzato nella casa del chitarrista Micheal Romeo, dove sono anche state registrate parti di \"The Divine Wings of Tragedy\" e \"V - The New Mythology Suite\".\nNel novembre 2009 Michael Romeo ha annunciato che il gruppo ha firmato un contratto con l'etichetta Nuclear Blast per la pubblicazione di un nuovo album, inizialmente previsto per la met\u00e0 del 2010 la cui uscita per\u00f2 \u00e8 stata posticipata di quasi un anno. Il disco si chiamer\u00e0 \"Iconoclast\". Il 25 febbraio 2011 i Symphony X hanno iniziato un nuovo tour, durante il quale sono stati presentati in anteprima alcuni brani del nuovo disco.\nIl 24 luglio 2015 i Symphony X pubblicano il nuovo album dal titolo \"Underworld\" che esce anche questa volta per Nuclear Blast Records."}
{"id": "324129", "revid": "1842319", "url": "https://it.wikipedia.org/wiki?curid=324129", "title": "Opificio delle pietre dure", "text": "L'Opificio delle pietre dure ha sede a Firenze in Via degli Alfani, 78 ed \u00e8 un istituto centrale dipendente dalla Direzione generale educazione e ricerca del Ministero della cultura. L'attivit\u00e0 operativa e di ricerca dell'Opificio si esplica nel campo del restauro, della manutenzione delle opere d'arte e dell'insegnamento del restauro. Il diploma che rilascia l'Opificio \u00e8 equiparato al diploma di laurea magistrale.\nL'Opificio \u00e8, assieme all'Istituto centrale per il restauro e all'Istituto Centrale per la Patologia degli Archivi e del Libro, uno degli istituti pi\u00f9 importanti e rinomati nel campo del restauro, non solo al livello nazionale, ma anche internazionale.\nStoria.\nL'istituto nasce dalla fusione di due realt\u00e0 diverse per storia, ma, nel tempo, divenute affini per scopi e finalit\u00e0: nel 1975 con la legge istitutiva del Ministero per i beni culturali e ambientali tutti i laboratori di restauro fiorentini (l'antico Opificio delle pietre dure ed i laboratori di restauro fiorentini) vennero riuniti sotto il nome e l'egida dell'\"Opificio delle pietre dure\", grazie all status di autonomia di cui l'antica istituzione gi\u00e0 godeva.\nL'antico Opificio delle pietre dure.\nIl primo nome, \"Opificio delle pietre dure\", risale direttamente ad una delle antiche manifatture artigianali e artistiche di epoca granducale a Firenze, istituito nel 1588 nell'ex-convento di San Niccol\u00f2 dal granduca Ferdinando I de' Medici come manifattura di opere in pietre dure, la cosiddetta arte del \"commesso fiorentino\" di pietre dure, con la quale si realizzano tuttora splendidi intarsi con pietre semipreziose. In particolare il granduca aveva bisogno di formare le maestranze necessarie per realizzare la grande cappella dei Principi in San Lorenzo, coperta di marmi intarsiati. Esistevano gi\u00e0 tuttavia maestranze deputate a tale attivit\u00e0 almeno nei laboratori creati da Francesco I de' Medici nel Casino di San Marco, dai quali si origin\u00f2 poi l'Opificio.\nIl \"commesso\" a differenza del mosaico non usa tessere geometriche, ma intaglia pezzi pi\u00f9 grandi, scelti per colore, opacit\u00e0, brillantezza e sfumature delle venature, creando un disegno figurato. Si realizzarono cos\u00ec opere d'arte di straordinario valore, dai mobili a oggetti vari, fino a copie perfette di pitture da appendere, che oggi arricchiscono i musei di tutto il mondo testimoniando la genialit\u00e0 e la tecnica degli artigiani fiorentini.\nAlla fine del XIX secolo, con il tramonto della dinastia medicea prima e lorenese poi, cess\u00f2 anche la richiesta di produzione di arredi in commesso di pietre dure e si pass\u00f2 dalla attivit\u00e0 di manifattura a quella del restauro della produzione precedente. A questo tipo di attivit\u00e0 di restauro si aggregarono altri laboratori simili per materiali su cui si interveniva, come il mosaico e le opere d'arte lapidee.\nI laboratori di restauro fiorentini.\nLa seconda realt\u00e0 che venne a confluire nel moderno Istituto ha un'origine pi\u00f9 recente: risale infatti al 1932 quando presso la Soprintendenza delle Belle Arti di Firenze Ugo Procacci, allora giovanissimo funzionario storico dell'arte, fond\u00f2 il primo laboratorio di restauro moderno d'Italia.\nEra l'epoca in cui, su spinta di un nuovo approccio storicistico e positivista all'opera d'arte, nascevano un po' ovunque nel mondo i primi laboratori di restauro scientifici (essendo stato fino ad allora principalmente il restauro una disciplina affidata ai cosiddetti 'pittori di galleria'). Nascono tra la fine degli anni venti e l'inizio degli anni trenta infatti i laboratori del Fogg Art Museum a Boston, della National Gallery a Londra, il Doernher Institute a Monaco. Il laboratorio della soprintendenza fiorentina (il \"gabinetto restauri\", come venne chiamato da Ugo Procacci) fu il primo in assoluto in Italia e fra i primissimi nel mondo. Fra i suoi meriti ci fu quello della applicazione delle indagini scientifiche come atto preliminare al restauro, iniziando con la radiografia, che rivelando gli strati nascosti sotto le ridipinture di molti dipinti, permise la cosiddetta \"stagione dei restauri di rivelazione\" che caratterizz\u00f2 gli interventi portati avanti dal laboratorio fino agli anni cinquanta.\nGrosso impulso all'attivit\u00e0 di ricerca e restauro operativo si ebbe in seguito al tragico evento dell'alluvione di Firenze del 1966, quando molte opere d'arte ebbero necessit\u00e0 di importanti restauri. Il \"gabinetto restauri\" della soprintendenza venne allora trasferito in un edificio interno alla Fortezza da Basso (tuttora la sede pi\u00f9 ampia dei laboratori dell'Opificio), per la necessit\u00e0 di ospitare un numero immenso di opere da restaurare, anche di grandissimo formato, come l'immensa Croce dipinta di Cimabue, proveniente dal Museo dell'Opera di Santa Croce. Grazie anche all'aiuto di restauratori provenienti da tutte le parti del mondo, il laboratorio fiorentino divenne uno dei centri all'avanguardia nel mondo del restauro, sintetizzando tradizione e modernit\u00e0 tecnologica.\nLa realt\u00e0 attuale.\nL'istituto \u00e8 diviso in settori che corrispondono ai diversi materiali di cui si compongono le opere d'arte. \u00c8 sede, inoltre, di una scuola di alta formazione e di studio (vedi voce relativa), di un museo e di una biblioteca altamente specializzata nel settore del restauro.\nStruttura.\nLa sede dell'Opificio delle pietre dure \u00e8 a Firenze. L'istituto \u00e8 diviso in tre diverse localizzazioni: \nLa sede storica occupa una porzione dell'antico Monastero di San Niccol\u00f2 di Cafaggio, soppresso nel 1783. Lo stesso granduca espresse la volont\u00e0 di ridisegnare e quindi destinare il complesso a una accademia, scelta che nel corso del tempo determin\u00f2 la riconfigurazione della struttura - previo progetto di riduzione redatto da Bernardo Fallani e ampiamente documentato nelle carte dell'archivio storico del Comune di Firenze e quindi lavori diretti prima da Gasparo Maria Paoletti e poi da Giuseppe Del Rosso - e la sua destinazione ad accogliere istituzioni comunque riconducibili a questa indicazione: l'Opificio delle pietre dure per questa porzione e l'Accademia di belle arti per l'area su via Ricasoli verso via Cesare Battisti, quest'ultima a occupare anche gli spazi gi\u00e0 dello spedale di San Matteo. La manifattura delle pietre dure fu trasferita in questi locali pochi anni dopo, nel 1798, ma vantava una ben pi\u00f9 antica storia.\nAll'esterno dell'edificio si segnalano: un tabernacolo che attualmente racchiude un \"Velo della Veronica\" e che originariamente conservava un'immagine miracolosa della Immacolata Concezione traslata nel 1796 in Duomo, e una lapide con una memoria relativa al pittore Pietro Benvenuti e all'incisore Raffaello Morghen. Pi\u00f9 in particolare quest'ultima epigrafe, posta nel 1877, reca memoria di come i due artisti avessero qui abitato e qui fossero morti, il primo nel 1844, il secondo nel 1833. Di tali presenze documenta anche Federico Fantozzi, che nel suo volume del 1843 annota: \"In quella porzione di fabbricato che corrisponde sulla via del Ciliegio ed ha la porta segnata di n. 6084 vi mor\u00ec il d\u00ec 8 aprile 1833 in et\u00e0 di anni 73 il celebre incisore Raffaello Morghen, e vi abita attualmente il professore Pietro Benvenuti pittore aretino\".\nDirettori.\nI direttori dell'Opificio delle pietre dure sono stati:\nLa Scuola di alta formazione e di studio.\nLa scuola di restauro attiva presso l'Opificio delle pietre dure di Firenze ha avviato i propri corsi nel 1978. Ufficialmente istituita nel 1992, \u00e8 diventata Scuola di alta formazione e di studio nel 1998. Nel 2004 la Scuola per il restauro del mosaico di Ravenna \u00e8 divenuta sede distaccata della SAF dell'OPD, venendo ad integrare uno dei settori storici dell'istituto.\nIl diploma della scuola dell'Opificio delle pietre dure \u00e8 equiparato al diploma di laurea magistrale.\nIl regolamento della scuola \u00e8 stato definito nel 2011\nI corsi, a ciclo unico, articolati in 300 crediti formativi, hanno durata quinquennale. Comprendono lezioni teoriche e attivit\u00e0 tecnico-didattiche che si svolgono all'interno dei laboratori. \u00c8 richiesta la frequenza obbligatoria.\nIl personale docente \u00e8 costituito sia da personale interno che da esperti provenienti da enti ed istituti impegnati nella ricerca e nell'attivit\u00e0 di tutela e conservazione.\nL'accesso avviene tramite concorso pubblico internazionale, bandito annualmente dal Ministero per i beni e le attivit\u00e0 culturali e per il turismo. Requisito indispensabile per l'ammissione al concorso \u00e8 il possesso del diploma quinquennale di scuola secondaria superiore o quadriennale pi\u00f9 un anno integrativo. Possono partecipare al concorso cittadini comunitari ed extracomunitari.\nQuesti sono i percorsi formativi professionalizzanti (PFP) attualmente attivi presso l'OPD:\nMuseo.\nIl museo dell'Opificio delle pietre dure \u00e8 ospitato negli ambienti sulla sinistra dell'androne di accesso, che erano gi\u00e0 dal 1862 circa aperti al pubblico sotto forma di \"sale di ostensione\" dei lavori. Raccoglie alcuni esempi di lavori in pietre dure, fra i quali \"cabinet\", piani di tavolini, placche e targhette varie intarsiate, con un vasto repertorio di decorazioni, per lo pi\u00f9 con fiori, frutta e animali, ma anche con altre scene pittoriche, fra le quali una veduta di Piazza della Signoria. Alcune opere che colpiscono particolarmente sono il grande caminetto barocco, interamente ricoperto di malachite, di un verde smagliante, e le copie di quadri eseguiti ad intarsio, con una lucentezza e bellezza a volte maggiore degli originali su tela esposti accanto.\nAlcuni spazi sono dedicati a pietre particolari, come la \"pietra paesina\", estratta vicino a Firenze, i cui strati di colori diversi, se sezionati opportunamente, danno l'illusione di un paesaggio roccioso dipinto.\nAl primo piano sono esposti gli strumenti per l'intarsio ed un campionario completo delle pietre dure risalente all'epoca dei Medici. Nell'ultima sala sono esposti vasi e suppellettili decorate in stile liberty dei primi del Novecento, fra le quali il piano di tavolo con arpa e ghirlande di Zocchi (1849) e quello con fiori e uccelli di Niccol\u00f2 Betti (1855).\nAlla fine degli anni ottanta la direttrice del museo dell'Opificio, Anna Maria Giusti, decise di procedere a un sostanziale rinnovamento del vecchio salone di ostensione dei manufatti lapidei - ancora caratterizzato dalla disposizione ottocentesca nonostante la ristrutturazione operata negli anni sessanta dall'architetto Lando Bartoli e da Edward Maser - cos\u00ec da trasformarlo in un moderno museo ordinato secondo un criterio al contempo cronologico e didattico.\nIl nuovo allestimento previde il trasferimento di tutto il museo al piano terra, cos\u00ec da liberare le stanze del piano nobile e trasformarle in uffici. L'incarico fu affidato a Adolfo Natalini, che aveva progettato il teatro della Compagnia, nell'aprile del 1989 e i lavori furono avviati nel 1991. Nell'estate del 1995 vennero conclusi e il museo fu ufficialmente inaugurato il 1\u00ba luglio dello stesso anno.\nPoche le annotazioni critiche sul progetto; Vittorio Savi (1996) sottolinea il carattere di \"familiarit\u00e0\" dell'intervento, che si presenta come una casa dove una parete sia stata tolta per mostrare l'interno e dove le \"stanze\" sono costituite da grandi vetrine classiche in legno.\nDal centrale portale in pietra serena si accede al vestibolo sul cui fondo \u00e8 visibile il cortile interno utilizzato anche come mostra di pezzi lapidei: ai lati del vestibolo sono situati la portineria e la scala di accesso ai piani superiori e, verso il cortile, l'ingresso al museo e la biglietteria.\nL'intervento \u00e8 consistito nella riprogettazione e nell'allestimento del grande salone, nella ristrutturazione delle attigue salette ottocentesche e nella creazione della biglietteria e dei servizi igienici del piano terra.\nIl salone presenta una pianta rettangolare e un doppio volume, conseguito tramite l'inserimento di tre massicci pilastri di ordine gigante (in cemento e rivestiti in pietra serena con ricorsi orizzontali) che vengono a definire quattro spazi a pianta quadrata: queste \"nicchie\" al piano terra affacciano sul corridoio finestrato, mentre al piano superiore scompaiono per lasciare il posto ad un unico vano scandito unicamente dal segno verticale dei pilastri. Le vetrine (in legno di ciliegio e pero) sono ricavate alle pareti delle quattro nicchie (che ospitano i pezzi secondo un allestimento tematico e cronologico) e sul lato finestrato, pi\u00f9 basse. Al fondo della sala \u00e8 situata, allineata con il filo esterno dei tre pilastri, la scala rettilinea che conduce al piano ballatoio: questa presenta il fianco connotato da un arco zoppo, al di sotto del quale si accede alle salette ottocentesche, ed \u00e8 caratterizzata dal medesimo rivestimento lapideo e disegno dei pilastri; in pietra serena sono anche le pedate ed il corrimano (quest'ultimo con un disegno di memoria buontalentiana) mentre le alzate sono rivestite da lastre di pietre dure (rosse, gialle e verdi). Il salone e le salette laterali sono illuminate da una luce diffusa mentre tutte le vetrine sono illuminate all'interno tramite fibre ottiche."}
{"id": "324131", "revid": "111373", "url": "https://it.wikipedia.org/wiki?curid=324131", "title": "Romont (Friburgo)", "text": "Romont (toponimo francese; in tedesco \"Remund\", desueto) \u00e8 un comune svizzero di 5\u00a0304 abitanti del Canton Friburgo, nel distretto della Gl\u00e2ne del quale \u00e8 il capoluogo; ha lo status di citt\u00e0.\nStoria.\nNel 1868 ha inglobato il comune soppresso di Arruffens e 1981 quello di Les Gl\u00e2nes.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Romont sono:\nInfrastrutture e trasporti.\nRomont \u00e8 servita dall'omonima stazione sulle ferrovie Losanna-Berna e Bulle-Romont.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "324133", "revid": "110157", "url": "https://it.wikipedia.org/wiki?curid=324133", "title": "Scritti sulla letteratura e sull'arte", "text": "Scritti sulla letteratura e sull'arte \u00e8 la pi\u00f9 importante raccolta di saggi letterari di Bertolt Brecht comparsa in Italia. La prima edizione \u00e8 stata curata da Cesare Cases per i Saggi di Einaudi nel 1973. Raccoglie scritti che vanno dal 1920 al 1956.\nDalla \"spavalderia monellesca\" degli scritti giovanili, all'impegno dell'intellettuale tedesco in esilio contro il nazismo, alla polemica con Gy\u00f6rgy Luk\u00e1cs sul realismo, l'antologia permette di ricostruire l'itinerario di un artista \"sui generis\", che non si propone soltanto di descrivere la realt\u00e0, ma si impegna per cambiarla.\nAccade cos\u00ec che in questi saggi sulla letteratura e sull'arte, di 'opere' d'arte e letteratura si parli assai poco. Appare pi\u00f9 spesso l'arte come istituzione che deve, costretta dalla contingenza, fare i conti con ci\u00f2 che \u00e8 fuori di s\u00e9, battendosi per la propria sopravvivenza contro la malafede del capitalismo e successivamente contro la repressione dei totalitarismi. Questa lotta avviene all'interno del \"Mercato\": Brecht, ad esempio, non si fa scrupolo di citare in giudizio una societ\u00e0 cinematografica per l'inadempimento delle clausole di un contratto.\nLo stesso atteggiamento pragmatico emerge in un frammento indirizzato a Thomas Mann: \"... la lotta fra la Sua e la mia generazione... non sar\u00e0 una lotta per le opinioni, ma una lotta per i mezzi di produzione. Un esempio: nella polemica noi dovremo lottare per occupare non il Suo posto nella storia dello spirito tedesco, bens\u00ec il Suo posto in un giornale che ha 200.000 lettori. Le Sue idee sono innocue... la Sua posizione politica (nei confronti della borghesia: una venerazione pervasa di ironia) non d\u00e0 nell'occhio... Di pericoloso in Lei e nei Suoi defunti giganti del pensiero c'\u00e8 una cosa sola: che essi ci fregano quei mezzi di produzione che hanno tanta importanza... \u00c8 insito nella nostra natura che lei combatta signorilmente e io no. Lei dunque non avr\u00e0 nessuna intenzione di ammazzarmi! Io, per\u00f2, l'intenzione di ammazzare Lei ce l'ho.\"\nNel partecipare alla lotta per il possesso dei mezzi di produzione (sul fronte che gli compete: quello degli artisti), Brecht manifesta la sua volont\u00e0 di costituirsi come intellettuale organico al proletariato."}
{"id": "324134", "revid": "30129", "url": "https://it.wikipedia.org/wiki?curid=324134", "title": "Management buy-in", "text": ""}
{"id": "324140", "revid": "111373", "url": "https://it.wikipedia.org/wiki?curid=324140", "title": "Villaz-Saint-Pierre", "text": "Villaz-Saint-Pierre (toponimo francese) \u00e8 un comune svizzero di 1\u00a0330 abitanti del Canton Friburgo, nel distretto della Gl\u00e2ne.\nStoria.\n 1978 ha inglobato il comune soppresso di Fuyens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVillaz-Saint-Pierre \u00e8 servito dall'omonima stazione sulla ferrovia Losanna-Berna.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "324142", "revid": "287204", "url": "https://it.wikipedia.org/wiki?curid=324142", "title": "Almohadi", "text": "Gli Almohadi (in berbero: \u2d49\u2d4e\u2d61\u2d3b\u2d43\u2d43\u2d37\u2d3b\u2d4f, \"Imwe\u1e25\u1e25den\"; , \"gli unitari\", \"gli attestatori dell'unicit\u00e0 di Dio\") furono un movimento religioso e una dinastia berbera di fede musulmana che emerse in opposizione agli Almoravidi, e che govern\u00f2 su una parte del Maghreb e sulla Spagna musulmana dal 1147 al 1269. Fu detta anche dinastia dei Ban\u016b \u02bfAbd al-Mu\u02bemin (), ossia \"Figli di \u02bfAbd al-Mu\u02bemin\", dal nome del primo sultano-califfo.\nIl loro secondo Sultano assunse il titolo di Califfo per motivi eminentemente politici, non ricorrendo giuridicamente tutti i requisiti previsti per una tale carica (limitato riconoscimento -\"bay\u02bfa\"- da parte del restante e maggioritario mondo islamico e non arabicit\u00e0 dei sovrani).\nUn esponente culturale della dinastia almohade fu Averro\u00e8, giudice supremo a Cordova, il cui pensiero fior\u00ec proprio nell'area culturale e in relazione al potere di tale dinastia.\nOrigini.\nMuhammad ibn T\u016bmart, originario della trib\u00f9 berbera dei Ma\u1e63m\u016bda nella regione del Sous (berbero \"Sus\"; arabo \"S\u016bs\"), nell'Anti Atlante, era figlio di un addetto all'accensione delle lampade di una moschea e noto per la sua religiosit\u00e0 e per la sua deformit\u00e0 fisica. Influenzato dallo sciismo, si oppose alla scuola giuridica (madhhab) malikita imposto dalla dinastia regnante, gli Almoravidi. Dopo essere stato cacciato per aver suscitato disordini, si rifugi\u00f2 nell'Alto Atlante, a Tinmal dove organizz\u00f2 una comunit\u00e0 militare e religiosa (il Consiglio dei Dieci e il Consiglio dei Cinquanta) ispirato a un Islam rigido e austero, e nel 1121 si proclam\u00f2 \"Mahdi\" (il \"ben guidato\" che torner\u00e0 alla fine del mondo).\nI conquistatori.\n\u00c8 assai probabile che la sua influenza non sarebbe sopravvissuta alla sua persona se non avesse trovato come luogotenente \u02bfAbd al-Mu\u02bemin, un altro berbero del Maghreb centrale che fu indubbiamente un militare e un politico di prim'ordine. Quando Ibn T\u016bmart mor\u00ec, nel 1128, \u02bfAbd al-Mu\u02bemin tenne segreta per due anni la sua scomparsa, fino a che non si fu affermata la sua personale influenza. Sotto il suo comando furono conquistate, una dopo l'altra, Tlemcen, Fez e infine Marrakech, la cui caduta segn\u00f2 la fine della dinastia almoravide, nel 1147. A poco a poco \u02bfAbd al-Mu\u02bemin estese la sua autorit\u00e0 su un impero che comprendeva l'insieme del Maghreb e il Bil\u0101d al-Andalus (Spagna islamica) occidentale (presa di Cordova nel 1148 e di Granada nel 1154). Si proclam\u00f2 califfo e comandante dei credenti, rinnegando cos\u00ec la sovranit\u00e0 degli Abbasidi, e impose il principio di ereditariet\u00e0 dinastica. Suo figlio, Abu Ya'qub Yusuf I (1163\u20131184), pot\u00e9 cos\u00ec succedergli alla sua morte nel 1163. Quest'ultimo, e suo figlio Abu Ya'qub Yusuf II, \u00abil Reso vittorioso [da Dio]\u00bb (1184\u20131199), terzo sultano, continuarono la sua opera ed estesero la loro autorit\u00e0 a tutta la Spagna islamica, infliggendo nel 1195 una sconfitta ad Alfonso VIII di Castiglia nella battaglia di Alarcos. In Ifriqiya cacciarono le guarnigioni collocate nelle citt\u00e0 costiere dai re normanni di Sicilia, riuscendo a conquistare tra il 1158 e il 1160 le citt\u00e0 di Annaba, Mahdia, Gab\u00e8s e Tripoli, ponendo cos\u00ec fine al Regno normanno d'Africa.\nCultura.\nSotto gli Almohadi, le universit\u00e0 riuscirono a mantenere la tradizione di studio del pensiero della Grecia e di Roma antica avviato al tempo degli Almoravidi. Numerosi grandi filosofi ebrei e musulmani riuscirono a vivere e insegnare al tempo di questa dinastia: i pi\u00f9 famosi sono Averro\u00e8 e Mos\u00e8 Maimonide, il quale dovette per\u00f2 fuggire prima da al-Andalus e poi dal Marocco, incalzato dalle violenze anti-ebraiche e anti-cristiane degli Almohadi.\nNelle arti eccelsero, ricorrendo al genio delle loro maestranze per lo pi\u00f9 andaluse. I luoghi principali di realizzazione e diffusione artistica furono Fez, Marrakesh, Rabat e Siviglia.\nL'architettura fu l'opera dell'ingegno maggiormente sviluppata, visto che le altre arti erano un po' penalizzate dalla restrittiva interpretazione coranica sunnita, che tende a osteggiare (pur con varie eccezioni) le raffigurazioni umane. L'architettura non brill\u00f2 per originalit\u00e0, ma gli Almohadi effettuarono una riduzione nelle decorazioni, introducendo la novit\u00e0 dei trafori di forma geometrica.\nCol trascorrere dei decenni, gli edifici assunsero forme e strutture sempre pi\u00f9 orientaleggianti: moschee con pianta rettangolare, ripartite in navate grazie all'ausilio di pilastri;\ngrande uso di archi a forma di ferro di cavallo.\nIl materiale principale usato nelle costruzioni \u00e8 stato il cotto, oltre alla malta a freddo.\nTra le influenze straniere, si notano le cupole di origine egiziana e, nel settore civile, gli archi trionfali. Notevolmente diffuse furono le costruzioni di fortificazioni con torri.\nSotto gli Almohadi l'architettura produsse numerosi capolavori: il minareto della moschea di Siviglia, costruito nel 1171, di cui \u00e8 conservata perfettamente la torre chiamata Giralda, la casba di Marrakesh, la moschea \"Kutubiyya\" (\"dei librai\"), con il minareto a pianta quadrata e 17 navate della \"mu\u1e63all\u0101\", e la moschea Hassan a Rabat.\nDeclino.\nIl principio di ereditariet\u00e0 dinastica non piacque ai capotrib\u00f9 berberi, gli \"shaykh\".\nGli Stati cristiani di Spagna (Castiglia, Le\u00f3n, Aragona e Navarra) e del Portogallo si organizzarono per la Reconquista, in particolare mettendo a tacere le loro dispute, e inflissero a Muhammad al-Nasir il disastro della battaglia di Las Navas de Tolosa (16 luglio 1212).\nLa dinastia inizi\u00f2 definitivamente a declinare dopo la morte del giovane califfo Yusuf al-Mustansir. I burocrati di palazzo di Marrakesh nominarono califfo l'anziano Abd al-Wahid I che tent\u00f2 di ristabilire l'ordine nell'impero almohade, e, per questo motivo si alien\u00f2 il sostegno degli altri governanti almohadi, che nominarono califfo Abd Allah al-'Adil, uno dei pi\u00f9 disastrosi califfi della dinastia, il cui colpo di Stato divise gli Almohadi per la prima volta e mise in moto una serie di altre guerre intestine che portarono prima alla perdita di al-Andalus per mano dei Nasridi, che crearono il Sultanato di Granada, e successivamente il crollo dello stesso Stato almohade.\nCon il declino dell'impero almohade presero il sopravvento delle dinastie locali, come gli Hafsidi in Ifriqiya (comprendente all'incirca l'attuale Tunisia) nel 1229, gli Abdalwadidi nel al-Maghreb al-Awsa\u1e6d (Maghreb centrale, met\u00e0 dell'attuale Algeria) nel 1239 o ancora i Merinidi che si impadronirono dal 1244 in poi di gran parte del Maghreb al-Aqsa (Marocco). In al-Andalus (Spagna islamica), i Nasridi diedero vita a un regno indipendente, il Sultanato di Granada, che sopravvisse fino al 1492. Allo stesso tempo, la Reconquista progred\u00ec a grandi passi. Cordova, la citt\u00e0 simbolo dell'Islam spagnolo, cadde nel 1236, Valencia nel 1238, Siviglia nel 1248. La dinastia almohade termin\u00f2 con Abu l-'Ala al-Wathiq bi-llah Idris, dopo la presa di Marrakech nel 1269 a opera del sultano merinide Abu Yusuf Ya'qub ibn 'Abd al-Haqq."}
{"id": "324144", "revid": "111325", "url": "https://it.wikipedia.org/wiki?curid=324144", "title": "Buyout", "text": "Un buyout \u00e8 un'operazione di investimento per cui un'azienda \u00e8 acquisita in gran parte da un gruppo di manager (definito generalmente management team) che diventano manager/imprenditori, anche se in realt\u00e0 possono esserci altri acquirenti.\nIl management team acquirente viene generalmente affiancato da un financial sponsor, tradizionalmente un fondo di private equity, che fornisce gran parte delle risorse finanziarie per l'operazione. Se l'operazione avviene attraverso denaro preso in larga misura a debito (e.g. con prestiti in banca o obbligazioni societarie), si parla di leveraged buyout (LBO).\nLe operazioni di buyout si classificano in funzione della provenienza del management team o di chi \u00e8/sono i compratori:"}
{"id": "324145", "revid": "120907166", "url": "https://it.wikipedia.org/wiki?curid=324145", "title": "Gli uomini della prateria", "text": "Gli uomini della prateria (\"Rawhide\") \u00e8 una serie televisiva statunitense di genere western andata in onda tra il 1959 e il 1966 sul canale CBS.\nLa serie narra la storia di un lungo viaggio di trasporto di una mandria e prende il nome da Rawhide, il soprannome di Rowdy Yates personaggio (protagonista della serie) interpretato e portato al successo da un giovane Clint Eastwood.\nTrama.\nAnni 1860, Stati Uniti. Alcuni coloni e allevatori trasportano una mandria composta da circa 3.000 capi di bestiame da San Antonio, in Texas, facendosi strada lungo il sentiero di Sedalia (Missouri). I due capocarovana sono l'esperto mandriano ed esploratore Gil Favor e il giovane e impetuoso Rowdy Yates i quali devono affrontare i numerosi problemi e le continue disavventure che capitano al gruppo lungo il percorso, tra cui assalti di animali feroci, banditi, rapinatori di bestiami, fuorilegge in fuga, e cos\u00ec via.\nProduzione.\nIl tema musicale della serie, scritto da Ned Washington e messo in musica da Dimitri Tiomkin, fu inserito nel film \"The Blues Brothers - I fratelli Blues\", nel quale viene cantato dai fratelli Jake (John Belushi) ed Elwood (Dan Aykroyd) insieme alla loro band nella scena ambientata al locale \"Bob's Country Bunker,\" e inserito nella . Lanciato da Frankie Laine, \u00e8 stato suonato in concerto anche dal gruppo italiano dei Litfiba che lo hanno registrato per il disco live \"Pirata\". Da notare anche una versione del gruppo Hardcore punk Dead Kennedys presente nell'album \"In God We Trust, Inc.\"."}
{"id": "324146", "revid": "767487", "url": "https://it.wikipedia.org/wiki?curid=324146", "title": "Ch\u00e2tonnaye", "text": "Ch\u00e2tonnaye (toponimo francese) \u00e8 un comune svizzero di 825 abitanti del Canton Friburgo, nel distretto della Gl\u00e2ne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "324150", "revid": "80598", "url": "https://it.wikipedia.org/wiki?curid=324150", "title": "Etichetta discografica", "text": "Letichetta discografica \u00e8 un marchio commerciale creato dalle case discografiche; il nome deriva dall'etichetta stampata che veniva posta al centro dei dischi in vinile.\nLa propriet\u00e0 delle etichette discografiche.\nA partire dal primo decennio del ventunesimo secolo, le societ\u00e0 che operano a livello di produzione e distribuzione nel campo musicale si possono dividere sostanzialmente in tre categorie:\nIl consolidamento dell'industria musicale avvenuta negli anni settanta e ottanta port\u00f2 poche compagnie multinazionali ad avere il controllo della maggior parte delle pi\u00f9 grandi etichette discografiche. Le etichette principali furono in seguito acquistate da grandi multinazionali, attualmente tre, che fanno oggi parte della RIAA e che detengono la maggior parte dell'industria musicale.\nIl lavoro delle major.\nLe etichette discografiche investono parte del loro denaro e della loro attivit\u00e0 nella ricerca di nuovi talenti e nello sviluppo degli artisti gi\u00e0 sotto contratto. L'associazione del marchio all'artista (e viceversa in caso di artisti affermati) aiuta a rafforzare l'immagine sia della etichetta discografica sia dello stesso artista.\nBench\u00e9 ambo le parti abbiano bisogno l'una dell'altra, i rapporti tra le etichette discografiche e gli artisti sono spesso controversi, come avviene in ogni settore quando i rapporti fra le parti divengono paritari. Molti artisti hanno subito modificazioni o censure ai propri album da parte dell'etichetta prima della pubblicazione (canzoni modificate nei testi o nella lunghezza, copertine cambiate o progettate in contrasto col volere dell'artista, e cos\u00ec via). Le etichette discografiche operano queste scelte e modifiche con l'ovvio intento di ottenere maggior successo di vendita, e grazie ad ampi studi di mercato. Sovente le decisioni delle etichette discografiche corrispondono ad un reale successo da un punto di vista commerciale, ma questo pu\u00f2 creare un senso di frustrazione nell'artista che percepisce il lavoro pubblicato come non proprio.\nNei primi anni della nascita dell'industria musicale, le etichette discografiche rappresentavano l'unica via di successo per un artista. Il principale obiettivo di ogni nuovo artista o gruppo era perci\u00f2 quello di firmare un contratto con una casa discografica il prima possibile. Negli anni quaranta, cinquanta e sessanta, molti artisti erano talmente ossessionati dal firmare a tutti i costi un contratto con una casa discografica, da arrivare al punto di firmare un pessimo contratto, che talvolta non garantiva loro neanche i diritti sulla musica prodotta. In alcuni casi vennero assunti degli avvocati per controllare i contratti prima della firma (cosa normale in tempi moderni). Anche l'industria cinematografica ha talvolta raccontato queste vicende.\nLa nascita delle etichette indipendenti.\nNella scena punk, l'etica DIY (Do it yourself) incoraggia le band alla autoproduzione ed all'auto-distribuzione dei propri dischi. Questo metodo \u00e8 in voga dai primi anni ottanta, e rappresenta un tentativo di rimanere fedeli agli ideali punk del Do it yourself (\"fai da te\"). Alcune etichette esprimono come vanto la reputazione di non aver mai stretto accord\u00ec n\u00e9 aver mai cooperato con alcuna \"major\", tra le pi\u00f9 significative la Crass Records.\nVerso la fine degli anni novanta, grazie all'utilizzo di studi di registrazione privati, di masterizzatori CD, e alla diffusione di Internet e ad una generale diminuzione delle spese di produzione le etichette indipendenti iniziarono ad assumere un ruolo di mercato maggiormente rilevante. Le etichette indipendenti possono permettersi per\u00f2 una diffusione radiofonica e televisiva decisamente inferiore e hanno minori vendite rispetto agli artisti sotto contratto con una \"major\". Alcune sono fondate dell'artista stesso, cosa che gli permette di produrre la propria musica senza pi\u00f9 pressione da parte dell'industria musicale. Una di queste, la Jalisse Produzioni ed Edizioni Musicali (diventata poi Tregatti P ed Ed. Mus.), vinse il Festival di Sanremo nel 1997, con l'omonimo duo.\nOccasionalmente anche alcuni artisti gi\u00e0 affermati, dopo aver terminato il contratto con una \"major\", firmano per un'etichetta indipendente. Questo permette agli artisti di sfruttare la propria notoriet\u00e0 gi\u00e0 acquisita per disporre di una maggiore libert\u00e0 nella produzione dei propri album. Artisti come Dolly Parton, Aimee Mann, Prince, Elio e le Storie Tese e molti altri hanno optato per questa via.\nTra le etichette indipendenti la Righteous Babe Records, di propriet\u00e0 della cantante folk Ani DiFranco, viene spesso citata come esempio (alla stregua della italiana Soleluna di propriet\u00e0 del cantautore Lorenzo Cherubini). La cantante rifiut\u00f2 molti contratti da parte di \"major\" per realizzare la propria etichetta con sede a New York. La costante realizzazione di tour si pu\u00f2 considerare un grande successo per un'artista che non \u00e8 sovvenzionata da una \"major\".\nLe etichette indipendenti, non avendo una propria struttura commerciale, stipulano contratti di distribuzione con le \"major\" o con etichette specializzate in distribuzione, che permette loro di avere i loro lavori disponibili nei negozi di dischi. Molte etichette, nate indipendenti sono state via via acquistate dalle major, mentre altre pur rimanendo autonome vengono affiancate dalle major nel lavoro di produzione.\nLa nascita delle etichette online.\nVerso l'inizio degli anni 90 si cominci\u00f2 a percepire quello che sarebbe stato il cambiamento del nuovo secolo. La nascita delle etichette discografiche online.\nSecondo alcune analisi di mercato condotte nel 2009 negli Stati Uniti, il 75% dell'industria musicale trae ormai quasi esclusivamente profitto dalla vendita sul web dei propri prodotti o tramite esclusiva licenza dei prodotti di altri artisti.\nIl boom dei download a pagamento \u00e8 stato rafforzato dalle connessioni internet sempre pi\u00f9 veloci e dai costi frazionati dei dischi stessi. Infatti se negli anni passati per poter comprare la canzone preferita si doveva acquistare l'intero album, oggi ogni singola traccia viene venduta separatamente.\nQuesto vantaggio per l'utente finale ha da una parte fatto impennare le vendite dei singoli pi\u00f9 pubblicizzati mentre dall'altra ha clamorosamente fatto crollare le vendite dei brani minori.\nIn questo nuovo mondo di negozi virtuali e di portali di \"file sharing\" \u00e8 inoltre paradossalmente aumentato il numero dei produttori discografici di tutto il globo.\nSe negli anni passati per aprire fisicamente una propria etichetta discografica servivano centinaia di milioni di lire, ad oggi i costi si sono drasticamente ridotti ed aprire un proprio spazio che possa gi\u00e0 dall'inizio operare nel settore (compreso ufficio comunicazione e marketing), costa poco pi\u00f9 di 50\u00a0000 euro.\nNon a caso il business degli spazi online a pagamento risulta essere aumentato dell'800% soltanto negli ultimi 18 mesi ed alcune aziende discografiche, sono arrivate a dare in concessione ad altre aziende neofite o singoli specialisti del settore le loro sotto etichette per svariate migliaia di euro se non addirittura per centinaia.\nQuesta tendenza che ha trovato terreno fertile soprattutto negli Stati Uniti, Giappone e nord Europa ha generato nuove Indipendenti che annualmente muovono un capitale di oltre un miliardo di euro ed in continua crescita. Solo nel 2013, il capitale mosso dalle etichette online \u00e8 di circa 5 miliardi di dollari di cui circa 2,3 miliardi solo nella musica elettronica (dato certificato da Recording Industry Association of America).\nStesso discorso dicasi per le Major le quali intuendo prima di chiunque altro l'imminente crisi del supporto analogico e ottico/digitale hanno investito enormi cifre e aperto un mercato ormai solo virtuale in cui la distribuzione fisica risulta essere scomparsa se non per dischi di artisti riconosciuti a livello planetario.\nFunzionamento delle Etichette Discografiche Online. Profitti del Portale, profitti per l'utente..\nLa distribuzione attraverso le Etichette Discografiche Online e quindi la relativa vendita dei brani in esse contenute, \u00e8 stata una vera e propria rivoluzione in campo discografico rispetto al metodo classico di stampa ormai quasi del tutto obsoleto. Da un lato abbiamo una riduzione complessiva dei costi (stampa fisica e distribuzione nei negozi del prodotto) e dall'altro, attraverso il metodo del caricamento dei brani sul server, un maggior introito per gli artisti e per le etichette discografiche che si trovano cos\u00ec sgravate di costi decisamente molto elevati sia di produzione che di capillarizzazione del prodotto.\nIl funzionamento risulta essere molto semplice ed intuitivo anche grazie alle costanti migliorie che ogni singolo portale ha dedicato alla propria piattaforma. Il singolo utente provvisto di Username e Password (avuti dopo aver stipulato un accordo con il portale stesso o con una societ\u00e0 terza) ha, dopo il corretto Login, accesso alla propria pagina di caricamento. A questo punto l'utente dovr\u00e0 solo caricare i files musicali in mp3 e la relativa copertina ed il gioco \u00e8 fatto. Basta solo attendere che il portale metta in vendita i suddetti files (la data di uscita sar\u00e0 sempre scelta dall'utente) ed aspettare il report dei pagamenti che solitamente i portali stessi inviano ai propri utenti dopo 3 mesi o dopo sei mesi dal caricamento dei brani musicali sopra citati. Fondamentalmente non esiste limite al numero di caricamenti giornalieri che ogni utente pu\u00f2 fare. Pi\u00f9 aumenta il numero di brani caricati pi\u00f9 aumentano le possibilit\u00e0 di profitto. Solitamente un brano viene venduto a 99 centesimi di euro che saranno suddivisi in percentuali differenti fra il portale (che di solito trattiene il 30% del valore di ogni singola traccia) e l'utente al quale andr\u00e0 il rimanente 70%.Secondo un dato dell'American Recording Industry risalente al 2013, ogni brano medio (e con medio si intendono artisti pressoch\u00e9 sconosciuti) viene downloadato a pagamento circa 100 volte per un profitto pari a 99 euro da cui bisogna escludere la percentuale del portale ed ovviamente le eventuali tasse. Fra queste non dobbiamo dimenticare la tassa relativa alla Societ\u00e0 Editori e Compositori che dovr\u00e0 essere decurtata dal profitto dell'utente (e non da quello del portale) in base alle norme vigenti in ciascun paese in cui sono presenti una o pi\u00f9 societ\u00e0 di tutela musicale del diritto d'autore.\nUn'etichetta discografica online mette in commercio mediamente fra le 30 e le 70 uscite settimanali. Il che equivale a un'ulteriore media di 200 uscite mensili cio\u00e8 circa 2400 uscite annue. Considerando il fatto che ogni traccia viene a sua volta venduta 100 volte a circa un euro (escludendo ovviamente le Hit discografiche che possono raggiungere anche milioni di download a pagamento) il profitto che si genera \u00e8 di oltre 200\u00a0000 euro lordi annui ai quali, come detto prima, andranno tolte le percentuali del portale. Fra le maggiori etichette discografiche online non si pu\u00f2 non citare l'Olandese Spinnin Records. Partita come semplice etichetta indipendente, gestita al tempo da due ragazzi poco pi\u00f9 che trentenni, \u00e8 diventata nel giro di quindici anni un colosso mondiale che solo nel 2014 ha venduto online circa 60 milioni di brani e gestisce il pi\u00f9 grande roster di artisti di musica elettronica mondiale, secondo solo a quello di Ultra Records, altro colosso di musica elettronica con sede negli Stati Uniti.\nProprio per questo motivo le etichette discografiche online sono state equiparate dalla famosa rivista Billboard a dei veri e propri negozi, i cui costi di manutenzione sono pari a zero (escludendo i costi iniziali di eventuale acquisto dello spazio e relativo avvio) ed in cui l'ipotetico profitto non ha limiti qualora si propongano prodotti all'altezza del mercato discografico corrente.\nFino al 2012 aprire un'etichetta discografica online era pressoch\u00e9 impossibile a causa delle numerose restrizioni dei portali, i quali davano in gestione i propri spazi soltanto a produttori la cui notoriet\u00e0 fosse comprovata da almeno cinque uscite in vinile su altrettante etichette discografiche riconosciute. Dopo il boom di iTunes, le cose risultano essere leggermente cambiate, \u00e8 un po' meno complicato avere in gestione degli spazi su alcuni portali per vendere la propria musica con esclusione della famigerata piattaforma di musica elettronica Beatport.com la quale ancora oggi non concede spazi per la vendita online a produttori o etichette discografiche poco conosciuti.\nFra i maggiori portali mondiali di musica ricordiamo l'altrettanto famigerato ITunes che nel 2013 ha dichiarato di aver venduto oltre 25 miliardi di brani tramite il download a pagamento.\nPer la musica elettronica ricordiamo invece i portali Beatport gi\u00e0 sopra citato e Juno Download che ad oggi si dividono il mercato internazionale esclusivamente della musica elettronica nelle seguenti percentuali (60% Beatprt 30% Juno Download 10% tutti gli altri).\nA differenza di molte Societ\u00e0 di Autori ed Editori che spesso incorrono in cause anche milionarie con i propri iscritti per il mancato pagamento delle percentuali stabilite, ad oggi non esiste nessuna causa intentata contro nessun portale online per la spettanza delle royalt\u00e8es musicali che vengono puntualmente aggiornate e che nello specifico indicano anche il luogo di provenienza di ogni singolo download.\nIn ultima analisi alcuni portali hanno da poco cominciato a pagare addirittura lo streaming delle tracce (sebbene si parli di pochi centesimi di euro). Fra tutti ricordiamo Spotify il quale ha raggiunto in meno di due anni circa 150 miliardi di play sul proprio portale.\nLista di etichette discografiche.\nLe \"major\".\nNegli anni 1990, si contavano ancora 6 \"major labels\":\nNel 1999, a seguito della fusione di PolyGram in UMG, esse sono diventate 5.\nPoi, nel 2004, a seguito della fusione di Bertelsmann Music Group in Sony Music, le \"majors\" sono diventate 4.\nSecondo il rapporto IFPI del 2005 le case discografiche principali hanno una quota mercato, a livello mondiale, pari al 71,7%.\nInfine, dal novembre 2011, le \"majors\" sono diventate 3 \u2013 \"Big Three\" \u2013 a seguito dell'assorbimento di EMI (divisa in due) da parte di Sony Music (EMI Music Publishing) e UMG (EMI Record Labels); alcune etichette della EMI sono poi state cedute da UMG nel 2013 alla WMG (Parlophone, Virgin Classics, ecc.).\nLe \"indipendenti\".\nLe etichette indipendenti, slegate alle multinazionali (anche se talvolta legate ad esse da accordi di distribuzione fisica, non digitale) detengono a livello mondiale una quota mercato del 68,3% e sono moltissime. In Italia, sommando tutte le iscritte alle 3 maggiori associazioni di categoria (AFI, PMI, Audiocoop), troviamo oltre 200 etichette indipendenti."}
{"id": "324155", "revid": "109300697", "url": "https://it.wikipedia.org/wiki?curid=324155", "title": "S\u00e9deilles", "text": "S\u00e9deilles (toponimo francese) \u00e8 una frazione di 143 abitanti del comune svizzero di Villarzel, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 2,47\u00a0km\u00b2, nel 2006 \u00e8 stato accorpato al comune di Villarzel assieme all'altro comune soppresso di Rossens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "324157", "revid": "104265", "url": "https://it.wikipedia.org/wiki?curid=324157", "title": "Friedrich Bergius", "text": "Affront\u00f2 con successo le ricerche sull'idrogenazione del carbone per la produzione di benzine sintetiche prima su piccola scala in una raffineria petrolifera a Essen e successivamente, con il gruppo industriale IG Farben, su scala industriale in un impianto di sintesi della benzina a Leuna negli anni trenta.\nCarriera accademica.\nPrima di studiare chimica, Bergius fu mandato a lavorare per 6 mesi presso le acciaierie di Friedrich Wilhelms a M\u00fclheim. I suoi studi iniziarono all'Universit\u00e0 di Breslavia nel 1903 e terminarono con un dottorato in chimica all'Universit\u00e0 di Lipsia nel 1907, dopo soli 4 anni. Nel 1909 Bergius lavor\u00f2 per un semestre con Fritz Haber e Carl Bosch all'Universit\u00e0 di Karlsruhe nello sviluppo del processo Haber-Bosch. Nello stesso anno venne invitato a lavorare all'Leibniz Universit\u00e4t Hannover con il professor Max Bodenstein.\nStudi.\nCarburante sintetico dal carbone.\nDurante la sua abilitazione svilupp\u00f2 tecniche per la chimica ad alta pressione e ad alta temperatura dei substrati contenenti carbonio, che gli valsero un brevetto su tale reazione nel 1913. In questo processo gli idrocarburi liquidi usati come combustibile sintetico sono prodotti dall'idrogenazione della lignite. Tale metodo venne sviluppato ben prima del noto processo Fischer-Tropsch. Theodor Goldschmidt lo invit\u00f2 a costruire un impianto industriale nella sua fabbrica nel 1914. La produzione inizi\u00f2 solo nel 1919, dopo la fine della prima guerra mondiale, quando il fabbisogno di carburante era gi\u00e0 in calo. I problemi tecnici, l'inflazione e le continue critiche di Franz Joseph Emil Fischer, che cambiarono in supporto dopo una dimostrazione personale del processo, rallentarono i progressi e Bergius vendette il suo brevetto alla BASF, dove lavor\u00f2 Bosch. Prima della seconda guerra mondiale furono costruiti diversi impianti con una capacit\u00e0 annua di 4 milioni di tonnellate di combustibile sintetico.\nZucchero dal legno.\nDopo il trasferimento a Heidelberg, Bergius si dedic\u00f2 all'idrolisi del legno per produrre zucchero ad uso industriale, studiando come migliorare il processo e pianificare una produzione su scala industriale. I costi elevati e i problemi tecnici lo portarono quasi al fallimento, tanto che, nel 1931, un ufficiale giudiziario segu\u00ec Bergius a Stoccolma per confiscare il premio in denaro del suo Nobel per la chimica.\nIl movimento autarchico precedente alla seconda guerra mondiale potenzi\u00f2 il processo e vennero costruiti diversi impianti. Bergius si trasfer\u00ec a Berlino, dove fu coinvolto solo marginalmente nello sviluppo. Mentre si trovava a Bad Gastein, in Austria, il suo laboratorio e la sua casa furono distrutti da un'incursione aerea.\nImpegno internazionale.\nDopo la guerra la sua cittadinanza fu messa in discussione a causa della sua collaborazione con IG Farben, rendendo cos\u00ec necessaria la sua partenza dalla Germania per lavorare come consigliere in Italia, Turchia, Svizzera e Spagna. Emigr\u00f2 infine in Argentina, dove lavor\u00f2 come consigliere del Ministero dell'Industria. Mor\u00ec a Buenos Aires il 30 marzo 1949.\n\u00c8 sepolto nel Cementerio Alem\u00e1n, vicino al cimitero di La Chacarita."}
{"id": "324158", "revid": "287204", "url": "https://it.wikipedia.org/wiki?curid=324158", "title": "Karl Alexander M\u00fcller", "text": "Laureatosi nel 1958 all'Istituto Federale Svizzero di Tecnologia, M\u00fcller \u00e8 lo scopritore, assieme a Johannes Georg Bednorz, dei primi materiali superconduttori ad alta temperatura. Una fase di La-Sr-Cu-O da loro studiata rivel\u00f2 possedere una temperatura critica formula_1 di circa 35 K (-238\u00a0\u00b0C). Sino a quel momento la temperatura critica pi\u00f9 alta che si era riusciti ad ottenere era di 23 K.\nPer tale scoperta, avvenuta nel 1986 all'IBM di Zurigo, M\u00fcller \u00e8 stato insignito, assieme al collega, del Premio Nobel per la Fisica nel 1987.\nRiconoscimenti.\nNel corso della sua carriera, M\u00fcller ha vinto numerosi premi, tra cui:"}
{"id": "324159", "revid": "1610933", "url": "https://it.wikipedia.org/wiki?curid=324159", "title": "Ciuffolotto", "text": ""}
{"id": "324160", "revid": "1610933", "url": "https://it.wikipedia.org/wiki?curid=324160", "title": "Sterpazzola", "text": ""}
{"id": "324164", "revid": "29727", "url": "https://it.wikipedia.org/wiki?curid=324164", "title": "Sylvia comunis", "text": ""}
{"id": "324167", "revid": "599013", "url": "https://it.wikipedia.org/wiki?curid=324167", "title": "Chf", "text": ""}
{"id": "324170", "revid": "17325856", "url": "https://it.wikipedia.org/wiki?curid=324170", "title": "Resident Evil 0", "text": ""}
{"id": "324173", "revid": "767487", "url": "https://it.wikipedia.org/wiki?curid=324173", "title": "Riccardo III - Un uomo, un re", "text": "Riccardo III - Un uomo, un re (\"Looking for Richard\") \u00e8 un film-documentario del 1996, scritto, diretto, prodotto ed interpretato da Al Pacino.\n\u00c8 un diario reportage sul lavoro che sta dietro alla realizzazione di un adattamento del \"Riccardo III\" di Shakespeare. Documentario sul mestiere d'attore, ha interventi di personaggi del calibro di Peter Brook, di attori consumati come Sir John Gielgud, Vanessa Redgrave e Kenneth Branagh, ma in cui trovano spazio interviste fatte da Al Pacino per strada come intere scene del \"Riccardo III\" girate in costume.\nIl film \u00e8 stato presentato nella sezione Un Certain Regard al 49\u00ba Festival di Cannes.\nTrama.\nIl film \u00e8 girato in parte in costume e in parte in abiti moderni. Pacino recita sia nel ruolo di se stesso, attore e regista di un film tratto dal \"Riccardo III\" di Shakespeare, sia nel ruolo dello stesso protagonista del dramma shakespeariano. Il film conduce lo spettatore attraverso la trama del dramma e ne spiega il contesto storico. Pacino e altri attori, fra cui Penelope Allen and Harris Yulin, recitano varie scene del dramma.\nGli attori commentano i propri ruoli; in alcune scene li vediamo studiare assieme il copione. Nel film appaiono altri attori celebri per le loro interpretazioni shakespeariane: Vanessa Redgrave, Kenneth Branagh, John Gielgud, Derek Jacobi, James Earl Jones, Kevin Kline. Appaiono anche alcune interviste a studiosi di Shakespeare e a gente comune, intervistata per strada."}
{"id": "324176", "revid": "339392", "url": "https://it.wikipedia.org/wiki?curid=324176", "title": "Riccardo III, un uomo, un re", "text": ""}
{"id": "324177", "revid": "339392", "url": "https://it.wikipedia.org/wiki?curid=324177", "title": "Looking for Richard", "text": ""}
{"id": "324180", "revid": "125896668", "url": "https://it.wikipedia.org/wiki?curid=324180", "title": "Acaia (unit\u00e0 periferica)", "text": "L'unit\u00e0 periferica dellAcaia () \u00e8 una delle tre unit\u00e0 periferiche in cui \u00e8 divisa la periferia della Grecia Occidentale. Il capoluogo \u00e8 la citt\u00e0 di Patrasso.\nConfina ad est con la Corinzia, a sud con l'Arcadia e ad ovest con l'Elide. A nord \u00e8 bagnata dalle acque del golfo di Corinto. Il suo capoluogo \u00e8 Patrasso.\nNome.\nQuesta regione greca del Peloponneso era ritenuta nell'antichit\u00e0 il luogo d'origine degli Achei.\nStoria.\nLa regione ha fatto parte del Principato di Acaia dal periodo della fine della II Crociata fino all'occupazione della Grecia da parte dell'Impero Ottomano.\nIn tempi antichi questa regione era abitata dal popolo Acheo, che fu tra i primi colonizzare stabilmente la Magna Grecia, con la fondazione di Kroton (Crotone) e di Sibari.\nPrefettura.\nL'Acaia era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Acaia era suddivisa in 21 comuni e 2 comunit\u00e0:"}
{"id": "324188", "revid": "125850799", "url": "https://it.wikipedia.org/wiki?curid=324188", "title": "Sergej Aleksandrovi\u010d Esenin", "text": "Biografia.\nNato nel paese di Konstantinovo, nella regione di Rjazan', in Russia, da una famiglia contadina, Sergej Esenin fu mandato a vivere dai suoi nonni. Cominci\u00f2 a scrivere poesie all'et\u00e0 di nove anni. Prodigio letterario, nel 1912 si trasfer\u00ec a Mosca dove si guadagn\u00f2 da vivere lavorando come correttore di bozze in una societ\u00e0 editoriale.\nL'anno seguente si iscrisse all'Universit\u00e0 statale di Mosca come studente esterno e studi\u00f2 l\u00ec per un anno e mezzo. Le sue prime poesie furono ispirate dal folklore russo.\nNel 1915, si trasfer\u00ec a San Pietroburgo, dove conobbe i compagni poeti Aleksandr Blok, Sergej Gorodeckij, Nikolaj Kljuev e Andrej Belyj.\nFu a San Pietroburgo che divenne famoso nei circoli di letteratura. Aleksandr Blok fu soprattutto utile a promuovere le fasi iniziali della carriera di Esenin come poeta. Esenin disse che Belyj gli diede il significato della forma, mentre Blok e Kljuev gli insegnarono il lirismo.\nDotato di una personalit\u00e0 romantica, s'innamorava frequentemente, ebbe tre mogli e molte amanti.\nNel 1916 Sergej Esenin pubblic\u00f2 il suo primo libro di poesie, intitolato \"Radunica.\" Attraverso le sue collezioni di poesia pungente sull'amore e la vita semplice, divenne uno dei poeti pi\u00f9 popolari del momento.\nNel 1913 ebbe la sua prima relazione seria con una collega di lavoro della casa editrice chiamata Anna Izrjadnova, dalla quale ebbe un figlio, Jurij, che sarebbe stato arrestato durante le grandi purghe staliniste, e sarebbe morto in un gulag nel 1937.\nNel 1916-1917, Sergej Esenin fu arruolato per il servizio militare, ma poco dopo la rivoluzione d'ottobre del 1917, la Russia usc\u00ec dalla prima guerra mondiale. Credendo che la rivoluzione avrebbe comportato una vita migliore, la sostenne, ma subito si disilluse e talvolta critic\u00f2 persino il governo bolscevico in poesie come \"L'ottobre severo mi ha ingannato\".\nNell'agosto 1917 Esenin spos\u00f2 la sua prima moglie, l'attrice Zinaida Rajch (pi\u00f9 tardi moglie di Vsevolod Meyerhold). Da lei ebbe una figlia, Tatjana, ed un figlio, Konstantin. Konstantin sarebbe poi diventato un famoso statistico di calcio. Tatjana invece sarebbe diventata un'importante giornalista e scrittrice.\nNel settembre del 1918 fond\u00f2 una propria casa editrice chiamata \"Trudovaja Artel' Chudo\u017enikov Slova\" (\u0422\u0440\u0443\u0434\u043e\u0432\u0430\u044f \u0410\u0440\u0442\u0435\u043b\u044c \u0425\u0443\u0434\u043e\u0436\u043d\u0438\u043a\u043e\u0432 \u0421\u043b\u043e\u0432\u0430, \"Compagnia lavorativa moscovita degli artisti della parola\").\nIl marito di Isadora.\nNell'autunno del 1921, mentre visitava lo studio del pittore Aleksej Jakovlev, conobbe la celebre ballerina statunitense Isadora Duncan, che aveva 18 anni pi\u00f9 di lui. Si sposarono il 2 maggio 1922, nonostante il fatto che la Duncan conoscesse solo una dozzina di parole in russo, mentre Esenin non parlava nessuna lingua straniera. Negli scritti del poeta si rintraccia l'espressione di una vera passione nei confronti della nota danzatrice; nonostante questo non \u00e8 da escludere che potesse trattarsi di un evento finalizzato ad accrescere la notoriet\u00e0 di entrambi.\nEsenin accompagn\u00f2 la sua moglie-celebrit\u00e0 in un viaggio in Europa e negli Stati Uniti, ma l'esperienza si rivel\u00f2 eccessiva per lui; la nostalgia e la solitudine contribuirono ad aumentare la dipendenza dall'alcol, che sfugg\u00ec al suo controllo. Spesso ubriaco, le sue crisi di rabbia gli fecero distruggere camere d'hotel o creare scompiglio in ristoranti.\nQuesto comportamento non era in s\u00e9 affatto negativo per la Duncan che, ora cittadina sovietica, ballava ammantata di droppi rossi ed esibiva il bellissimo ed esotico marito contadino sovietico, per di pi\u00f9 anche poeta, alla stampa mondiale, attirando cos\u00ec su di s\u00e9 l'attenzione di tutti in un momento in cui la sua fama aveva iniziato ormai a declinare.\nTuttavia Esenin, isolato dalla barriera della lingua, si trovava tagliato fuori dal proprio ambiente, riducendosi, lui poeta celeberrimo in patria, a fare l'accompagnatore di una celebrit\u00e0 straniera, il \"marito di Isadora Duncan\". Lo stress che questa situazione inflisse alla personalit\u00e0 gi\u00e0 disturbata del poeta lo condusse a una vera e propria malattia.\nIl ritorno in patria.\nIl matrimonio con la Duncan ovviamente dur\u00f2 poco tempo, e nel maggio del 1923 Esenin era di ritorno a Mosca.\nL\u00ec ebbe subito una stretta relazione con l'attrice Augusta Mikla\u0161evskaja, \nUn'altra donna importante nella vita del poeta fu Galina Benislavskaja, donna che non am\u00f2 mai ma che a lui fu incondizionatamente devota. Per diverso tempo Esenin si stabil\u00ec nella sua abitazione insieme alle sue sorelle, le quali vi restarono anche nei periodi in cui Esenin rompeva con la Benislavskaja. A seguito del matrimonio con la Tolstaja i due smisero di avere contatti. Lei si suicid\u00f2 sulla tomba del poeta un anno dopo la sua morte, con un colpo di pistola al cuore.\nIl comportamento di Esenin divenne progressivamente sempre pi\u00f9 avventato e quello stesso anno ebbe un figlio, Aleksandr, dalla poetessa Nade\u017eda Vol'pin. Sergej Esenin non conobbe mai questo suo figlio; Aleksandr Esenin-Vol'pin sarebbe poi diventato un importante poeta e attivista nel movimento dissidente dell'Unione Sovietica degli anni sessanta con Andrej Sacharov e altri. Dopo essersi trasferito negli Stati Uniti, Esenin-Volpin divenne un importante matematico.\nIl declino.\nNegli ultimi due anni della sua vita Sergej Esenin conobbe il periodo pi\u00f9 buio della sua esistenza; la dipendenza dall'alcol si fece sempre pi\u00f9 grave e a causa dei problemi di alcolismo fu spesso vittima di allucinazioni visive terrorizzanti. Inoltre i suoi comportamenti diventarono sempre pi\u00f9 imprevedibili e sregolati. Tuttavia questo periodo di disperazione interiore fu uno dei pi\u00f9 fecondi a livello creativo e risalgono a questi anni alcune delle sue opere pi\u00f9 intense e drammatiche.\nNella primavera del 1925, un Sergej Aleksandrovi\u010d molto volubile spos\u00f2 la sua terza moglie, Sofia Andreevna Tolstaja, una nipote di Lev Tolstoj, matrimonio illegale in quanto il poeta non aveva chiesto il divorzio dalla Duncan. I due non si conoscevano che da pochi mesi ma la ragazza era convinta che una volta sposati lei sarebbe riuscita a farlo cambiare. Il matrimonio per\u00f2 non cambi\u00f2 le cose e l'alcolismo cronico di cui il poeta soffriva lo port\u00f2 ad un ultimo ricovero in ospedale psichiatrico. Alcuni sostengono che questo avvenne per tenere Esenin al riparo della GPU, a cui non piacquero le critiche del poeta al regime sovietico.\nLa morte.\nLa morte di Esenin presenta diverse ambiguit\u00e0. I fatti certi dicono che Esenin lasci\u00f2 la clinica il 21 dicembre con l'obiettivo di lasciare Mosca e di trasferirsi definitivamente a Leningrado (oggi San Pietroburgo). Il 23 lasci\u00f2 la citt\u00e0 e il giorno seguente al suo arrivo prese una stanza (la numero 5) all'albergo Angleterre. Nella notte tra il 27 e il 28 dicembre Esenin mor\u00ec impiccato nella sua stanza d'albergo, all'et\u00e0 di 30 anni.\nIl suo corpo fu ritrovato il 28 mattina impiccato con la cinghia di una valigia ai tubi del riscaldamento centrale della sua camera d'albergo. Il corpo presentava alcuni graffi sul braccio sinistro, un profondo taglio sul braccio destro al di sopra del gomito e un livido sotto l'occhio sinistro.\nLe testimonianze dirette parlano di una poesia scritta col sangue e lasciata la mattina del 27 ad un amico passato a trovarlo. L'amico (Vol'f Erlich) avrebbe poi dimenticato la poesia (il Congedo) salvo ricordarsene alla notizia della morte del poeta.\nAll'ipotesi del suicidio si affianca l'opinione che la morte autoinflitta sarebbe una montatura, e che Esenin sarebbe stato in realt\u00e0 ucciso da agenti della GPU.\nSergej Esenin \u00e8 sepolto al cimitero Vagan'kovskoe di Mosca. La sua tomba \u00e8 ornata da una scultura di marmo bianco.\nAnche Lev Trotsky scrisse un breve saggio su di lui. Trotsky comment\u00f2 cos\u00ec la morte di Esenin: \"Abbiamo perso Esenin, un poeta cos\u00ec meraviglioso, cos\u00ec fresco, cos\u00ec vero. E in che modo tragico l'abbiamo perso! \u00c8 andato via da solo, ha salutato col sangue l'amico indefinito, magari tutti noi. Questi suoi versi sono impressionanti per quanto riguarda la loro dolcezza e leggerezza! Ha abbandonato la vita senza un grido di rancore, senza una nota di protesta \u2013 non sbattendo la porta, ma accompagnando la chiusura con la mano, una porta dalla quale grondava sangue. In questo posto l'aspetto poetico e umano di Esenin \u00e8 scoppiato in un'indimenticabile luce di addio. Esenin componeva scottanti canti \"di un teppista\" e tradiva i versi nelle maliziose osterie di Mosca. Lui non di rado ha fatto uso del gesto violento, della parola aggressiva. Ma nonostante ci\u00f2 rimaneva in lui la dolcezza particolare di un animo insoddisfatto, indifeso. Esenin si nascondeva dietro l'aggressivit\u00e0, si nascondeva ma non \u00e8 riuscito a nascondersi. Non ce la faccio pi\u00f9, ha detto il poeta il 27 dicembre vinto dalla vita, ha detto senza gesta di sfida e senza rimproveri... Ci tocca parlare della sua insolenza perch\u00e9 Esenin non scriveva solo poesie ma mutava il suo modo di comporre a causa delle condizioni del nostro tempo non del tutto delicato e assolutamente rigido.Si nascondeva dietro ad una maschera spavalda pagando questa sua scelta volontariamente con la corruzione dell\u2019anima. Esenin si sentiva sempre estraneo. Non \u00e8 per lodarlo, proprio a causa di questa estraneit\u00e0 abbiamo perso Esenin. Ma non \u00e8 nemmeno per rimproverarlo: ha senso lanciare il rimprovero affinch\u00e9 raggiunga il pi\u00f9 lirico dei poeti, che non siamo riusciti a proteggere per noi? Il nostro tempo \u00e8 un tempo severo, magari uno dei pi\u00f9 severi della storia dell'uomo cosiddetto civilizzato. E lui invece di essere un rivoluzionario, nato per vivere in questi decenni, era ossessionato da un severo patriottismo della sua epoca, della sua patria, del suo tempo. Esenin non era un rivoluzionario. Autore di Pugacev e de La Ballata dei ventisei era un poeta lirico. E la nostra epoca non \u00e8 lirica. \u00c8 questa la causa fondamentale per cui autonomamente e cos\u00ec presto, si \u00e8 allontanato per sempre da noi e dalla sua epoca. Le radici di Esenin sono profondamente popolari e, come ogni sua cosa, la sua identit\u00e0 popolare era autentica. Di questo, senza dubbio, vi \u00e8 testimonianza non in un poema che narra della rivoluzione, ma ancora una volta in una sua lirica:\"Silenziosamente nel bosco folto di ginepri vicino al dirupol'autunno, giumenta arancione, si gratta la criniera\"L'immagine dell'autunno e molte altre immagini lo hanno plasmato sin dall'inizio, come l'immotivata spavalderia. Ma il poeta ci ha posti di fronte alle radici cristiane della propria cultura e ci ha obbligati accoglierle dentro di noi. Fet non avrebbe detto cos\u00ec e nemmeno Tjutcev. Risultano forti in Esenin le radici cristiane, riflesse e modellate dal talento. Ma \u00e8 nella fortezza della sua cultura cristiana che risiede la motivazione della debolezza personale di Esenin: dal passato lo hanno strappato con le radici, radici che nel presente non hanno attecchito. La citt\u00e0 non lo ha rafforzato, ma lo ha fatto traballare e lo ha estraniato. Il viaggio all'estero, in Europa e oltre oceano, non lo ha raddrizzato. Lo ha accolto pi\u00f9 calorosamente Teheran rispetto a New York. La sua lirica, proveniente da Riazan, ha trovato pi\u00f9 popolarit\u00e0 in Persia che nei centri culturali europei e americani. Esenin non era n\u00e9 ostile alla rivoluzione n\u00e9 etraneo ad essa; anz\u00ec, tendeva sempre verso di lei, da un lato nel 1918:\"Mia madre \u2013 Patria, sono un bolscevico\"dall'altro lato, negli ultimi anni:\"Adesso nel paese dei Soviet,sono il pi\u00f9 impetuoso compagno di strada\"La rivoluzione ha fatto irruzione sia nella struttura della sua poesia sia nelle immagini, soprattutto per mezzo delle citazioni, successivamente con i sentimenti. Nella catastrofe del passato, Esenin non ha perso nulla e non ha rimpianto nulla della catastrofe. No, il poeta non era estraneo alla rivoluzione \u2013 lui e la rivoluzione non erano fatti della stessa pasta. Esenin era intimo, tenero, lirico \u2013 la rivoluzione \u00e8 pubblica, epica, catastrofica. Per questo la breve vita del poeta si \u00e8 troncata in maniera cos\u00ec catastrofica. Si dice che ognuno di noi porta dentro di s\u00e9 la molla del proprio destino, ma la vita dispiega questa molla fino alla fine. In questo c'\u00e8 solo una parte di verit\u00e0. La molla dell'attivit\u00e0 letteraria di Esenin, dispiegandosi, si \u00e8 infranta sul limite dell'epoca, si \u00e8 rotta. Esenin ha tante strofe preziose, colme di avvenimenti. Di questi \u00e8 circondata tutta la sua attivit\u00e0 letteraria. Allo stesso tempo Esenin \u00e8 estraneo. Non \u00e8 il poeta della rivoluzione.\"Sono pronto ad andare lungo il terreno gi\u00e0 battuto,dar\u00f2 tutta l'anima all'Ottobre e al MaggioMa solo la lira non dar\u00f2 alla cara ndr. rivoluzione\"La sua molla lirica avrebbe potuto dispiegarsi fino alla fine solo a condizione di avere una societ\u00e0 armoniosa, felice, in cui non regna il conflitto ma l'amicizia, la tenerezza, la partecipazione. Questo periodo arriver\u00e0. Dopo il periodo attuale, in cui si nascondono ancora spietati e salvifici scontri uomo contro uomo, arriveranno altri tempi, gli stessi che si stanno preparando con gli scontri odierni. L'essere umano allora sboccer\u00e0 del suo autentico colore. E assieme a lui, la lirica. La rivoluzione per la prima volta non solo riconquister\u00e0 il diritto al pane per ogni uomo, ma anche alla lirica. A chi stava scrivendo Esenin col sangue prima di morire? Magari ha interloquito con un amico che non \u00e8 ancora nato, con un uomo del futuro che qualcuno sta preparando con il conflitto, Esenin con i canti. Il poeta \u00e8 morto perch\u00e9 lui e la rivoluzione non erano fatti della stessa pasta. Ma, nel nome del futuro, lei lo adotter\u00e0 per sempre. Esenin era teso verso la morte sin dai primi anni della sua attivit\u00e0 letteraria, consapevole della propria fragile condizione interiore. [\u2026]Solo adesso, dopo il 27 dicembre, magari tutti noi, conoscendo poco o non conoscendo affatto il poeta, possiamo apprezzare fino alla fine la sincerit\u00e0 intima della lirica eseniana in cui quasi ogni verso \u00e8 scritto col sangue delle vene tagliate. L\u00ec c'\u00e8 una pungente amarezza data dalla perdita. Ma non uscendo dal proprio circolo personale, Esenin trovava un conforto malinconico e toccante nel presentimento della sua imminente scomparsa:\"E, l'ascolto del canto nel silenzioL'amata mia in compagnia di un altro amatoMagari si ricorder\u00e0 di meCome di un ineguagliabile fiore\"E nella nostra coscienza la ferita dolorante e non ancora completamente rimarginata si consola al pensiero che questo meraviglioso e autentico poeta a modo suo ha raccontato la sua epoca e l'ha arricchita di canti, parlando d\u2019amore in modo innovativo, del cielo azzurro, caduto nel fiume, della luna, che come un agnello pascola nel cielo, e dell\u2019ineguagliabile fiore, di se stesso. Durante le sue celebrazioni non vi deve essere nulla di triste o decadente. La molla, posta nella nostra epoca, \u00e8 smisuratamente pi\u00f9 forte della molla personale posta in ognuno di noi. La spirale della storia si dispiegher\u00e0 fino alla fine. Non bisogna opporsi ad essa ma aiutare i pensieri e le volont\u00e0 con consapevoli sforzi. Stiamo preparando il futuro! Continueremo a conquistare per ciascuno il diritto al pane e il diritto al canto. \u00c8 morto il poeta. Evviva la poesia! \u00c8 caduto nel burrone un bambino indifeso. Evviva la vita ricca di attivit\u00e0 artistica, in cui fino all'ultimo minuto Sergej Esenin ha intrecciato i fili preziosi della sua poesia.\"\nLa fama di Esenin.\nDopo aver per caso incontrato Esenin nel 1925, Vladimir Majakovskij annot\u00f2:\nSecondo le memorie di Il'ja Ehrenburg \"Persone, anni, vita\" (1961),\nSebbene fosse uno dei poeti pi\u00f9 famosi della Russia e gli fosse stato dato dallo Stato un funerale elaborato, la maggior parte dei suoi scritti furono messi all'indice dal Cremlino durante la dittatura di Josif Stalin e il governo di Nikita Chru\u0161\u010d\u00ebv. A ci\u00f2 contribu\u00ec in modo significativo la critica di Nikolaj Bucharin. Solo nel 1966 la maggior parte delle sue opere fu ripubblicata.\nGi\u00e0 fra il 1958 ed il 1960 Alexander Solzenicyn scriveva del poeta in un breve brano, ritraendolo nei luoghi in cui nacque: \u00ab Che talento d'oro ha deposto qui il Creatore, in questa isba, nel cuore di un rissoso ragazzo di campagna...\u00bb \nAl giorno di oggi, le poesie di Sergej Esenin vengono ancora imparate a memoria dai bambini a scuola, e molte sono state musicate, registrate come canzoni popolari. La morte prematura, i freddi giudizi da parte di alcuni dell'\u00e9lite letteraria, l'adorazione da parte delle persone comuni, il comportamento che destava scalpore, tutto ci\u00f2 contribu\u00ec all'immagine popolare duratura e mitica del poeta russo.\nLa poesia d'addio.\nLa notte del 27 dicembre Esenin scrisse col proprio sangue una poesia d'addio: \"Arrivederci, amico mio, arrivederci\" (\"\u0414\u043e \u0441\u0432\u0438\u0434\u0430\u043d\u044c\u044f, \u0434\u0440\u0443\u0433 \u043c\u043e\u0439, \u0434\u043e \u0441\u0432\u0438\u0434\u0430\u043d\u044c\u044f\"). La poesia, non chiara, sarebbe stata da Esenin consegnata ad un amico, con la promessa di leggerla solo il giorno dopo; nel frattempo, Esenin si sarebbe impiccato. . \u00c8 qui di seguito presentata una delle traduzioni numerose che sono state operate sull'ultima poesia di Esenin; esistono difatti adattamenti linguistici dal russo all'italiano che fanno s\u00ec che il testo letterario sia meno aderente all'originale.\n\u00abO caro amico, ci vedremo ancora,\nch\u00e9 sempre nel mio cuore tu rimani.\nOrmai di separarsi \u00e8 giunta l'ora,\nma promette un incontro per domani.\nO caro amico addio, senza parole,\nsenza versare lacrime o sorridere.-\nMorire non \u00e8 nuovo sotto il sole,\nma pi\u00f9 nuovo non \u00e8 nemmeno vivere.\nS. Esenin-Congedo\nArrivederci, amico, arrivederci.\nIl mio saluto a te che porto in cuore.\nOr separati, ancora rivederci\npotremo un d\u00ec, con lo stesso calore.\nSenza strette di mano n\u00e9 parole,\nsenza tristezza n\u00e9 malinconia.\nNon \u00e8 nuovo morire sotto il sole,\nn\u00e9 pi\u00f9 nuova \u00e8 neppur la vita mia.\nEsenin e la musica.\nIl compositore russo Georgij Vasilevich Sviridov (1915-1998) ha scritto varie opere sui versi di Esenin:\nNel 1975 il cantautore italiano Angelo Branduardi ha composto, sulle parole della poesia \"Confessioni di un teppista\" di Esenin, uno dei suoi brani pi\u00f9 celebri, \"Confessioni di un malandrino\". Da un verso della medesima poesia prende il titolo la canzone \"La fitta sassaiola dell'ingiuria\", brano nato dalla collaborazione tra lo stesso Branduardi e Caparezza. Nel 1981, nell'album \"Branduardi '81\" \u00e8 presente l'evocativa e minimalista \"La cagna\" tratta da \"La canzone della cagna\", poesia presente in \"Confessioni di un teppista\".\nLa band metalcore Bring Me the Horizon ha pubblicato una canzone, \"It Was Written in Blood\", basata sull'ultima poesia di Esenin."}
{"id": "324191", "revid": "85405", "url": "https://it.wikipedia.org/wiki?curid=324191", "title": "Sergei Yesenin", "text": ""}
{"id": "324192", "revid": "78273", "url": "https://it.wikipedia.org/wiki?curid=324192", "title": "Sergej Jesenin", "text": ""}
{"id": "324193", "revid": "85405", "url": "https://it.wikipedia.org/wiki?curid=324193", "title": "Sergei Esenin", "text": ""}
{"id": "324202", "revid": "77358", "url": "https://it.wikipedia.org/wiki?curid=324202", "title": "Patetica (Beethoven)", "text": ""}
{"id": "324207", "revid": "2150381", "url": "https://it.wikipedia.org/wiki?curid=324207", "title": "Vaclav Fomi\u010d Ni\u017einskij", "text": "Considerato uno dei ballerini pi\u00f9 dotati della storia, divenne celebre per il suo virtuosismo e per la profondit\u00e0 e intensit\u00e0 delle sue caratterizzazioni.\nBiografia.\nNacque a Kiev da una famiglia di ballerini polacchi emigrata in Ucraina e consider\u00f2 sua madrepatria sempre la Polonia, nonostante la sua non perfetta conoscenza della lingua.\nSi iscrisse alla Scuola di Ballo Imperiale di San Pietroburgo nel 1900, dove studi\u00f2 con Enrico Cecchetti, Nikolaj Legat e Paul Gerdt. A 18 anni si esib\u00ec sul palco del teatro Mariinskij in ruoli da protagonista; assieme a lui era la sorella Bronislava Ni\u017einskaja, che lo segu\u00ec per parte della sua carriera, diventando anch'essa grande ballerina e coreografa.\nLa relazione con Djagilev.\nIl punto di svolta nella vita di Ni\u017einskij \u00e8 il suo incontro con Sergej Djagilev, membro dell'\u00e9lite di San Pietroburgo e ricco mecenate, che promuove le arti visive e musicali russe all'estero, in special modo a Parigi. Ni\u017einskij e Djagilev diventano amanti e Djagilev prende in mano la direzione della carriera artistica di Ni\u017einskij. Nel 1909 organizza la tourn\u00e9e parigina di una compagnia di ballo di cui Ni\u017einskij e Anna Pavlova sono le \"\u00e9toiles\". Lo spettacolo riscuote un grande successo che accresce la reputazione dei tre attraverso i circoli artistici europei. Sulla scia del successo Djagilev crea i Ballets russes che il coreografo Michel Fokine render\u00e0 una delle compagnie di ballo pi\u00f9 famose dell'epoca.\nDal 1909 al 1913 la relazione personale e quella professionale fra i due procedettero sempre di pari passo (sia pure attraverso momenti tempestosi, oggetto di pettegolezzi non sempre benevoli nella \"buona societ\u00e0\" letteraria e artistica). Fino alla fine: la decisione di Ni\u017einskij di sposarsi e quella di porre fine alla collaborazione con Djagilev coincisero.\nIl talento di Ni\u017einskij fu evidenziato in diversi allestimenti di Fokine, tra cui \"Le Pavillon d'Armide\" (musiche di Nikolaj \u010cerepnin), \"Cl\u00e9op\u00e2tre\" (musiche di Anton Arenskij ed altri compositori russi) e il \"divertissement\" \"La festa\". La sua esecuzione di un \"pas de deux\" da \"La bella addormentata\" di P\u00ebtr Il'i\u010d \u010cajkovskij fu un grandissimo successo.\nNel 1910 si esib\u00ec in \"Giselle\" e nei balletti \"Il carnevale\" e \"Sh\u00e9h\u00e9razade\", basati su una suite orchestrale di Nikolaj Rimskij-Korsakov.\nRientrato al teatro Mariinskij, ne fu espulso presto a causa di uno scandalo omosessuale. Divenne allora membro fisso della compagnia di Djagilev, le cui realizzazioni furono da quel momento centrate sul suo ruolo e le sue capacit\u00e0. Fu cos\u00ec protagonista dei nuovi allestimenti di Fokine, \"Le Spectre de la rose\" di Carl Maria von Weber e \"Petru\u0161ka\" di Igor' F\u00ebdorovi\u010d Stravinskij.\nCol supporto e l'incoraggiamento di Djagilev, che ne intu\u00ec le doti fin l\u00ec inespresse in questo campo, Ni\u017einskij inizi\u00f2 a lavorare egli stesso come coreografo, influenzato dall'euritmica di \u00c9mile Jaques-Dalcroze, e produsse tre balletti, \"Il pomeriggio di un fauno\" (\"L'apr\u00e8s-midi d'un faune\") (1912), \"Jeux\" (1913) su musica di Claude Debussy e \"La sagra della primavera\" su musica di Stravinskij (1913).\nNei suoi spettacoli Ni\u017einskij introdusse forti innovazioni, prendendo le distanze dallo stile del balletto dell'epoca. Ne \"Il pomeriggio di un fauno\" suscit\u00f2 un grande scandalo per la mimica di un atto sessuale nel finale della coreografia; Ni\u017einskij in realt\u00e0 non fu responsabile poich\u00e9 l'idea fu totalmente di Djagilev. I suoi radicali movimenti angolari, spigolosi e meccanici, figure plastiche innovative, nuove posizioni degli arti, unitamente alla straordinaria novit\u00e0 della musica di Stravinskij, causarono disordini al Th\u00e9\u00e2tre des Champs-\u00c9lys\u00e9es di Parigi quando \"La sagra della primavera\" debutt\u00f2 il 29 maggio 1913. \nIl matrimonio.\nNel 1913 la compagnia de \"Les Ballets Russes\" parte per un \"tour\" in America del Sud senza Djagilev, per via della sua paura dei viaggi trans-oceanici. Senza la supervisione del suo mentore, Ni\u017einskij sposa Romola de Pulszky, una contessa ungherese. Secondo le memorie della sorella Bronislava Ni\u017einskaja la de Pulszky, grande ammiratrice del ballerino, fece di tutto tramite i propri contatti per potersi avvicinare a Ni\u017einskij, fino a riuscire a viaggiare sulla sua stessa nave in occasione di un trasferimento.\nNumerose furono le ipotesi sulle vere ragioni che stavano dietro a questo matrimonio: la pi\u00f9 diffusa vuole che Ni\u017einskij vedesse nella ricchezza e nel titolo nobiliare della de Pulszky un mezzo per affrancarsi dalla dipendenza da Djagilev.\nRomola \u00e8 stata successivamente criticata da molti come la donna che forz\u00f2 Ni\u017einskij ad abbandonare la propria arte per il cabaret, e le cui maniere pragmatiche e decise spesso si scontravano con la natura sensibile dell'artista. Molti vedono in questo fatto un contributo allo scivolamento di Ni\u017einskij nella follia. E nel suo diario Ni\u017einskij annota che \"mia moglie \u00e8 una stella che non splende...\".\nSi sposarono a Buenos Aires ed al ritorno in Europa furono immediatamente licenziati da Djagilev in preda alla gelosia. Ni\u017einskij cerc\u00f2 di fondare una propria compagnia, ma un cruciale ingaggio londinese fall\u00ec per problemi amministrativi.\nIl declino.\nDurante la prima guerra mondiale Ni\u017einskij, cittadino russo, fu internato in Ungheria. Djagilev riusc\u00ec a farlo espatriare per un tour in America del Nord nel 1916, dove fu coreografo e protagonista del balletto \"Till Eulenspiegel\".\nI segni della sua \"dementia pr\u00e6cox\" iniziarono a manifestarsi allora agli altri membri della compagnia. Ni\u017einskij aveva paura degli altri ballerini e temeva che le botole del palcoscenico venissero lasciate volutamente aperte per farlo cadere dentro.\nCon un esaurimento nervoso nel 1919, la carriera di Ni\u017einskij giunse di fatto alla fine. Gli fu diagnosticata la schizofrenia e la moglie lo fece ricoverare in Svizzera, affidandolo alle cure dello psichiatra Eugen Bleuler.\nNi\u017einskij avrebbe trascorso il resto della sua vita entrando e uscendo da ospedali psichiatrici.\nMor\u00ec in una clinica di Londra l'8 aprile 1950 e fu sepolto a Londra, dove rimase fino al 1953, quando la salma venne traslata al Cimitero di Montmartre a Parigi, in una tomba accanto a quelle di Gaetano Vestris, Th\u00e9ophile Gautier e Emma Livry.\nDocumenti e citazioni.\nI \"Diari\".\nNel 1919, sulla soglia della malattia, Ni\u017einskij scrisse tre quaderni conosciuti come i \"Diari\".\nQuesti quaderni mostrano con grande candore il fragile equilibrio psichico di Ni\u017einskij, gli argomenti trattati sono prevalentemente di carattere ideale e di pensiero, egli scrisse questi quaderni con l'idea che sarebbero stati pubblicati e avrebbero insegnato alle genti del mondo ad amarsi e a non mettere il denaro al centro della vita. Parla del contatto degli uomini con la natura e con l'universo, dell'amore per gli animali che motiva il suo essere vegetariano, vengono poi esplicitate alcune incomprensioni con la moglie e con i genitori di lei, il suo amore per tutta l'umanit\u00e0 viene espresso con convinzione pi\u00f9 volte in tutti e tre i quaderni, sono presenti alcuni discorsi sulla sessualit\u00e0 (che furono censurati nella prima edizione condotta sulla traduzione inglese curata dalla moglie con la collaborazione di Jennifer Mattingly, nel 1936) mentre la danza viene menzionata molto poco.\nUn elemento fondamentale \u00e8 il dialogo di Ni\u017einskij con una seconda parte della sua personalit\u00e0 che viene designata come \"Dio\", egli sottolinea la sua dipendenza da questa entit\u00e0 che vive dentro di lui e che ha il potere di decidere ogni sua mossa. Infine Ni\u017einskij si dimostra consapevole della mestizia della moglie e del medico di famiglia che cominciano a leggere nel suo comportamento i primi segni della malattia, comprende che le persone che lo circondano vedono in lui un malato mentale e teme la chiusura in manicomio.\nTeatro.\nNel 1983 l'attore, coreografo, regista nonch\u00e9 ballerino Lindsay Kemp mette in scena \"Sogno di Nijinskij o Nijinskij il Matto\", opera incentrata soprattutto sulla seconda parte della vita del celebre ballerino ucraino. \nNel 1992 La poetessa e drammaturga Maura Del Serra scrive \"Lo spettro della rosa\", pi\u00e8ce teatrale ispirata alla figura e ai Diari di Nijnskij, pubblicata dalla Giuntina di Firenze nel 1993 e poi anche in \"Hystrio\". Tradotto in svedese da Vibeke Emond con il titolo \"Rosens Ande\", pubblicato dall'editore Ellerstrom nel 1996, con Introduzione di Jonas Ellerstrom, e messo in scena dal Lunds Stadsteater nel Lilla Teatern di Lund il 21 settembre 1996, con la regia di Jesper Hall, nello stesso anno fu il testo di riferimento del laboratorio \"Nuovi codici espressivi per il teatro dio domani\" - promosso dal Centro Nazionale di Drammaturgia \"Teatro Totale\", con il sostegno del CNR - tenutosi al \"Teatro dell'Angelo\" di Roma.\nIl 20 giugno 1999 nella ventunesima edizione di Asti Teatro debutta il monologo \u201cNijinsky (frammenti dai \"quaderni\" di Vaslav Nijinsky)\u201d nell'elaborazione e interpretazione di Pino Censi, versione basata sull'edizione francese dei Cahiers pubblicata da Actes Sud nel 1995. Spettacolo ripreso in tourn\u00e9e nella stagione teatrale 2000-01.\nNel 2010, ad Alghero, viene messa in scena la prima di \u201cNijinsky, il ballerino di Dio\u201d, dramma in tre atti di Enrico Fauro, il quale cura la regia ed interpreta il protagonista; in occasione della prima viene allestita una Mostra Biografica su Vaslav Nijinskij, nella quale espone la sua collezione privata di fotografie, documenti, preziose prime edizioni raccolte negli anni e una locandina originale di Nijinsky.\nNella primavera del 2011, ad Atene, debutta una nuova produzione del \"Nijinskij\" di Maura Del Serra ancora con l'interpretazione di Ioannis Trampidis.\nL'11 giugno 2011, la prima scultura polacca dei ballerini polacco/russi Vaslav Nijinsky e sua sorella Bronislava Nijinska \u00e8 stata inaugurata nel foyer del Teatr Wielki. Li ritrae nei ruoli del Fauno e della Ninfa del balletto \"L'apr\u00e8s-midi d'un faune\". Commissionata dal Balletto Nazionale Polacco, la scultura \u00e8 stata realizzata in bronzo dal noto scultore polacco/ucraino Giennadij Jerszow.\nIl 23 dicembre 2011 debutta il lungometraggio \"Nijinsky il ballerino di Dio\", tratto dall'omonimo spettacolo teatrale portato in scena nel 2010 dalla compagnia AnalfabElfica, per la regia di Enrico Fauro.\nNel 2015, in occasione della cinquantottesima edizione del Festival dei Due Mondi di Spoleto, debutta lo spettacolo \"Letter to a Man\" per la regia di Robert Wilson e protagonista Mikhail Baryshnikov, spettacolo basato sugli scritti contenuti nei \"Diari (1919)\" di Vaslav Nijinsky.\nIl drammaturgo Terrence McNally ha scritto un dramma, \"Fire and Air,\" incentrato sulla relazione tra Djagilev e Nijinsky."}
{"id": "324208", "revid": "36426", "url": "https://it.wikipedia.org/wiki?curid=324208", "title": "Vaslav Nijinskij", "text": ""}
{"id": "324209", "revid": "78273", "url": "https://it.wikipedia.org/wiki?curid=324209", "title": "Vaslav Nijinski", "text": ""}
{"id": "324210", "revid": "1071652", "url": "https://it.wikipedia.org/wiki?curid=324210", "title": "Ballerino", "text": ""}
{"id": "324211", "revid": "767487", "url": "https://it.wikipedia.org/wiki?curid=324211", "title": "Justine, ovvero le disavventure della virt\u00f9", "text": "Justine ovvero le disavventure della virt\u00f9 (\"Marquis de Sade's Justine\") \u00e8 un film del 1969 diretto da Jes\u00fas Franco, tratto dal romanzo \"Justine o le disavventure della virt\u00f9\" del Marchese de Sade.\nTrama.\nChiuso in carcere, il Marchese de Sade trascorre le giornate tra deliranti visioni che gli ispirano il manoscritto del romanzo dedicato alle avventure di Justine e Juliette, due giovani sorelle che vivono nella Francia del XVIII secolo. Rimaste improvvisamente orfane, Justine e Juliette sono costrette ad abbandonare il collegio per procurarsi da vivere. Le loro strade a questo punto si dividono: la bionda e viziosa Juliette va a lavorare nel bordello di Madame de Buisson, a Parigi, e di l\u00ec fa fortuna passando di delitto in delitto, uccidendo senza esitare chiunque si ponga sulla sua strada, per diventare infine la mantenuta di un Conte.\nLa mora e virtuosa Justine invece si stabilisce a casa di Monsieur de Harpin, lavorando come sguattera, ma quando rifiuta le \"avances\" viene accusata ingiustamente di furto, mandata in prigione e condannata a morte. Evasa in modo avventuroso al seguito di Madame Dubois, la pi\u00f9 celebre delinquente di Francia, Justine deve difendersi dalla foia degli accoliti della donna che l'ha salvata. Durante una fuga ha la fortuna di imbattersi nel romantico pittore Raymond, che la ospita nella sua casa.\nRicercata dalle guardie, Justine deve abbandonare il nido d'amore e nascondersi nel palazzo del marchese di Bressac, dove lavora come cameriera personale della marchesa. Il marchese, omosessuale, uccide la moglie e si libera della cameriera, che aveva messo a parte dei suoi progetti criminali, non prima per\u00f2 di averle impresso a fuoco sul petto la lettera \"M\", che al tempo costituiva il marchio dell'infamia. A Justine non resta che cercare ricovero in un convento, dove \u00e8 accolta molto affettuosamente da fratello Antonello e dai confratelli. I frati tuttavia si rivelano ben presto un manipolo di sadici e iniziano a sottoporla a torture, come fanno da tempo alle altre giovani ospiti del convento.\nApprofittando di un incendio, Justine riesce anche questa volta a fuggire, ma \u00e8 intercettata da Madame Dubois, che la costringe ad esibirsi nuda su un carro teatrale. Ma durante lo spettacolo, alla vista del marchio dell'infamia, il pubblico la addita come assassina. Justine \u00e8 sul punto di essere arrestata, quando interviene a sorpresa la sorella Juliette, che la scorge da una carrozza e chiede al suo potente amante di farla liberare all'istante. Cos\u00ec, concluse le rispettive avventure, Justine e Juliette si riuniscono e, grazie alle scelleratezze della sorella, Justine riesce anche a coronare il suo sogno d'amore, abbandonando la scena mano nella mano con il pittore Raymond, suo futuro sposo.\nProduzione.\nIl film, la cui sceneggiatura \u00e8 firmata dal produttore Harry Alan Towers, venne girato nel 1968, quando Romina Power aveva 16 anni. Le riprese, durate sette settimane, ebbero luogo in Spagna. In particolare alcune scene furono girate nel celebre Parco G\u00fcell di Antoni Gaud\u00ed a Barcellona. Nel film l'ingresso del Parco G\u00fcell viene utilizzato come esterno della casa del pittore Raymond, mentre l'interno del parco stesso nel film viene utilizzato come \"location\" del convento di Frate Antonello e dei suoi sadici confratelli.\nDistribuzione.\nIl film \u00e8 stato distribuito in Italia dalla C.I.D.I.F., mentre \u00e8 uscito in DVD negli Stati Uniti distribuito da Blue Underground, nel Regno Unito da Anchor Bay, in Germania, Giappone, Francia e Spagna da Manga Films. Nell'edizione statunitense, ristampata in Spagna e Gran Bretagna, il film appare rimasterizzato dal negativo originale e presentato per la prima volta in versione integrale. La medesima edizione include come extra una lunga intervista al regista e al produttore."}
{"id": "324212", "revid": "17654", "url": "https://it.wikipedia.org/wiki?curid=324212", "title": "Justine and Juliet", "text": ""}
{"id": "324214", "revid": "22166", "url": "https://it.wikipedia.org/wiki?curid=324214", "title": "Chiesa di Santa Croce (Firenze)", "text": ""}
{"id": "324216", "revid": "124320554", "url": "https://it.wikipedia.org/wiki?curid=324216", "title": "Frederick Soddy", "text": "In collaborazione con Ernest Rutherford, tra il 1900 e il 1903, dimostr\u00f2 che la radioattivit\u00e0 poteva essere compresa quale fenomeno di disintegrazione atomica. Introdusse per primo, nel 1913, l'ipotesi dell'esistenza di isotopi, ovvero di elementi chimici con medesimo numero atomico e stesse propriet\u00e0 chimiche, ma peso atomico e massa differenti.\nSoddy chiam\u00f2 tali elementi \"isotopi\" poich\u00e9 occupano lo \"stesso posto\" (in greco \"isos topos\") nella tavola periodica definita da Dmitri Mendeleev.\nBiografia.\nSoddy nacque ad Eastbourne, in Inghilterra, da Benjamin Soddy e Hannah Green. Studi\u00f2 presso l'Eastbourne College, proseguendo poi presso l'Universit\u00e0 di Aberystwyth e il Merton Collegedi Oxford, dove si laure\u00f2 in chimica nel 1898. Tra il 1989 e il 1900 lavor\u00f2 come ricercatore presso l'Universit\u00e0 di Oxford.\nNel 1900 si trasfer\u00ec presso la McGill University di Montreal dove lavor\u00f2 al fianco di Ernest Rutherford, fino al 1902, nello studio dei fenomeni di radioattivit\u00e0. Tornato in patria nel 1903, trascorse un breve periodo presso lo University College di Londra. Fu docente presso l'Universit\u00e0 di Glasgow tra il 1904 e il 1914, spostandosi in seguito presso l'Universit\u00e0 di Aberdeen, dove svolse ricerca su temi di interesse per la prima guerra mondiale. Nel 1919 divenne professore di chimica presso l'Universit\u00e0 di Oxford dove si occup\u00f2, fino al 1936, della gestione dei laboratori e dell'organizzazione didattica.\nSpos\u00f2 nel 1908 Winifred Moller Beildby, cui rimase legato fino alla morte di questa nel 1936, evento che indusse Soddy a scegliere il pensionamento.\nStudi scientifici.\nI primi importanti risultati scientifici furono ottenuti da Soddy tra il 1900 e il 1902 in collaborazione con Ernest Rutherford. Insieme furono in grado di mostrare che la radioattivit\u00e0, scoperta pochi anni prima, era un fenomeno di trasmutazione atomica con emissione di particelle. Continu\u00f2 gli studi sulla radioattivit\u00e0 prima in collaborazione con William Ramsay a Londra, nel 1903, e ancora tra il 1904 e il 1914 presso l'Universit\u00e0 di Glasgow. In questo periodo ottenne i suoi pi\u00f9 importanti risultati sugli isotopi e annunci\u00f2 la sua legge di \"filiazione\" o di \"spostamento\", che spiega in che modo un elemento radioattivo pu\u00f2 trasformarsi in un altro elemento, di numero atomico minore o maggiore. Giunse infine nel 1913 alla formulazione della sua teoria degli isotopi, la cui esistenza fu provata sperimentalmente da Joseph John Thomson nello stesso anno. Lo spettrografo di massa, inventato fra il 1915 ed il 1925 da Francis William Aston, permise di farne un esteso censimento. Si accert\u00f2, in tal modo, che vi sono elementi (una ventina) con un solo isotopo, altri con pi\u00f9 isotopi fino ad un massimo di 10 (lo stagno) e che dal polonio in poi tutti gli isotopi sono radioattivi.\nAltri interessi.\nStoria ed Etica della Scienza.\nSoddy svilupp\u00f2 fin dalla giovane et\u00e0 un interesse per una visione umanistica della scienza, studiandone l'evoluzione storica e analizzando le implicazioni sociali del progresso scientifico e tecnologico.\nDurante gli anni universitari ad Oxford prese parte alle attivit\u00e0 della Oxford University Junior Scientific Society come segretario per la chimica, sulla cui rivista scrisse un approfondito articolo sulla vita e sulle opere scientifiche di Viktor Meyer. Durante i primi mesi presso l'Universit\u00e0 McGill tenne dei seminari sulla storia della chimica, ripercorrendola a partire dall'antico Egitto e passando per il periodo alchimistico, che vedeva all'epoca come una aberrazione condizionata da miti e superstizioni.\nProfondamente colpito dai risultati ottenuti con Rutherford sulla trasmutazione naturale di elementi, Soddy rivide notevolmente questo suo precedente scetticismo sull'alchimia, interrogandosi sulle possibili implicazioni di uno sviluppo tecnologico che portasse l'uomo alla capacit\u00e0 di indurre artificialmente le trasmutazioni. Gi\u00e0 nel 1903, con Rutherford, stim\u00f2 la quantit\u00e0 di energia liberata nel decadimento radioattivo di un grammo di radio, giungendo alla conclusione che, a parit\u00e0 di massa, le reazioni atomiche erano in grado di produrre energia di molti ordini di grandezza superiori rispetto alle reazioni chimiche. Soddy, pur immaginando gli immensi benefici che l'umanit\u00e0 avrebbe potuto trarre dall'uso di questa energia, espresse negli anni seguenti profondi timori per gli altrettanto terribili pericoli derivanti dall'eventuale impiego in campo bellico. Nella prima edizione del suo libro \"The Interpretation of Radium\", datata 1909, osserv\u00f2 che l'uranio era da considerarsi tra le pi\u00f9 promettenti fonti da cui attingere energia atomica. Secondo la sua analisi, lo studio dei fenomeni atomici avrebbe improvvisamente dato un significato allegorico molto preciso a diversi racconti e figure mitologiche, portandolo a chiedersi se mitologia e alchimia non fossero che un'eco di avanzate conoscenze scientifiche tramandate da una antichissima civilt\u00e0 estinta. Riflettendo sul mito della Pietra Filosofale, ad esempio, osserv\u00f2 che questo racchiudeva in s\u00e9 due aspetti che nella sua interpretazione potevano essere contemporaneamente associati alle reazioni atomiche: la trasmutazione tra metalli e l'elisir di lunga vita, che egli vedeva come una figura allegorica per rappresentare una fonte inesauribile di energia. Scriveva:\nUna civilt\u00e0, osservava Soddy, in grado di sfruttare l'energia atomica potrebbe trasformare deserti in terre fertili e l'intero pianeta in un giardino dell'Eden. Con la stessa facilit\u00e0 potrebbe per\u00f2 indurre catastrofi tali da distruggere in un attimo s\u00e9 stessa lo stesso progresso scientifico, di cui non resterebbero che racconti tramandati sotto forma di miti. Nello stesso contesto si pu\u00f2 forse rintracciare il germe delle idee di Soddy in campo economico. Una tecnologia in grado di produrre oro per disintegrazione da elementi pi\u00f9 pesanti, osservava, produrrebbe al contempo energie tali da rendere l'oro ottenuto un risultato di secondaria importanza.\n\"The Interpretation of Radium\" fu di ispirazione per H. G. Wells per la scrittura del suo romanzo La liberazione del mondo, romanzo che a sua volta influenz\u00f2 in seguito le idee di Szilard e Rasetti riguardo agli studi sulla bomba atomica.\nEconomia.\nSi hanno evidenze di un particolare interesse di Soddy per l'economia, e in particolare per i sistemi monetari, gi\u00e0 nei primi anni di permanenza presso l'universit\u00e0 di Oxford. Questo interesse lo port\u00f2 a scrivere intensamente su questi temi a partire dal 1921. Nelle sue teorie, Soddy contest\u00f2 aspramente il sistema monetario internazionale proponendo sistemi, a suo modo di vedere pi\u00f9 sosteibili, basati su principi fisici e, in particolare, sulle leggi della termodinamica.\nNel 1934 formula la teoria che propone di eliminare la riserva frazionaria delle banche a favore di una \"riserva totale\" pari al 100% dei depositi detenuti dalle banche stesse, teoria che venne poi ripresa da Henry Simons e Irving Fisher per la riforma del sistema finanziario nel New Deal.\nRiconoscimenti.\nA lui \u00e8 dedicato il minerale soddyite di formula UO2\u00b72SiO4\u00b72H2O.\nOnorificenze.\nFu eletto Fellow della Royal Society nel 1910 e fu insignito del premio Cannizzaro a Roma nel 1913. Ottenne il Premio Nobel per la chimica nel 1921 e fu membro straniero delle Accademie delle Scienze Svedese, Italiana e Russa."}
{"id": "324217", "revid": "123140081", "url": "https://it.wikipedia.org/wiki?curid=324217", "title": "Kazimierz Funk", "text": "Biografia.\nKazimierz Funk nacque a Varsavia. Il padre era dermatologo e anche Kazimierz intraprese gli studi universitari. Nel 1904 all'et\u00e0 di vent'anni riusc\u00ec a conseguire la laurea presso l'universit\u00e0 di Berna in Svizzera. In seguito lavor\u00f2 presso l'Istituto Pasteur a Parigi, in Germania tra l'altro presso l'universit\u00e0 di Berlino e a Londra.\nEmigr\u00f2 negli Stati Uniti nel 1915 e divenne cittadino americano nel 1920. Nel 1923 ritorn\u00f2 a Varsavia come direttore del dipartimento biochimico dell'istituto statale per l'igiene. Nel 1927 si trasfer\u00ec a Parigi e divenne consulente farmaceutico per un'azienda privata. Nello stesso periodo fond\u00f2 un'istituzione privata per la ricerca.\nAllo scoppio della Seconda guerra mondiale ritorn\u00f2 definitivamente negli Stati Uniti e lavor\u00f2 come consulente. Nel 1940 divenne presidente della fondazione Funk per la ricerca medica. Mor\u00ec ad Albany nello stato di New York nel 1967.\nTeorie.\nL'olandese Christiaan Eijkman (premio Nobel per la medicina nel 1929) aveva riscontrato che la pula di riso era in grado di prevenire e curare il beriberi, malattia tipica delle popolazioni dell'Estremo Oriente la cui alimentazione era basata quasi esclusivamente sul riso brillato. Dedusse quindi che la pula doveva contenere una sostanza anti-beriberi, che ritenne essere una proteina o un sale minerale o una specie di antidoto.\nPartendo da questa osservazione, Funk approfond\u00ec le ricerche su questa sostanza (poi chiamata vitamina B1, o tiamina), trovando che essa contiene un gruppo amminico (azoto basico), per cui pens\u00f2 che tutte le altre sostanze dello stesso tipo avessero composizione analoga e perci\u00f2 le chiam\u00f2 \"amine della vita\" o, pi\u00f9 brevemente, \"vitamine\".\nIn seguito fu dimostrato che tale supposizione era errata, ma il nome, suggestivo, \u00e8 rimasto. Funk infatti non isol\u00f2 la vitamina B1 ma acido nicotinico, la niacina o vitamina B3. Esso non ebbe nessun effetto sulla beriberi ma si mostr\u00f2 efficiente per la cura della pellagra.\nFunk riassunse i suoi studi e le sue ricerche in \"Vitamine, il loro significato per la fisiologia e la patologia\" (1922)."}
{"id": "324222", "revid": "30610", "url": "https://it.wikipedia.org/wiki?curid=324222", "title": "Philip Showalter Hench", "text": "Biografia.\nLa vita privata e gli studi.\nFiglio di Jacob Bixler Hench e Clara Showalter, Philip Showalter Hench nacque nel 1896 a Pittsburgh. Dopo aver conseguito l'istruzione primaria nelle scuole locali, entr\u00f2 nello Lafayette College, in Pennsylvania. Il Dottor Hench inizi\u00f2 la sua carriera da medico interno nel Saint Francis Hospital, nel 1923, e in seguito decise di legarsi alla Mayo Clinic come assistente nel reparto delle malattie reumatiche. In questi anni egli spos\u00f2 Mary Genevieve Kahler, figlia di John Henry Kahler e i due ebbero due figli e due figlie. Negli anni seguenti, l'altro sposalizio, quello con la Mayo Foundation (nata dall'University of Minnesota's department in Medicine), si consolid\u00f2 ulteriormente: da assistente era passato a capo di reparto. Nel biennio 1928-1929 egli decise di studiare all'estero, nella Freiburg University e nella von M\u00fcller Clinic di Monaco.\nIl servizio militare.\nIl giovane Philip si era arruolato nel corpo medico dell'esercito statunitense, ma fu in seguito trasferito tra i corpi di scorta per completare il tirocinio di medicina a Pittsburgh (1920). Inoltre durante gli anni della guerra, nel 1942, egli prest\u00f2 servizio militare come tenente-colonnello del corpo medico. Ci\u00f2 gli valse vari riconoscimenti pubblici.\nL'ascesa professionale.\nLa carriera di Hench fu invidiabile, in quanto permeata di titoli e riconoscimenti. Dallo Lafayatte College egli ottenne il titolo americano AB (Bachelor of Arts, equivalente alla laurea di primo livello). Nel 1920, all'et\u00e0 di 24 anni, egli ricevette inoltre il DM (Doctor of Medicine) dall'Universit\u00e0 di Pittsburgh. Dal 1932 ebbe inizio la grande scalata al successo: da Assistant Professor e Associate Professor della Mayo Foundation, Hench fu chiamato ad assumere la prestigiosa cattedra di Professor of Medicine, ancora legata al suo nome. A questi si aggiungono i titoli del servizio medico militare di dirigente del Medical Service e direttore dell'Army's Rheumatism Centre all'Army and Navy Generic Hospital\nL'intima amicizia intellettuale.\nAlla fine degli anni '30 Hench coltiv\u00f2 una stretta amicizia e collaborazione con Edward C. Kendall, che in quegli anni isolava la tiroxina e si stava immergendo nell'ambito delle ricerche surrenali. Senza l'aiuto di un biochimico esperto come Edward, probabilmente le cose non sarebbero mai migliorate.\nLa scoperta.\nAi tempi di Hench era opinione diffusa che l'artrite reumatoide fosse causata da un microrganismo ignoto, ragion per cui grandi energie venivano spese allo scopo di trovare una sostanza antibatterica che potesse sconfiggere la malattia, come era successo anni prima con la penicillina. Un giorno il dr. Hench osserv\u00f2 casualmente in un paziente un miglioramento indotto dall'ittero; tuttavia egli non aveva idea di quale fattore potesse aver indotto il miglioramento, men che meno secondo quali modalit\u00e0. Egli decise di chiamare questa sostanza sconosciuta come \"Sostanza X\" e, negli esperimenti seguenti, tent\u00f2 di capire quale composto avesse compiuto il \"miracolo\", somministrando di tutto ai suoi pazienti.\n\u00ab\"\u00c8 importante per noi individuare i potenti, ancorch\u00e9 accidentali, antidoti della natura... [ma] i passi successivi appartengono al futuro\"\u00bb.\nL'acuta osservazione sarebbe stata vana se non fosse stato per un'altra intuizione del dottore: egli aveva osservato che la gravidanza era in grado di affievolire i sintomi della malattia; da ci\u00f2 dedusse che la \"sostanza X\" poteva essere ricavata dall'effetto combinato di gravidanza e malfunzionamento epatico. Tuttavia la produzione di quello che in seguito fu chiamato \"composto E\" sarebbe avvenuta solo a seguito di un impegnativo programma di ricerca sulle ghiandole surrenali varato durante la guerra dall'aviazione statunitense, in risposta alla notizia che la Germania stava facendo incetta di ghiandole surrenali bovine provenienti da mattatoi argentini, grazie alle quali sarebbero state potenziate le capacit\u00e0 dei piloti nazisti.\nNel 1948 il dottor Lewis Serat della casa farmaceutica Merck riusc\u00ec finalmente a produrre l'ignota sostanza: era iniziata l'era dei corticosteroidi, dei veri e propri farmaci miracolosi che riuscirono a combattere uno straordinario numero di malattie.\nIl cortisone, oggi.\nIl composto \u00e8 un ormone della corteccia surrenale, che (come l'idrocortisone, pi\u00f9 attivo) agisce soprattutto sul ricambio dei carboidrati e delle proteine, ma possiede anche un'azione antinfiammatoria e antiallergica. Concorre alla guarigione modificando le reazioni dell'organismo verso alcuni agenti patogeni.\nLe principali indicazioni del cortisone riguardano il reumatismo articolare acuto e cronico, le malattie allergiche ed in particolare le forme gravi di asma, le malattie infettive con gravi stati di choc come la febbre tifoide, l'epatite virale ed il tetano.\nIl cortisone fu isolato nel 1936 da Tadeusz Reichstein in Svizzera e da Edward Calvin Kendall e Oskar Paul Wintersteiner negli Stati Uniti.\nIn riconoscimento della scoperta, Hench ricevette, con il suo collaboratore Kendall e con Reichstein, il premio Nobel per la medicina e la fisiologia del 1950.\nCuriosit\u00e0.\nHench parlava a voce alta e in maniera non molto chiara in quanto aveva una grave malformazione al palato. Ciononostante sapeva essere molto espressivo e talvolta si manifest\u00f2 un abile oratore. Egli amava la musica, la fotografia e il tennis. Praticava inoltre la professione di Storico Medico ed era diventato membro della Sherlock Holmes Society."}
{"id": "324225", "revid": "11497", "url": "https://it.wikipedia.org/wiki?curid=324225", "title": "Ascii art", "text": ""}
{"id": "324226", "revid": "124123", "url": "https://it.wikipedia.org/wiki?curid=324226", "title": "Hal Luscombe", "text": "Sudafricano per nascita, ma gallese per ascendenze familiari, Luscombe crebbe sportivamente in una squadra diocesana della sua nat\u00eca Citt\u00e0 del Capo. Fu poi acquistato nel 2003 dalla neonata squadra gallese del Newport Dragons, compagine nella quale - in tre stagioni - assomm\u00f2 54 presenze ufficiali (10 di campionato) con 13 mete (4 in campionato).\nIn quello stesso periodo arriv\u00f2 anche la convocazione nella Nazionale gallese, il 30 agosto 2003, per un match contro la in preparazione della imminente Coppa del Mondo.\nDal 2004 a oggi Luscombe ha sempre preso parte al Sei Nazioni e, nel 2005, fu parte integrante del team gallese che realizz\u00f2 il \"grande Slam\" nel torneo.\nNell'estate del 2006 Luscombe fu acquistato dagli Harlequins di Londra, con cui disput\u00f2 il campionato di seconda divisione, vinto con 25 vittorie su 26. Nel 2007 ha esordito in Guinness Premiership, la massima serie rugbystica a XV inglese.\nIl 24 luglio 2009 Luscombe ha annunciato il ritiro immediato dalle competizioni per via dei suoi problemi fisici."}
{"id": "324227", "revid": "25185", "url": "https://it.wikipedia.org/wiki?curid=324227", "title": "Longhina", "text": ""}
{"id": "324229", "revid": "3689", "url": "https://it.wikipedia.org/wiki?curid=324229", "title": "Giuseppe Abamonti", "text": ""}
{"id": "324232", "revid": "78273", "url": "https://it.wikipedia.org/wiki?curid=324232", "title": "Ildefonso Cerd\u00e0", "text": ""}
{"id": "324238", "revid": "1940251", "url": "https://it.wikipedia.org/wiki?curid=324238", "title": "Vespri", "text": "I vespri sono la preghiera del tramonto, una delle maggiori ore canoniche, di molte Chiese cristiane. Esso consiste di diverse parti, a seconda delle tradizioni liturgiche, ma una componente sempre presente \u00e8 la salmodia, cio\u00e8 il canto di diversi salmi.\nStruttura della celebrazione.\nRito romano.\nAttualmente nel rito romano i vespri sono formati da:\nLiturgia precedente la riforma di Paolo VI.\nNella liturgia tradizionale secondo il rito romano antico, l'ordinamento \u00e8 invece il seguente:\nSecondo le rubriche del 1962, qualora l'ufficio non sia celebrato pubblicamente, i saluti \"Dominus vobiscum\" sono sostituiti dall'invocazione \"\u2123 Domine exaudi orationem meam. \u211f Et clamor meus ad te veniat.\"\nRito ambrosiano.\nNel rito ambrosiano, durante il rito dei vespri si assegnano diversi ruoli per la preghiera comunitaria:\nI vespri in rito ambrosiano si svolgono in questo modo:\nSe i vespri non sono presieduti da un sacerdote o diacono si recita invece:\nIn mancanza di un sacerdote o diacono:\nOppure:\nOrigini: prima del VI secolo.\nPrima della scrittura della Regola di San Benedetto (anni 530-43), che rappresenta una codificazione dell'ufficio dei vespri, si aveva un ufficio serale corrispondente ai vespri e a compieta. Il nome era variabile. Se San Benedetto la chiama Vespera, e questo nome alla fine \u00e8 prevalso, si trova anche \"Vespertina synaxis\", oppure \"Vespertina solemnitas\".\nTuttavia il nome pi\u00f9 comune in quest'epoca \u00e8 \"Lucernalis\" oppure \"Lucernaria hora\". Il nome \u00e8 dovuto al fatto che si accendevano le candele, sia per il simbolismo che per motivi funzionali. Un testo latino del IV secolo, chiamato Peregrinatio, che descrive gli usi liturgici della Chiesa di Gerusalemme, chiama questo servizio religioso \"Lichnicon\" che \u00e8 la trascrizione latina della parola greca \"lychnikon\", corrispondente a \"Lucernarium\". L'autore scrive che l'ufficio aveva luogo all'ora decima, cio\u00e8 alle 16, ed era celebrato nella chiesa del sepolcro. All'accensione delle luci nel santuario venivano cantati i \"salmi lucernali\", dopodich\u00e9 seguivano preghiere, litanie e benedizioni. Il rito del \"Lucernarium\" \u00e8 citato anche in altri scrittori del IV secolo come Sant'Agostino, Sant'Ambrogio, San Basilio Magno, Sant'Efrem il Siro e, poco dopo, in vari concili in Gallia e in Spagna o in testi di monasteri. Tuttora i vespri di rito ambrosiano iniziano con l'accensione dei lumi accompagnata da un canto responsoriale chiamato appunto \"Lucernarium\".\nSan Giovanni Cassiano descrive, qualche anno dopo la \"peregrinatio\", l'uffico celebrato dai monaci egiziani: essi recitavano 12 salmi alle Vigilie (mattutini). Poi venivano lette due lezioni, dall'Antico e dal Nuovo Testamento. Dopo ogni salmo veniva detta una breve preghiera. L'ufficio, molto simile a quello descritto nella \"peregrinatio\", aveva luogo verso le 18 e venivano accese tutte le luci. La \"synaxis\" della sera voleva ricordare i sacrifici vespertini della legge antica, come pure l'uso di incenso, candele e lumi che derivava dal rituale ebraico.\nPrima del IV secolo abbiamo allusioni alla preghiera serale da parte dei pi\u00f9 antichi Padri della Chiesa come papa Clemente I (Clemente Romano), Sant'Ignazio d'Antiochia, Clemente Alessandrino, Tertulliano ecc.\nPlinio il giovane, nella sua famosa lettera scritta agli inizi del II secolo, parla di riunioni liturgiche dei cristiani al mattino e alla sera \"coetus antelucani et vespertini\". I vespri quindi, insieme alle Vigilie, sono il pi\u00f9 antico ufficio liturgico conosciuto della Chiesa.\nDal VI secolo.\nNel VI secolo l'ufficio dei vespri nella Chiesa latina aveva gi\u00e0 la stessa struttura che mantenne nel corso del medio evo fino ai giorni nostri. Un documento dell'epoca descrive l'ufficio benedettino dell'ora della sera, o \"vespertina synaxis\" secondo l'ordine seguente:\nQuattro salmi, un \"capitulum\", un responsorio, un inno, un \"versiculum\", un cantico dal vangelo (Magnificat), la litania, il Kyrie eleison, il Pater, il finale cio\u00e8 l'\"oratio\" (preghiera) e il congedo (Regola di San Benedetto, XVII).\nI salmi per la preghiera della sera sono compresi fra il 109 e il 147 (numerazione greca), con l'eccezione dei numeri 117-127 e 133-142; i salmi 138, 143 e 144 sono divisi in due parti, mentre il 140 e 141 sono uniti. Questa disposizione \u00e8 circa la stessa di quella dell\"'Ordo Romanus\", con la differenza che in quest'ultimo i salmi sono cinque invece di quattro e con l'introduzione di un inno.\nL'ora di esecuzione della preghiera variava fra l'ora decima (le 16) e l'ora dodicesima (le 18). Si trattava quindi dell'ora del tramonto, celebrata prima che la luce calasse, quindi senza necessit\u00e0 di torce o candele. In precedenza, prima dell'introduzione dell'ufficio di compieta a carattere pi\u00f9 spiccatamente notturno, i vespri erano celebrati dopo il tramonto.\nArte.\nIl Vesperbild (\"immagine del vespro\", in tedesco) \u00e8 il motivo iconografico della \"Piet\u00e0\", nato in Germania nel corso del Trecento."}
{"id": "324240", "revid": "76963", "url": "https://it.wikipedia.org/wiki?curid=324240", "title": "Nicholle Tom", "text": "Biografia.\nNicholle nasce a Hinsdale, Illinois, da Marie e Charles Tom, ora divorziati. Ha un fratello gemello, David, ed una sorella pi\u00f9 grande di due anni e mezzo, Heather, i quali hanno vinto un Emmy per la loro interpretazione nel film della CBS \"The Young and the Restless\".\nPrima di diventare famosa per aver recitato nella sit-com \"La Tata\", Nicholle ha preso parte alla serie televisiva \"Beverly Hills 90210\", nella quale ha interpretato Sue, sorella di Scott Scanlon. Inoltre, fra il 1992 ed il 1993, ha recitato nel film \"Beethoven\" e nel suo sequel \"Beethoven 2\", nel ruolo di Ryce Newton. Non apparir\u00e0 in \"Beethoven 3\" ed in \"Beethoven 4\" perch\u00e9 ormai troppo grande per questo specifico ruolo.\nSuccessivamente, ha dato la sua voce a Supergirl in una serie televisiva \"DC Animated Universe\". Nel 2000, ha recitato in due film, \"Ice Angel\" e \"Panic\". Nel 2001, invece, ha interpretato una giovane reporter di nome Cassie in \"Pretty Princess\".\nNel 2008, ha preso parte al film \"Her Only Child\" ed ha recitato in un episodio della serie televisiva \"Cold Case\", che \u00e8 andato in onda il 4 maggio. Per due anni, ha ricoperto il ruolo di Tara Wentzel nella serie \"The Minor Accomplishments of Jackie Woodman\". Nel 2013, \u00e8 presente in due episodi del telefilm \"Masters of Sex\", in cui appare a seno nudo.\nDoppiatrici Italiane.\nNelle versioni in italiano dei suoi film, Nicholle Tom \u00e8 stata doppiata da.\nDa doppiatrice \u00e8 sostituita da:"}
{"id": "324242", "revid": "339392", "url": "https://it.wikipedia.org/wiki?curid=324242", "title": "Ju Jitzu", "text": ""}
{"id": "324243", "revid": "228587", "url": "https://it.wikipedia.org/wiki?curid=324243", "title": "Borgognotta (bottiglia)", "text": "La borgognotta o borgognona \u00e8 un tipo di bottiglia da vino. Prende il suo nome dalla Borgogna famosa zona di produzione di vino in Francia. Molto simile all'albeisa se ne differenzia per l'inclinazione della spalla.\nCaratteristiche.\nViene prodotta in vetro di buon spessore, in colore bianco per i vini bianchi e in verde o marrone per i vini rossi, tipico di questa bottiglia \u00e8 il colore \"foglia morta\" un tono verde-giallo usato per entrambi i tipi di vino. Per le sue caratteristiche di peso e semplicit\u00e0 di stoccaggio si \u00e8 diffusa in tutto il mondo diventando un tipo di bottiglia molto usato soprattutto per i vini prodotti da Chardonnay e Pinot Nero (i due vitigni maggiormente rappresentativi della Borgogna appunto)."}
{"id": "324244", "revid": "1407960", "url": "https://it.wikipedia.org/wiki?curid=324244", "title": "Sciampagnotta", "text": "La sciampagnotta \u00e8 un tipo di bottiglia da vino. Prende il suo nome da \"sciampagna\", nome italiano (oggi in disuso) del vino champagne, prodotto nell'omonima provincia tradizionale (oggi regione della Champagne-Ardenne) in Francia. Infatti \u00e8 stata usata tradizionalmente per questo famoso vino francese e in seguito anche per altri vini spumanti. \u00c8 simile per forma alla borgognotta ma se ne differenzia per il caratteristico cercine e per lo spessore del vetro.\nStoria.\nNel XVIII secolo la produzione di bottiglie in vetro cominci\u00f2 a diffondersi presso le classi agiate. Nel 1728 i produttori dello champagne ottennero un decreto reale che permetteva la commercializzazione del loro vino in bottiglia, fino ad allora era permessa solo in botte. Verso la fine del XIX secolo la produzione tramite soffiatura manuale nello stampo viene sostituita da quella a macchina abbassando di molto i costi di produzione e permettendo allo champagne in bottiglia di essere esportato in tutto il mondo. \nLa sciampagnotta prestige cuv\u00e9e \u00e8 una versione recente della sciampagnotta che ne accentua le caratteristiche, con pancia e cercine pi\u00f9 evidenti, linea elegante, un poco pi\u00f9 bassa di quella tradizionale\nCaratteristiche.\n\u00c8 prodotta in vetro molto pesante verde scuro, di grosso spessore a causa della pressione che deve reggere (fino a 10 atmosfere). L'imboccatura presenta una sagomatura caratteristica, chiamata cercine, sulla quale si fissa la gabbietta metallica che trattiene il tappo sottoposto alla pressione dell'anidride carbonica disciolta nel vino. La pressione all'interno di una bottiglia si misura con un particolare strumento chiamato afrometro.\nCapacit\u00e0.\nLa sciampagnotta, oltre la capacit\u00e0 standard di 750 ml presenta queste varianti:"}
{"id": "324245", "revid": "7336", "url": "https://it.wikipedia.org/wiki?curid=324245", "title": "Chiantigiana", "text": ""}
{"id": "324247", "revid": "37401", "url": "https://it.wikipedia.org/wiki?curid=324247", "title": "Fiasco", "text": "Il fiasco \u00e8 un contenitore per il trasporto e lo stoccaggio del vino.\nProdotto in vetro sottile, bianco o verde, \u00e8 di forma quasi sferica con il collo allungato, ed \u00e8 tipicamente privo di piede, essenzialmente per consentire una pi\u00f9 semplice e rapida soffiatura dell\u2019involucro in vetro. Nella parte inferiore ha un rivestimento in sala o paglia intrecciata, con una base ad anello che lo protegge dagli urti e lo rende autoportante.\nUn tempo molto diffuso, al giorno d\u2019oggi i costi di produzione del rivestimento e la difficolt\u00e0 di stoccaggio ne hanno di fatto decretato l'abbandono.\nStoria.\nQuasi sicuramente il fiasco in vetro risale al XIV secolo. Ci sono fonti letterarie e iconografiche che lo menzionano. Infatti, due novelle del Decameron di Giovanni Boccaccio, scritto tra il 1349 e il 1353, ne fanno riferimento come recipiente idoneo a contenere \u201cvino vermiglio\u201d.\nAnche testimonianze figurative della met\u00e0 del XIV secolo illustrano recipienti in vetro simili al fiasco, ricoperti con cordicelle di erba palustre intrecciata, comunemente chiamata sala.\nIl fiasco veniva prodotto nelle vetrerie ed erano i fiascai, maestri vetrai specializzati, a realizzarlo. Il vetro fuso veniva prelevato da un forno e con la canna da soffio e senza l'ausilio di stampi veniva modellato. I fiaschi successivamente venivano ricoperti \u201ccon la vesta\u201d dalle fiascaie.\nIl fiasco comune, munito di strisce di sala disposte in senso verticale, detto \u201cuso Chianti\u201d, era adoperato per infiascare vino da tavola.\nNella prima met\u00e0 del '900, i fiaschi destinati all'esportazione del vino all'estero, o esposti in occasione di mostre vinicole, erano sovente decorati con quattro piccole bande verticali di colore verde e rosso alternate sulla pancia del fiasco, che inneggiavano alla bandiera italiana.\nCaratteristiche.\nIl fiasco per lungo tempo \u00e8 stato il contenitore naturale di vino toscano sin quando \u00e8 stata preferita la bottiglia bordolese, pi\u00f9 economica e facile da trasportare."}
{"id": "324249", "revid": "114394288", "url": "https://it.wikipedia.org/wiki?curid=324249", "title": "Pulcianella", "text": "La pulcianella o bocksbeutel \u00e8 una bottiglia da vino. Prende il nome da Montepulciano, citt\u00e0 a sud della Toscana, in provincia di Siena.\nStoria.\nEra il fiasco per mezzo del quale le grandi famiglie nobili poliziane inviavano il vino di Montepulciano alla Corte Pontificia. Paolo III Farnese era un grande estimatore del vino di Montepulciano ed ancora di pi\u00f9 il suo bottigliere Sante Lancerio che ne cantava le lodi. Alcune delle famiglie nobili poliziane che inviavano il vino ai Papi erano le seguenti: Ricci, Tarugi, Contucci, De Nobili, Cervini, Bellarmini, Avignonesi ed altre.\nCaratteristiche.\nViene prodotta in vetro di non grosso spessore, in colore bianco per i vini bianchi e in verde per i vini rossi. Oggi \u00e8 utilizzata per vini di particolare pregio, per l'Armagnac e per certi ros\u00e9 portoghesi."}
{"id": "324250", "revid": "767487", "url": "https://it.wikipedia.org/wiki?curid=324250", "title": "Gente Guasta", "text": "I Gente Guasta sono un gruppo musicale hip hop italiano costituito dai rapper El Presidente e Polaroide.\nStoria del gruppo.\nAnni novanta.\nDopo aver militato dal 1992 al 1997 negli Otierre, i due MC Esa e Polare, che cambieranno i loro nomi d'arte in El Presidente (inizialmente Ill Presidente) e Polaroide (o Polaroid), tentano una diversificazione artistica costituendo il duo nel 1998.\nA partire da quest'anno si hanno le prime collaborazioni a nome Gente Guasta: i due partecipano nella canzone \"In combutta\", dall'album \"Anima e corpo\" degli ATPC e al brano \"European Attack - La Connessione\" dalla compilation \"European Attack EP\".\nNel 1999 collaborano nel disco \"Acciaio\" dei Centro 13, nel brano \"E=mc2\", sul primo demo del rapper milanese Lord Bean nella canzone \"Bombardamenti a tappeto\" e su un'altra compilation, \"Missione impossibile\", con il brano \"I due emisferi\" (poi incluso nel loro primo album) in collaborazione con Thor, Koolzim e Zulu Sound System.\nAnni duemila.\nDopo altre apparizioni in varie raccolte e mixtape, i due pubblicano il 13 aprile 2000 il loro primo album in studio, \"La grande truffa del rap\" (diventato un classico del genere), anticipato dal singolo \"Lotta armata\", il cui video autoprodotto entr\u00f2 in alta rotazione su MTV durante la trasmissione Yo! MTV Raps. L'album vanta varie collaborazioni di MC italiani come Uomini di Mare e Rome Zoo. Le collaborazioni con MC stranieri sono dovute all'affiliazione del duo nel 1996 alla Mixmen Connection (o La Connessione), collettivo che comprende artisti dell'Europa del Nord come Torch, Toni-L, Bou, Rival Capone, la CNN Crew di Bruxelles e l'Advanced Chemistry di Berlino.\nNello stesso anno partecipano all'album \"Z2000\" di DJ Zeta nella traccia \"Ah s\u00ec, eh gi\u00e0 2000\", insieme a Bassi Maestro e Davo, e al \"Dinamite Mixtape\" nella traccia \"15 Uomini\" con Fabri Fibra e Nesli.\nIl 21 settembre 2001 il duo d\u00e0 alle stampe il secondo album, \"Qvinto potere\", che come suggerito dal titolo si ispira al film omonimo. I temi portanti del disco sono la critica dei programmi televisivi \"spazzatura\" e dello strapotere dei media. Come nel precedente, anche questo disco pu\u00f2 contare diverse collaborazioni con artisti della scena rap italiana, tra cui DJ Tayone, La Pina, DJ Double S e Tormento. Come di consueto, partecipano anche altri rapper stranieri tra cui Defi-J, Rival Capone e Toni-L. Per la promozione del disco \u00e8 stato estratto il singolo \"Siamo messi bene/Programmati per uccidere (remix 2001)\".\nNel 2002 partecipano al disco \"Italian Super Groove\", nella traccia \"Italian Super Groove Intro\". Nello stesso anno la collaborazione volge al termine: Polaroide si dedica ad una carriera come architetto, allontanandosi temporaneamente dalle scene, mentre El Presidente rimane nel mondo della musica e si dedica a progetti solisti. Nel 2002 pubblica il suo primo album solista, \"Tutti gli uomini del presidente\", in cui Polaroide collabora nella canzone \"10000 esseri\".\nIl ritorno.\nL'8 maggio 2012, con la pubblicazione del singolo \"Funk the System\", il duo si riunisce e ritorna a comporre musica. Il 5 dicembre 2012 viene pubblicato il terzo album in studio \"Sintonizzati\" a nome OTR/Gente Guasta. La nuova formazione, oltre a Esa, Polare e DJ Vigor, include anche DJ Skizo, del collettivo Alien Army.\nNel 2013, in occasione dell'album solista di Esa \"Perle rare\", gli Otierre si riuniscono nella canzone \"L'originale\", dove sono presenti Polare e Vigor.\nNel 2016 viene annunciata la futura pubblicazione dell'album \"Musica d'azione\", che uscir\u00e0 per\u00f2 a nome Otierre."}
{"id": "324251", "revid": "228587", "url": "https://it.wikipedia.org/wiki?curid=324251", "title": "Renana", "text": "La renana o flauto \u00e8 un tipo di bottiglia da vino. Prende il suo nome dalla zona di produzione del vino del Reno. Simile per forma e uso alla bottiglia alsaziana ne differisce per essere pi\u00f9 alta e slanciata. La mancanza di spalla ne fa una bottiglia adatta a vini che non formano depositi.\nCaratteristiche.\nRealizzata con vetro di non grosso spessore, di colore bianco o verde. Utilizzata per l'imbottigliamento dei vini bianchi prodotti da Riesling e Chardonnay. "}
{"id": "324256", "revid": "1347902", "url": "https://it.wikipedia.org/wiki?curid=324256", "title": "Konstantin Petrovi\u010d Feoktistov", "text": "Biografia.\nDopo aver terminato la scuola dell'obbligo, frequent\u00f2 un istituto di formazione di secondo grado. Fu il servizio militare durante la Seconda guerra mondiale ad interrompere tale formazione. solo al termine del conflitto bellico pot\u00e9 proseguire i suoi studi. Nel 1949 termin\u00f2 lo studio presso la scuola superiore di tecnica di Mosca. Negli anni successivi, Feoktistov collabor\u00f2 con vari istituti di ricerca per diventare nel 1955 \"candidato\" (un titolo accademico russo) in scienze tecniche.\nAttivit\u00e0 di cosmonauta.\nA partire dal 1964 inizi\u00f2 il suo addestramento per il volo nello spazio. Durante questo periodo complet\u00f2 gli studi laureandosi dottore delle scienze tecniche. Fu il primo scienziato-cosmonauta a volare nello spazio con la Voschod 1. La missione venne lanciata il 12 ottobre 1964 e atterr\u00f2 il giorno successivo. Feoktistov rimase nello spazio per 24,25 ore."}
{"id": "324266", "revid": "1632387", "url": "https://it.wikipedia.org/wiki?curid=324266", "title": "An\u00fana", "text": "An\u00fana \u00e8 un ensemble corale irlandese che ha conquistato fama internazionale grazie alla sua partecipazione allo show Riverdance verso la met\u00e0 degli anni Novanta. Il compositore di Dublino Michael McGlynn fond\u00f2 \"An Uaithne\" [parola irlandese che indica i tre tipi di musica celtica tradizionale: \"Suantra\u00ed\" (ninna-nanna), \"Geantra\u00ed\" (canzone allegra) e \"Goltra\u00ed\" (lamentazione)] nel 1987. Uno degli scopi principali del gruppo era esplorare e ridefinire questo genere, oltre che interpretare le composizioni originali di McGlynn ed i suoi arrangiamenti di brani medioevali e tradizionali.\nAn Uaithne divennero An\u00fana nel 1991, e bench\u00e9 coinvolti nello show Riverdance ne fecero parte solo per poco pi\u00f9 di un anno. Il loro lavoro \u00e8 molto difficile da inserire in una categoria, e sono divenuti un fenomeno di culto pi\u00f9 che un gruppo inserito nel panorama musicale classico o tradizionale celtico.\nIl gruppo fa sfoggio di un apporto vocale molto particolare ed insolito, dovuto alla presenza di cantanti sia con molta che con pochissima esperienza; inoltre si presenta in maniera estremamente evocativa, combinando nei loro concerti costumi e movimenti alla luce delle candele. Il gruppo ha vinto un National Entertainment Award per la musica classica nel 1994, ed ha ricevuto una nomination per il Classical Brit Award nel 2000.\nCon l'uscita nell'aprile 2006 dell'album \"Sensation\", una raccolta eclettica di brani vocali e strumentali con testi latini, inglesi, irlandesi moderni e medioevali ed anche di autori quali il poeta francese Arthur Rimbaud e la mistica medioevale tedesca Santa Ildegarda di Bingen, An\u00fana ha tentato di differenziarsi dal filone musicale \"celtico\".\nNel gennaio 2007 An\u00fana ha registrato una serie di performance dal vivo a Cleveland, in corso di trasmissione negli Stati Uniti sul Public Broadcasting Service da agosto a settembre del 2007. Le registrazioni di Cleveland sono state pubblicate come CD (\"Celtic Origins\") raggiungendo la prima posizione nella classifica della World music alla seconda settimana di distribuzione secondo il Nielsen Soundscan; \u00e8 in distribuzione anche un DVD con lo stesso titolo, il primo del gruppo."}
{"id": "324267", "revid": "1957733", "url": "https://it.wikipedia.org/wiki?curid=324267", "title": "Crossover (musica)", "text": "Crossover \u00e8 un termine usato in ambito musicale, per descrivere materiale preso in prestito da pi\u00f9 generi differenti e la cui popolarit\u00e0 supera i confini convenzionali della musica e dei suoi stili.\nGi\u00e0 nei primi anni del rock and roll, molte canzoni composte da musicisti afroamericani furono rivedute da artisti bianchi (tra cui Pat Boone) in toni e testi differenti. Queste \"cover\" ottennero popolarit\u00e0 presso una fetta pi\u00f9 larga di pubblico. Gli artisti bianchi furono cos\u00ec accolti con pi\u00f9 entusiasmo sulle stazioni radiofoniche.\nLe canzoni di successo ascoltate da un pubblico insolito sono chiamate \"crossovers\", poich\u00e9 ricevono popolarit\u00e0 da una fascia di pubblico all'altra essendo \"incroci\" (traduzione letterale del termine \"crossover\") di pi\u00f9 stili musicali differenti.\n\"Crossover\" e musica classica.\nUn modo per definire il \"crossover\" \u00e8 il lavoro di un genere musicale che ottiene successo anche presso il pubblico che ascolta un altro stile, spesso pi\u00f9 popolare. Ad esempio, particolari lavori di musica classica diventano a volte di successo anche per chi ascolta prevalentemente musica pop.\nAlcuni lavori di genere che hanno raggiunto lo status di \"crossover\" nel ventesimo secolo sono stati il \"Canone in Re maggiore\" di Johann Pachelbel, la \"Sinfonia numero 3\" di Henryk G\u00f3recki e il secondo movimento del \"Concerto per pianoforte e orchestra n. 21\", op. K 467, di Wolfgang Amadeus Mozart, inserito nella colonna sonora del film del 1967 \"Elvira Madigan\", dedicato alla figura dell'omonima funambola.\nL'esempio pi\u00f9 in vista per un successo \"crossover\" arriva dalla cantante country LeAnn Rimes, il cui singolo \"How Do I Live\" ha venduto pi\u00f9 di 3 milioni di copie ed \u00e8 rimasto per 69 settimane ai primi 100 posti di Billboard, pi\u00f9 di qualsiasi altra canzone nella storia. \"How Do I Live\", che negli Stati Uniti ha raggiunto il secondo posto in classifica, ha avuto un certo successo anche in Europa.\nSpesso il \"crossover\" deriva dall'apparizione di brani del genere in una colonna sonora. In particolare i Sacred Harp ebbero una certa popolarit\u00e0 per aver contribuito a brani dal film \"Cold Mountain\" (2003), e la musica \"bluegrass\" ha ripreso ad avere successo grazie a \"Fratello, dove sei?\". Anche la musica atonale ha una propria nicchia \"crossover\", perch\u00e9 usata (come notato da Charles Rosen) nelle colonne sonore \"per adattarsi ad un contesto appropriato\".\nAffinit\u00e0 con il \"crossover\" sono riscontrabili anche nel cosiddetto \"baroque pop\", fusione tra la musica classica soprattutto strumentale e il rock, e nel \"crossover\" classico, fusione tra l'opera lirica e la musica leggera.\n\"Crossover\" come commistione di generi musicali.\nSpesso il termine \"crossover\", insieme a \"crossover rock\", indica varie forme di \"heavy metal\" mischiato ad altri stili musicali, nel caso specifico \"hip hop\", \"punk rock\", \"funk\" e \"alternative rock\".\nA met\u00e0 degli anni ottanta furono sperimentati i primi ibridi tra l\"hardcore punk\", versione pi\u00f9 veloce e pi\u00f9 aggressiva del \"punk rock\" (Dead Kennedys, Minor Threat, Negative Approach), Discharge, Charged GBH, Broken Bones ed Exploited. L'Hardcore andr\u00e0 a gettare alcune delle basi per il \"thrash metal\", evoluzione dell\"heavy metal\" classico.\nDalla fusione tra i due generi nacque il \"crossover thrash\", i cui rappresentanti pi\u00f9 noti negli Stati Uniti furono gruppi come Stormtroopers of Death, Suicidal Tendencies, Dirty Rotten Imbeciles, Nuclear Assault, Hirax, Cryptic Slaughter, Method Of Destruction.\nIn particolare il termine \"crossover\" \u00e8 usato, soprattutto in Europa, per designare commistioni di rock e rap, come \"rap rock\", \"rap metal\" e \"rapcore\", che combinano parti vocali dell\"hip hop\" con quelle strumentali del \"funk\" e di varie forme di rock, come \"punk\" e \"metal\". I generi in questione nacquero tra la fine degli anni ottanta e l'inizio degli anni novanta. Furono lanciati nel 1986 dai Run DMC con la loro \"cover\" di \"Walk This Way\" degli Aerosmith, contenuta nel disco \"Raising Hell\". In seguito gruppi come Beastie Boys, Infectious Grooves, Living Colour, Body Count, Primus, Faith No More, Rage Against the Machine, Biohazard e Red Hot Chili Peppers contribuirono ad elaborare e diffondere il nuovo genere.\n\"Funk metal\", \"punk metal\" e \"rap rock\" avrebbero in seguito fortemente ispirato il movimento \"nu metal\", emerso negli anni successivi soprattutto in California (Stati Uniti) e che ne rappresenta l'evoluzione naturale se non l'estremizzazione. Anche un genere nuovo quale il Djent pu\u00f2 essere considerato crossover, poich\u00e9 fonde \"metal\" progressivo con \"metalcore\", \"punk metal\" e \"math rock\", spesso con influenze \"new wave\" o \"ambient\".\nTuttavia il \"crossover\" come commistione di generi ha una tradizione pi\u00f9 lunga e, contrariamente a quanto si pensa, non si ferma al metal contaminato. I Deep Purple, per esempio, pubblicarono \"Concerto for Group and Orchestra\" (1969) e \"Gemini Suite Live\" (1970), in cui ibridavano \"hard rock\" e musica classica. Nel 1970 anche Alan Stivell inizi\u00f2 a creare musica \"incrociando\" pi\u00f9 stili e culture. Intorno agli anni settanta molti altri artisti, tra cui Frank Zappa, sperimentarono ibridi tra musica classica e pop.\nAltre forme di \"crossover\" sono parte integrante della \"fusion\", soprattutto \"jazz fusion\" e \"celtic fusion\", che mescolano jazz e musica celtica con altri stili."}
{"id": "324334", "revid": "271907", "url": "https://it.wikipedia.org/wiki?curid=324334", "title": "Boris Borisovi\u010d Egorov", "text": "Siccome Boris Egorov \u00e8 cresciuto in una famiglia di medici (suo padre era medico chirurgo specializzato in malattie cardiache, sua madre medico della vista) inizi\u00f2 lo studio della medicina, che termin\u00f2 nel 1961 presso il primo istituto di medicina di Mosca. Durante i suoi studi impar\u00f2 a conoscere Jurij Alekseevi\u010d Gagarin. Da tale incontro fu entusiasta sostenitore e ricercatore nel campo della medicina spaziale. Ancora nel 1961 inizi\u00f2 una specializzazione presso l'Universit\u00e0 \"Humboldt\" di Berlino. Si specializz\u00f2 nel campo dei sistemi di equilibrio.\nDopo che il medico venne scelto per il ruolo di cosmonauta il 26 maggio 1964, gi\u00e0 il 12 ottobre 1964 Egorov pot\u00e9 volare per la prima (ed unica) volta nello spazio, a bordo della nuova capsula spaziale Voschod, la prima a poter essere equipaggiata da tre cosmonauti. Il suo ruolo nella missione Voschod 1 fu di \"ricercatore-cosmonauta\" con particolare attenzione alla medicina spaziale; fu il primo medico a volare nello spazio. Il giorno successivo all'atterraggio della missione, Egorov lasci\u00f2 l'Agenzia Spaziale Russa. Questo brevissimo periodo di permanenza all'interno del gruppo dei cosmonauti, che pure per situazioni sovietiche fu del tutto inusuale, a tutt'oggi \u00e8 oggetto di speculazione, che l'assunzione di Egorov nel gruppo dei cosmonauti era solo riuscita grazie all'intervento di suo padre, che allora era membro del Politburo del Comitato Centrale del Partito Comunista dell'Unione Sovietica (PCUS).\nNel 1965 l'ex-cosmonauta venne assunto come \"candidato\" (un titolo accademico russo) delle scienze mediche. Egorov termin\u00f2 tale studio nel 1976 laureandosi dottore delle scienze mediche; a partire dal 1984 gli venne conferito il titolo di \"Professore\".\nNel 1967 Egorov divenne direttorio del laboratorio di ricerca dell'istituto per questioni medico-biologiche (\"Institut Mediko-Biologi\u010deskich Problem\"). Dal 1984 al 1989 fu direttore medico dell'istituto biomedico-tecnologico del ministero della salute dell'URSS. Boris Egorov si conged\u00f2 dal servizio militare attivo e dal servizio medico nel 1989. \u00c8 morto nel 1994 a causa di un infarto.\nEgorov era sposato per tre volte e padre di tre figli.\nL'asteroide 8450 Egorov \u00e8 stato intitolato \"Egorov\" in suo onore."}
{"id": "324335", "revid": "2176179", "url": "https://it.wikipedia.org/wiki?curid=324335", "title": "Sostrato (linguistica)", "text": "In linguistica, un sostrato (o substrato) \u00e8 una lingua non pi\u00f9 parlata su un territorio che per\u00f2 prima di sparire ha influenzato quella (o quelle) da cui \u00e8 stata soppiantata. \u00c8 uno dei tre tipi possibili di interferenza linguistica.\nC'\u00e8 un generale accordo tra gli studiosi nell'individuare nel linguista italiano Graziadio Isaia Ascoli il primo ad aver collegato il fenomeno alla diversificazione dei dialetti. D'altra parte, un precursore nell'individuazione del concetto pu\u00f2 essere stato lo storico italiano Carlo Cattaneo.\nDinamica e caratteristiche del fenomeno.\nMeccanismo di sovrapposizione:\nI sostrati linguistici sono spesso difficili da scoprire, specialmente quando la lingua di sostrato e le lingue ad essa imparentate sono completamente estinte. Molte teorie che ipotizzano sostrati linguistici sono controverse. Ad esempio, alcuni linguisti sostengono che il giapponese rappresenterebbe un superstrato altaico sovrappostosi ad un sostrato austronesiano, o che le lingue celtiche insulari sarebbero derivate da un superstrato celtico sopra un sostrato afroasiatico, come sostenuto nell'ipotesi del substrato vasconico proposta dal linguista tedesco Theo Vennemann e generalmente rifiutata.\nPerch\u00e9 si possa parlare di sostrato (e non di adstrato o superstrato), occorre che l'influenza sulla lingua ricevente sia stata sostanziale, qualcosa di molto pi\u00f9 che qualche semplice prestito lessicale o il risultato di un'area di convergenza comune (un adstrato), e non sia il risultato della dominanza generata da un'altra lingua (un superstrato).\nQuando l'influenza di un'altra lingua \u00e8 troppo remota nel passato perch\u00e9 la sua influenza sulla lingua sopravvissuta possa essere indagata adeguatamente, si tende comunque a parlare di \"sostrato\", anche se nella realt\u00e0 potrebbe esservi stata una situazione di adstrato o anche di superstrato (ad esempio, la gorgia toscana non \u00e8 spiegata dal sostrato etrusco anche per ragioni cronologiche). Nel caso del giapponese, probabilmente anche \"adstrato\" \u00e8 un termine troppo limitato per descrivere adeguatamente la situazione poich\u00e9 sociolinguisticamente pi\u00f9 complessa.\nAlcuni esempi: il gallico e le lingue germaniche.\nIl gallico \u00e8 un sostrato del francese e delle altre lingue galloromanze. Una popolazione celtica, i Galli, abitava nel territorio che oggi parla francese prima dell'arrivo dei Romani. Dato il prestigio culturale, economico e politico di cui godeva il latino, i Galli finirono per abbandonare la loro lingua in favore del latino, che in questa regione si svilupp\u00f2 fino ad assumere la forma del francese moderno. Il gallico scomparve, ma se ne pu\u00f2 ancora trovare traccia in quasi duecento parole francesi e varie non sopravvissute in francese ma solo in francese antico e nei \"patois\" (notevole ad esempio l'influsso sulla forma di alcuni numerali, calcolati, come in celtico, per multipli di 20: \"quatre-vingt\", \"80\", letteralmente \"quattro-venti\", cio\u00e8 \"quattro volte venti\").\nVi \u00e8 chi ha sostenuto che anche le fasi pi\u00f9 antiche delle lingue germaniche sarebbero state influenzate da una lingua non indoeuropea, che avrebbe fornito circa un quarto del lessico germanico pi\u00f9 antico."}
{"id": "324337", "revid": "15756", "url": "https://it.wikipedia.org/wiki?curid=324337", "title": "Harald Cram\u00e9r", "text": "Studi\u00f2 tra l'altro la distribuzione dei numeri primi.\nBiografia.\nLaureatosi all'Universit\u00e0 di Stoccolma nel 1917, lavor\u00f2 per qualche anno come attuario in una societ\u00e0 di assicurazioni e, dal 1929 al 1958, tenne la cattedra di Statistica all'Universit\u00e0. Dal 1950 al 1958 ha presieduto l'Universit\u00e0 di Stoccolma e dal 1958 al 1962 \u00e8 stato cancelliere dell'intero sistema universitario svedese. Ha ricevuto \"lauree ad honorem\" ed altri attestati da parte di numerose universit\u00e0, fra le quali quelle di Copenhagen, Edimburgo e Princeton. Nel 1972 gli \u00e8 stata conferita una medaglia dalla \"Royal Statistical Society\" di Londra.\nHa svolto ampie ricerche in teoria analitica dei numeri, teoria delle probabilit\u00e0 e stat\u00ecstica, fornendo importanti sviluppi sui teoremi limite, sui processi stocastici e sui processi stazionari, come il teorema della rappresentazione spettrale, pubblicato nel 1942, per il caso generale, bel 1961.\nOpere.\nFra le sue opere sono da ricordare:"}
{"id": "324338", "revid": "287204", "url": "https://it.wikipedia.org/wiki?curid=324338", "title": "Harald Cramer", "text": ""}
{"id": "324342", "revid": "45262", "url": "https://it.wikipedia.org/wiki?curid=324342", "title": "Capitale operativo", "text": ""}
{"id": "324344", "revid": "14691", "url": "https://it.wikipedia.org/wiki?curid=324344", "title": "Linguaggio decidibile", "text": ""}
{"id": "324345", "revid": "1543377", "url": "https://it.wikipedia.org/wiki?curid=324345", "title": "Encephalartos villosus", "text": "Encephalartos villosus \u00e8 una cicade della famiglia delle Zamiaceae, nativa del Sudafrica.\nDescrizione.\nIl tronco \u00e8 in larga parte sotterraneo; la parte aerea, anche negli esemplari pi\u00f9 vetusti, non supera i 30\u00a0cm di altezza.\nLe foglie sono lunghe da 1,5 m a 3 m, di colore verde scuro, brillanti. Sono foglie pennate, composte da svariate paia di foglioline lanceolate, con margine talora dentato, inserite ad angolo retto su un rachide centrale eretto, di colore verde. Le foglie basali sono ridotte a spine.\nI coni maschili, fusiformi, di colore giallo, sono lunghi da 50 a 70\u00a0cm. I coni femminili, ovoidali, anch'essi di colore giallo, sono lunghi 30\u201350\u00a0cm\nI semi sono oblunghi, da 3 a 5\u00a0cm, di colore rosso.\nBiologia.\n\u00c8 una specie dioica che si riproduce per impollinazione entomofila; tra i numerosi insetti che visitano i coni di questa specie l'impollinatore principale sembra essere \"Porthetes\" sp. (Curculionidae) mentre un ruolo minore sembra avere \"Antliarhinus zamiae\" (Brentidae).\nDistribuzione e habitat.\n\u00c8 ampiamente diffuso in buona parte del Sudafrica, dalla provincia del Capo Orientale al KwaZulu-Natal e al confinante Swaziland."}
{"id": "324346", "revid": "767487", "url": "https://it.wikipedia.org/wiki?curid=324346", "title": "Linguaggio lineare", "text": "In informatica teorica un linguaggio lineare \u00e8 un linguaggio formale generato da una grammatica lineare. L'insieme dei linguaggi lineari \u00e8 un sottoinsieme di quelli strettamente Context Free e un soprainsieme dei linguaggi regolari. Infatti il linguaggio delle stringhe\npalindrome \u00e8 lineare ma non regolare."}
{"id": "324347", "revid": "767487", "url": "https://it.wikipedia.org/wiki?curid=324347", "title": "Grammatica lineare", "text": "Una grammatica lineare \u00e8 una grammatica formale generativa.\nIn particolare \u00e8 una grammatica libera dal contesto (\"non contestuale\") in cui la parte destra delle produzioni contiene al massimo un non terminale.\nCasi particolari di grammatiche lineari sono le grammatiche regolari poich\u00e9 possono essere \"lineari destre\" oppure \"lineari sinistre\".\nDefinizione.\nLe produzioni di una \"grammatica lineare\" sono del tipo:\nI linguaggi generabili con grammatiche lineari sono detti linguaggi lineari. Si pu\u00f2 dimostrare che questa classe di linguaggi \u00e8 strettamente contenuta in quella dei linguaggi liberi dal contesto (\"non contestuali\") e contiene strettamente quella dei linguaggi regolari.\nEsempio.\nUna grammatica lineare con le seguenti regole di produzione:\ngenera il linguaggio formula_2 non generabile con una grammatica regolare."}
{"id": "324354", "revid": "2176179", "url": "https://it.wikipedia.org/wiki?curid=324354", "title": "Adstrato", "text": "In linguistica, si definisce di adstrato (o parastrato) un fenomeno di contatto tra una lingua e un'altra in cui la prima influenza l'altra senza che una delle due finisca per scomparire. Questo \u00e8 di norma il caso di due lingue confinanti o compresenti su un territorio (anche se oggigiorno l'inglese \u00e8 idealmente, data la sua diffusione e il suo prestigio, in una relazione di adstrato con tutte le lingue del mondo), ma senza che vi sia una disparit\u00e0 di prestigio che favorisca una o l'altra. \nSi tratta di una delle tre possibilit\u00e0 che (semplificando un po' le cose) si possono avere in caso di interferenza linguistica; le altre possibilit\u00e0 sono: scomparsa di una lingua di minore prestigio (che costituir\u00e0 una lingua di sostrato per quella dominante) o, viceversa, affermazione di una lingua (di superstrato) su di un'altra che sparisce o finisce per essere utilizzata solo in ambiti ristretti, quindi che si estingue o riduce il proprio repertorio linguistico e i suoi contesti (quest'ultimo \u00e8 il caso, ad esempio del bretone col francese).\nUn esempio di lingue di adstrato \u00e8 quello che si ha nel caso del tedesco e del francese, che sono parlate in territori contigui e si sono reciprocamente influenzate, senza che l'una prevalesse sull'altra.\nEsempi:\nIl fenomeno oggi \u00e8 relativamente raro all'interno di un singolo Stato, poich\u00e9 gli Stati moderni hanno generalmente solo una lingua dominante (tipicamente la lingua della capitale dello Stato). In India, dove sono diffuse decine di lingue e ventitr\u00e9 sono ufficiali, si potrebbe dire che molte siano tra loro in relazione di adstrato, anche se l'hindi \u00e8 certamente dominante nella parte settentrionale e l'inglese \u00e8 diffuso in ambiti formali e ufficiali come lingua di cultura grazie al passato coloniale. Un esempio pi\u00f9 calzante sarebbe la situazione di paesi o regioni bilingui come il Belgio o l'Alto Adige, dove le due lingue compresenti (rispettivamente francese/nederlandese e tedesco/italiano) hanno all'incirca lo stesso status e potrebbero a buon diritto essere considerate di adstrato.\nUn altro caso esemplare \u00e8 quello del mondo arabo: qui l'arabo classico (pur non essendo lingua madre per alcun parlante, essendosi estinto), il cui discendente \u00e8 la lingua araba standard o fu\u1e63\u1e25\u0101, ha esercitato per secoli, e continua ad esercitare, il ruolo di lingua di adstrato, interferendo con i dialetti parlati."}
{"id": "324355", "revid": "1632387", "url": "https://it.wikipedia.org/wiki?curid=324355", "title": "Maltrattamento di animali", "text": "il maltrattamento di animali, in diritto penale, \u00e8 il reato previsto dall'art. del ai sensi del quale: \"1. Chiunque, per crudelt\u00e0 o senza necessit\u00e0, cagiona una lesione ad un animale ovvero lo sottopone a sevizie o a comportamenti o fatiche o a lavori insopportabili per le sue caratteristiche etologiche \u00e8 punito con la reclusione da 3 mesi a 18 mesi o con la multa da euro a euro. 2. La stessa pena si applica a chiunque somministra agli animali sostanze stupefacenti o vietate ovvero li sottopone a trattamenti che procurano un danno alla salute degli stessi. 3. La pena \u00e8 aumentata della met\u00e0 se dai fatti cui al primo comma deriva la morte dell'animale.\"\nElementi.\nOggetto.\nL'oggetto tutelato dall'ordinamento del reato in questione \u00e8 il sentimento verso gli animali, ovvero la sensibilit\u00e0 degli esseri umani nei confronti degli animali.\nIn questo senso l'attuale formulazione, introdotta dalla legge 20 luglio 2004, n. 189 e successivamente aggiornata dalla , e collocazione dell'art. 544-ter \u00e8 differente da quella dell'art. 727 (che - prima dell'entrata in vigore della legge 20 luglio 2004, n. 189 - puniva il reato di maltrattamento di animali), che miravano a tutelare il comune sentimento di piet\u00e0 umana.\nAzione.\nL'azione esecutiva che costituisce il reato pu\u00f2 essere integrata da diverse fattispecie:\nSoggetto.\nIl dolo richiede la coscienza e la volont\u00e0 di arrecare nocumento all'animale.\nCircostanze aggravanti.\nIl 3\u00b0 comma dell' prevede una circostanza aggravante a effetto speciale, che si concreta nell'ipotesi in cui dalle condotte di cui al 1\u00b0 comma derivi la morte dell'animale. Tale aggravante sussiste solo se la morte \u00e8 conseguenza, non voluta, del maltrattamento, della quale l'agente neppure ha accettato il rischio. Viceversa si configura il reato di uccisione di animali.\nApprofondimenti.\nEspressioni lesione e sevizie.\nL'utilizzo di espressioni come \"lesione\" e \"sevizie\" portano a ritenere che la fattispecie del maltrattamento sussista solo se dal comportamento dell'uomo deriva all'animale una lesione fisica. Resterebbero, in questo senso, impunibili le percosse cui non conseguono danni fisici, n\u00e9 le condizioni di paura e di patimento. Solo la pratica processuale potr\u00e0 confermare se questa interpretazione della norma sar\u00e0 sposata dal giudice.\nConcetto di crudelt\u00e0.\nPer definire la \"crudelt\u00e0\" \u00e8 bene riferirsi a quanto stabilito dalla Corte suprema di cassazione: \u00abla crudelt\u00e0 \u00e8 di per s\u00e9 caratterizzata dalla spinta di un motivo abbietto o futile. Rientrano nella fattispecie le condotte che si rivelino espressione di particolare compiacimento o di insensibilit\u00e0\u00bb, con \u00abatti concreti di crudelt\u00e0, ossia l'inflizione di gravi sofferenze fisiche senza giustificato motivo\u00bb.\nConcetto di assenza di necessit\u00e0.\nCon riferimento alla definizione del concetto di \"assenza di necessit\u00e0\", va detto che esso va valutato non solo alla luce di quanto disposto dagli artt. e del (che si riferiscono, rispettivamente, alla legittima difesa e allo stato di necessit\u00e0) ma \u2013 anche in questo caso \u2013 alla luce di una massima della Corte suprema di cassazione: il concetto di necessit\u00e0 identifica \u00abogni altra situazione che induce all'uccisione o al danneggiamento dell'animale per evitare un pericolo imminente o un danno giuridicamente apprezzabile\u00bb.\nProblemi di coordinamento.\nUn problema di coordinamento pu\u00f2 porsi tra l', c. 1, e l', c. 2, del , stante la difficolt\u00e0 di distinguere tra sottoporre gli animali a comportamenti insopportabili per le loro caratteristiche etologiche e detenerli in condizioni incompatibili con la loro natura. A questo riguardo, escluso che il legislatore abbia erroneamente punito il fatto criminoso con due norme distinte, pare corretto ritenere che:\nNormativa precedente.\nPrima dell'entrata in vigore della Legge 20 luglio 2004, n. 189, la materia era disciplinata dall'art. 727 del , che recitava: \"Chiunque incrudelisce verso animali o senza necessit\u00e0 li sottopone a strazio o sevizie o a comportamenti e fatiche insopportabili per le loro caratteristiche, ovvero li adopera in giuochi, spettacoli o lavori insostenibili per la loro natura, valutata secondo le loro caratteristiche anche etologiche, o li detiene in condizioni incompatibili con la loro natura o abbandona animali domestici o che abbiano acquisito abitudini della cattivit\u00e0 \u00e8 punito con l'ammenda da euro 1.032 a euro 9.649\".\nTale disposizione rientrava nelle \"Contravvenzioni di polizia\" e, segnatamente, nelle \"Contravvenzioni concernenti la polizia dei costumi\", di cui alla del del del del . In altre parole, tale disposizione tutelava non gli animali ma la morale umana, potenzialmente lesa dalla visione di episodi di maltrattamento verso gli animali."}
{"id": "324358", "revid": "228587", "url": "https://it.wikipedia.org/wiki?curid=324358", "title": "Default (finanza)", "text": "In finanza viene definita come situazione di default (in italiano insolvenza) l'incapacit\u00e0 tecnica di un'emittente di rispettare le clausole contrattuali previste dal regolamento del finanziamento. Ad esempio \u00e8 la situazione in cui incorre uno Stato quando dichiara insolvenza o fallimento (insolvenza sovrana).\nIl default pi\u00f9 grande privato \u00e8 stato quello della banca Lehman Brothers, con oltre 600 miliardi di US$ nel 2008. Il default sovrano pi\u00f9 grande \u00e8 stato quello della Grecia, con 138 miliardi di US$ nel marzo 2012.\nDescrizione.\nIl \"default\" pu\u00f2 essere \"formale\" o \"sostanziale\":\nDefault sovrano.\nL'insolvenza sovrana avviene in uno Stato senza la dichiarazione della propria giurisdizione. Un esempio \u00e8 la Grecia, che entr\u00f2 in default secondo il FMI nel 2015. In questi casi avviene una rinegoziazione del debito.\nCon la crisi finanziaria russa del 1998, lo Stato entr\u00f2 in default per il suo debito interno (GKO), ma non per debiti verso creditori esterni (Eurobond). La crisi economica argentina del 1999-2002, present\u00f2 un default di 1 miliardo di US$ detenuto dalla World Bank.\nDefault ordinato.\nIn periodi di crisi d'insolvenza, viene messo in atto tra le parti una ristrutturazione del debito chiamato \"default ordinato\" o \"default controllato\". Gli esperti che favoriscono questo approccio per risolvere una crisi del debito nazionale in genere sostengono che un ritardo nell'organizzazione di un default ordinato finirebbe per danneggiare ancora di pi\u00f9 i creditori e i paesi vicini.\nDefault strategico.\nQuando un debitore \"sceglie\" di entrare in default, si chiama default strategico.\nDefault sovrano strategico.\nAlcuni Stati possono anche entrare in default pur potendo pagare il debito. Nel 2008, l'Ecuador con il presidente Rafael Correa dichiar\u00f2 default sul pagamento di un interesse, considerandolo \"immorale e illegittimo\".\nDefault dopo Basilea 2.\nL'accordo Basilea 2 ha modificato in modo importante e oggettivo la definizione di default del soggetto passivo di un credito.\nPer esposizioni in default si intendono: sofferenze, incagli, crediti ristrutturati, crediti scaduti e/o sconfinanti.\nPer le esposizioni al dettaglio le banche possono adottare, limitatamente ai crediti scaduti o sconfinanti, una definizione di default a livello di singola transazione, se coerente con le proprie prassi gestionali. Per i crediti corporate si applica la calusola cross default, ossia l'insolvenza su una linea di credito causa il default di tutti i crediti nei confronti del debitore.\nNon determinano un default le seguenti modifiche delle originarie condizioni contrattuali\nTali modifiche non devono dipendere dal deterioramento delle condizioni economico-finanziarie del debitore ovvero non devono dare luogo a una perdita."}
{"id": "324359", "revid": "198277", "url": "https://it.wikipedia.org/wiki?curid=324359", "title": "Seed capital", "text": "I seed capital (detti anche seed money o seed funding) sono i primi fondi finanziari cui un imprenditore accede per lanciare una nuova attivit\u00e0. Il \"seed capital\" non \u00e8 diffuso in Europa ma solo negli Stati Uniti d'America.\nIl fondo di investimento pubblico acquisisce una partecipazione di rilevanza nel capitale dell'impresa per sostenerne il lancio, il risanamento o lo sviluppo economico e commerciale. L'operazione non prevede una scadenza ma si prolunga sino al momento in cui le condizioni di redditivit\u00e0 sono ristabilite. L'agevolazione consiste nella definizione preventiva del prezzo di uscita dal capitale sociale."}
{"id": "324360", "revid": "110881651", "url": "https://it.wikipedia.org/wiki?curid=324360", "title": "Ivano Nicolucci", "text": "Biografia.\nPrimo di tre fratelli, inizia a lavorare giovanissimo per aiutare i genitori e per poter coltivare la propria passione per la musica; infatti, come nella maggior parte delle famiglie romagnole del dopoguerra, durante il giorno si dedica ai mestieri pi\u00f9 diversi e di sera prende lezioni di clarinetto da Quinto Bartoletti, responsabile anche della formazione musicale di altri solisti, tra cui Silvano Prati e Dervis Cappelli.\nNegli anni cinquanta, gi\u00e0 con una famiglia a carico, comincia a lavorare in un calzaturificio e contemporaneamente suona in alcune formazioni locali come \"i Moretti\", l'orchestra di Ellyx Bellotti e quella del maestro Coletto. Nel 1961 entra a far parte dell'orchestra del maestro Secondo Casadei, iniziando a lavorare come musicista a tempo pieno. \u00c8 in questo periodo che muove i primi passi anche come compositore, firmando per il Maestro alcuni dei suoi pezzi pi\u00f9 famosi.\nGli anni settanta rappresentano l'apice della carriera di Nicolucci, che nel 1972 forma insieme ai maestri Franco Bergamini e Ivan Novaga un'orchestra propria, \"La Vera Romagna\", che assume ben presto portata nazionale ed internazionale. In occasione della \"Festa dell'Unit\u00e0\" di Milano la stampa del settore la definisce come \"la Nazionale del liscio\", alludendo al ruolo di portabandiera della musica folcloristica romagnola che essa assume dopo la morte del Maestro Casadei.\nNel 1973 l'orchestra partecipa all'\"Incontro internazionale folcloristico\" di Ragusa in Jugoslavia come rappresentante della Romagna e registra insieme a Claudio Villa il disco \"Claudio Villa ... liscio e ballo con l'orchestra \"La Vera Romagna\"\" distribuito in molti paesi europei. Dal 1974 al 1976 prende parte anche a numerose trasmissioni televisive, tra le quali \"Un'ora con voi\" presentata da Corrado, \"Alle sette della sera\" presentata da Christian De Sica, uno speciale della Rai registrato per la Germania e presentato da Claudio villa e Corrado e uno speciale sulla musica folk trasmesso in tutta Europa.\nIn questo periodo il maestro si iscrive alla SIAE come compositore e paroliere. Nel 1975, 1976 e 1977 vince per tre volte di seguito il \"Premio nazionale del Paroliere\", presentato da Daniele Piombi e Alberto Lupo. Oltre a una notevole attivit\u00e0 concertistica (fino a 300 serate l'anno), la quasi sessantennale carriera di Nicolucci \u00e8 caratterizzata anche da un'intensissima attivit\u00e0 compositiva che vanta ben 30 dischi incisi, per un totale di quasi 400 brani, tra i quali le famosissime \"Batticuore\" ed \"Edilio \", entrate ormai nel novero dei classici del genere.\nNumerose anche le collaborazioni con musicisti italiani e non, tra cui il violinista rumeno Christian Pintilie, l'armonicista Alberto Borsari, i fisarmonicisti Costantino Zizza e Ruggero Passarini e il clarinettista Tonino Zoli (in arte \"Tugnaz\"), con il quale calcava i palchi di tutta Italia gi\u00e0 all'epoca dell'orchestra Casadei. Negli anni '80 fonda una propria casa editrice musicale, \"la Pr\u00e8\", attraverso la quale pubblica i propri brani e quelli del figlio Edilio, anch'egli musicista.\nNel 1992 nasce a Castenaso il \"Club amici di Ivano Nicolucci\", con lo scopo di far conoscere la musica romagnola attraverso la promozione di iniziative culturali e sociali senza fini di lucro.\nNicolucci si rese inoltre promotore di molte esibizioni gratuite a favore di istituti assistenziali, ospedali psichiatrici e carceri. Partecip\u00f2 in prima persona a iniziative benefiche in favore della casa famiglia \"Giovanni XXIII\" di Predappio Alta e della \"Associazione Cardiologica Forlivese\", con la quale la famiglia Nicolucci, nella persona del figlio Edilio, ha continuato a collaborare anche dopo la morte del maestro avvenuta nel 2002. A partire da quell'anno si svolge ogni inverno presso il teatro Diego Fabbri di Forl\u00ec il \"Memorial Ivano Nicolucci \", i cui proventi vengono devoluti interamente a questa associazione."}
{"id": "324361", "revid": "110505455", "url": "https://it.wikipedia.org/wiki?curid=324361", "title": "Superstrato", "text": "In linguistica un superstrato, o soprastrato, \u00e8 la controparte di un substrato, o sostrato. Quando una lingua cerca di imporsi su un'altra senza riuscirci, la prima \u00e8 detta \"superstrato\" e la seconda \"substrato\". Il fenomeno implica due fasi: una coesistenza dei due idiomi e la scomparsa della lingua pi\u00f9 recente, dopo aver lasciato un'impronta sulla lingua indigena.\nViene anche usato per descrivere un elemento linguistico imposto, simile a ci\u00f2 che accadde all'inglese dopo il 1066 con la lingua normanna. Le parole neolatine e neogreche adottate dalle lingue europee (ma anche in molte altre lingue) per descrivere argomenti scientifici (anatomia, medicina, botanica, zoologia, ecc.) possono anche essere definite superstrato, anche se in quest'ultimo caso si potrebbe parlare altrettanto facilmente di \"adstrato\"."}
{"id": "324362", "revid": "599013", "url": "https://it.wikipedia.org/wiki?curid=324362", "title": "Mbo", "text": ""}
{"id": "324363", "revid": "599013", "url": "https://it.wikipedia.org/wiki?curid=324363", "title": "Mbi", "text": ""}
{"id": "324365", "revid": "110157", "url": "https://it.wikipedia.org/wiki?curid=324365", "title": "Le leggende di Dragonlance", "text": "Le leggende di Dragonlance \u00e8 la seconda trilogia fantasy ambientata nel mondo di \"Dragonlance\", e scritta nuovamente da Margaret Weis e Tracy Hickman.\nIl ciclo.\nIl ciclo, scritto verso la fine degli anni ottanta, racconta le vicende di alcuni personaggi nel mondo fantastico di Krynn. In questa trilogia l'attenzione \u00e8 puntata su due dei personaggi fondamentali della trilogia precedente, \"Le Cronache di Dragonlance\", i gemelli Raistlin e Caramon Majere.\nTrama.\n\"Il destino dei gemelli\".\nDue anni dopo la fine della Guerra delle Lance, il mago oscuro Raistlin Majere pianifica di sfidare Takhisis, la Regina delle Tenebre, e di prendere il suo posto nel pantheon degli d\u00e8i di Krynn. Per fare questo, Raistlin ha bisogno dell'aiuto di un chierico di Paladine che apra con lui il Portale, unica via per l'Abisso dove Taksisis ha la sua dimora: la scelta del mago cade su Crysania di Tarinius, giovane ed ambiziosa chierica di Palanthas, che lo segue nella convinzione di poter riportare la sua anima alla luce, strappandola dalle tenebre in cui \u00e8 avvolta.\nNel viaggio verso la Torre dell'Alta Stregoneria di Wayreth, Crysania viene attaccata dal Cavaliere della Morte Lord Soth, che \u00e8 stato mandato da Kitiara Uth Matar per sventare i piani del fratellastro. Reso incosciente per volere di Paladine, la chierica viene trasportata alla torre da Caramon, gemello di Raistlin, e da Tasslehoff: qui i maghi operano un incantesimo per riportare Caramon e Crysania ai tempi del Cataclisma, dove pensano che si sia gi\u00e0 diretto anche Raistlin, con il duplice proposito di curare Crysania e tentare di uccidere Fistandantilus.\nTornato ai tempi del fulgore di Istar, con Tasslehoff come compagno imprevisto, Caramon scopre che Fistandantilus \u00e8 gi\u00e0 stato ucciso da Raistlin, il quale ha preso il suo posto alla corte del Sommo Sacerdote del Tempio di Paladine. Crysania viene curata da quest'ultimo, e convinta da Raistlin a partecipare al suo piano di distruggere Takhisis.\nFinalmente, Caramon capisce che il suo gemello non pu\u00f2 pi\u00f9 essere redento, e il giorno del Cataclisma si reca al Tempio per ucciderlo. Il suo tentativo non ha per\u00f2 successo, e Raistlin opera l'incantesimo che sar\u00e0 in grado di trasportare lui, Caramon e Crysania in un'altra epoca.\n\"La guerra dei gemelli\".\nCrysania e i gemelli giungono alla Torre dell'Alta Stregoneria di Palanthas, circa un secolo dopo il Cataclisma. Raistlin scopre con disappunto che il Portale per l'Abisso \u00e8 stato spostato a Zhaman, nelle Pianure della Polvere, ed organizza il viaggio dei tre compagni verso l'estremo sud.\nDurante il viaggio, Raistlin comincia a rendersi conto che tutte le sue azioni stanno ricalcando fedelmente quelle di Fistandantilus, quando persino i suoi compagni iniziano a rivolgersi a lui usando il nome del defunto mago, e che per quanto si sforzi non pu\u00f2 cambiare il passato. Egli comprende dunque che la fine del suo proposito \u00e8 la stessa che ha atteso Fistandantilus - la morte nelle segrete di Zhaman.\nAi tre compagni si uniscono ben presto tutti i profughi del Cataclisma, ed il gruppo sempre pi\u00f9 nutrito si dirige verso sud sotto il nome di \"Esercito di Fistandantilus\", prendendo come pretesto per il viaggio la lotta contro i nani delle montagne ed il saccheggio del favoleggiato tesoro sotto la fortezza di Thorbardin. Una volta giunti a Zhaman, Raistlin opera l'incantesimo per aprire il Portale assieme a Crysania, ma la sua magia viene incrinata da Caramon e Tasslehoff, per il loro tentativo di azionare un congegno magico che li riporti al tempo d'origine.\n\"La sfida dei gemelli\".\nIl congegno magico trasporta Caramon e Tasslehoff due anni nel futuro rispetto al loro tempo di origine, dove essi scoprono con orrore come la vittoria di Raistlin su Takhisis abbia portato alla distruzione quasi totale del mondo. Su consiglio di Par-Salian, essi tornano indietro nel tempo di due anni per impedire a Raistlin di uscire dall'Abisso.\nFrattanto, Raistlin ha combattuto tutte le legioni della Regina Oscura con l'aiuto di Crysania, che per\u00f2 le \u00e8 costato la vita. Sordo alle sue implorazioni di tenerle compagnia mentre muore, Raistlin abbandona la fanciulla in agonia e si prepara allo scontro finale con Takhisis.\nCaramon e Tasslehoff giungono a Palanthas e la trovano sotto attacco da parte dell'esercito di Kitiara, la quale ha deciso infine di aiutare Raistlin nella sua impresa. Con grande fatica, Caramon riesce a raggiungere la Torre dell'Alta Stregoneria e penetra nell'Abisso per fermare Raistlin.\nAll'ultimo scontro fra i due gemelli, Raistlin vede negli occhi del fratello quale sar\u00e0 il terribile futuro che lo attende se vincer\u00e0 la battaglia contro la Regina Oscura. Il mago prende dunque la decisione di rimanere nell'Abisso per fermare Takhisis, mentre Caramon e Crysania attraversano il Portale nell'altro senso e si mettono in salvo. Con l'aiuto di Raistlin, infine, Caramon riesce a chiudere il Portale in tempo ed a salvare Krynn.\nBibliografia.\nUsciti anche in raccolta come:"}
{"id": "324366", "revid": "92723", "url": "https://it.wikipedia.org/wiki?curid=324366", "title": "Aleksandr Jakovlevi\u010d Chin\u010din", "text": "Biografia.\nFu uno dei principali autori della scuola probabilista sovietica. Si \u00e8 occupato principalmente di teoria della probabilit\u00e0, teoria dell'informazione e meccanica statistica."}
{"id": "324369", "revid": "125941477", "url": "https://it.wikipedia.org/wiki?curid=324369", "title": "Association Sportive de Monaco Football Club", "text": "L'Association Sportive de Monaco Football Club (pronuncia francese: //), noto pi\u00f9 semplicemente come Monaco, \u00e8 una societ\u00e0 polisportiva monegasca con sede nel Principato di Monaco, attiva soprattutto nel settore del calcio professionistico.\nFondato nel 1924 a seguito della fusione di quattro societ\u00e0 sportive di Beausoleil, il club milita nella Ligue 1 e ha disputato trentacinque edizioni consecutive del massimo campionato francese di calcio (dalla stagione 1977-1978 alla stagione 2010-2011): si tratta di una delle poche squadre calcistiche che disputano un campionato straniero, in quanto il Principato di Monaco non ha una propria federazione iscritta n\u00e9 alla UEFA n\u00e9 alla FIFA. Dal 1940 la squadra disputa le partite interne allo stadio Louis II, stanziato nel quartiere di Fontvieille. Come degno rappresentante del Principato di Monaco, i colori sociali del club sono il rosso ed il bianco; il completo tradizionale da gioco \u00e8 una maglia costituita da una met\u00e0 rossa ed una bianca, divise diagonalmente, che fu ideato dalla principessa Grace Kelly. \nNel suo palmar\u00e8s il club annovera 18 titoli nazionali, di cui 8 campionati e 5 Coppe di Francia, che ne fanno il quinto club pi\u00f9 titolato di Francia. A livello internazionale vanta invece 3 Coppe delle Alpi e diciassette partecipazioni alla UEFA Champions League, competizione nella quale ha raggiunto la finale nella stagione 2003-2004, perdendola per 0-3 contro i portoghesi del Porto.\nEsiste una forte rivalit\u00e0 tra il Monaco e il Nizza, con cui i monegaschi disputano il derby della Costa Azzurra.\nStoria.\nDagli albori agli anni settanta.\nIl club fu fondato il 23 agosto 1924 dalla fusione di \"Swimming Club\", \"Monaco Sports\", \"A.S. Beausoleil\", \"\u00c9toile de Monaco\" e \"Riviera A.C.\", e incominci\u00f2 a giocare nelle divisioni regionali e nella Division 2. Il Monaco guadagn\u00f2 definitivamente lo status di squadra professionistica nel 1948 ed esord\u00ec in massima serie nel 1953. Dopo alcuni anni di assestamento il club si impose come squadra di classifica medio-alta, ma fu solo dopo l'arrivo in panchina di Lucien Leduc, nel 1958, che la squadra inizi\u00f2 ad ottenere i primi trofei, vincendo due campionati nel 1960-61 e nel 1962-63, anno in cui centr\u00f2 il \"double\" andando a vincere la sua seconda Coppa di Francia (la prima fu vinta nel 1959-60). Tra i giocatori principali in questo periodo del club del Principato ricordiamo Christian Dalger, Rolland Courbis, Jean Petit e Jean-Luc Ettori; gli ultimi due sono emblemi del club, avendovi giocato per tutta la loro carriera da calciatori professionistici.\nDopo questo periodo di successi, il Monaco pass\u00f2 un quindicennio di alti e bassi, dove ottenne dei risultati variabili tra la prima e la seconda divisione: fu solo grazie al ritorno di Leduc che la squadra torn\u00f2 ai vertici, vincendo un campionato nel 1977-78 (solo l'anno prima la squadra era in Division 2) e una Coppa di Francia nella stagione 1979-80, anno in cui G\u00e9rard Banide aveva sostituito Leduc alla guida della squadra. A contribuire a questi successi fu in particolar modo l'attaccante italo-argentino Delio Onnis, miglior cannoniere di sempre della Ligue 1, che mise a segno in sette anni (fu acquistato nel 1973 dallo Stade de Reims) 223 gol complessivi.\nGli anni ottanta.\nCon Banide in panchina il Monaco si confermer\u00e0 come una big, non oltrepassando il quarto posto (vincendo anche un campionato nella stagione 1981-82), ma dopo il suo esonero la squadra affronter\u00e0 un lieve declino di risultati (l'unico trofeo sar\u00e0 una Coppa di Francia nella stagione 1984-85).\nSi dovette aspettare il 1987, quando subentr\u00f2 in panchina Ars\u00e8ne Wenger, il ritorno del club ai vertici. Nel suo primo anno nel club grazie ai nazionali Glenn Hoddle, Marcel Dib, Manuel Amoros, Patrick Battiston e Luc Sonor Wenger port\u00f2 il titolo di campione di Francia, dopo un digiuno durato 6 anni. L'unico passo falso lo fece nella Coppa di Francia, nella quale usc\u00ec contro il Nizza nel 16\u00b0 di finale.\nNella stagione seguente il Monaco chiude 3\u00ba in campionato, arriva in finale della Coppa di Francia, dove per\u00f2 si inchina al Marsiglia. Al di l\u00e0 dei risultati, il Monaco fa un suo record personale (ormai superato con la finale nella stagione 2003-2004), superando il 16\u00b0 di finale della Coppa dei Campioni e l'8\u00b0 di finale contro il Club Bruges (andata persa 1-0; ritorno vinto 6-1), ma si deve inchinare ai turchi del Galatasaray.\nGli anni novanta.\nNegli anni che seguono il club riporta una partecipazione alla Coppa UEFA, arrivata agli ottavi di finale, persa contro i russi del Torpedo Moskva, e la vittoria della Coppa di Francia nel 1991. L'anno precedente arriv\u00f2 nella semifinale della Coppa delle Coppe, persa contro la Sampdoria per 4-2. Inoltre l'anno seguente, anche con un 3\u00ba posto in campionato, il Monaco si qualifica nella UEFA Champions League (a causa della squalifica dell'Olympique Marsiglia in seguito all'Affare VA-OM), nella quale passa i turni preliminari e la fase a gironi, con 7 punti, sotto al Barcellona (10 punti), ma perdendo la semifinale in gara unica contro il Milan per 3-0.\nAnche dopo la partenza di Wenger, a cui si sostitu\u00ec Jean Tigana nel 1996, il Monaco continu\u00f2 a confermarsi una delle principali squadre di Francia e d'Europa: nella stagione 1996-97 il Monaco vinse il suo sesto titolo nazionale e raggiunse le semifinali di Coppa UEFA, mentre nella stagione successiva verr\u00e0 eliminato dalla Juventus in semifinale di Champions League.\nGli anni duemila.\nDopo aver vinto nel 1999-00 il suo settimo trofeo nazionale (con Claude Puel in panchina), nel 2001 la squadra fu affidata a Didier Deschamps, che dopo due piazzamenti di classifica medio-bassa, riusc\u00ec a far tornare il Monaco ai vertici nazionali (guadagnando un secondo posto e due terzi posti consecutivi, di cui uno, nella stagione 2003-04, conseguito dopo essere stato per gran parte del torneo in testa alla classifica), e internazionali, raggiungendo nella stagione 2003-04 la finale Champions League, persa per 3-0 contro il Porto all'epoca allenato da Jos\u00e9 Mourinho.\nL'esonero di Deschamps all'inizio della stagione 2005-2006 diede inizio ad un periodo di crisi per la squadra, che non riusc\u00ec pi\u00f9 ad ottenere risultati di vertice nonostante l'avvicendamento di vari allenatori come Francesco Guidolin, L\u00e1szl\u00f3 B\u00f6l\u00f6ni, Laurent Banide e Ricardo Gomes.\nNella stagione 2009-2010 la squadra ritorna a disputare una finale di Coppa di Francia, poi persa contro il Paris Saint-Germain. L'annata successiva vede sancire la retrocessione del Monaco in Ligue 2 per la prima volta dopo 34 anni, in seguito alla sconfitta casalinga per 0-2 contro il Lione all'ultima giornata.\nGli anni duemiladieci.\nNel dicembre del 2011 il magnate russo Dmitrij Rybolovlev, titolare della societ\u00e0 \"Monaco Sport Invest (Msi)\", acquista la quota di maggioranza del club.\nIl 30 maggio 2012 la societ\u00e0 monegasca comunica di aver messo sotto contratto Claudio Ranieri, a cui viene assegnato il compito di riportare la compagine biancorossa in Ligue 1, dopo il deludente 8\u00ba posto della stagione precedente. L'obiettivo riesce grazie alla vittoria nel campionato di Ligue 2.\nNel mercato estivo il Monaco si rinforza acquistando i due gioielli del , James Rodr\u00edguez e Jo\u00e3o Moutinho, per 70 milioni di euro, \u00c9ric Abidal e Ricardo Carvalho a parametro zero, J\u00e9r\u00e9my Toulalan dal Malaga per 5 milioni, Geoffrey Kondogbia dal Siviglia per 20 milioni e Radamel Falcao dall'Atletico Madrid per circa 60 milioni. Questo \u00e8 stato anche il pi\u00f9 costoso trasferimento nella storia del campionato francese, record ora detenuto da Neymar.\nLa prima stagione in Ligue 1 sotto la presidenza di Dmitry Rybolovlev si conclude con un ottimo 2\u00ba posto in classifica da neopromossa, alle spalle del Paris Saint-Germain. In Coupe de France la squadra di Ranieri viene eliminata in semifinale dal Guingamp (poi vincitore), mentre in Coupe de la Ligue non riesce a superare il 3\u00ba turno, venendo sconfitta dallo Stade de Reims.\nNell'estate 2014, in seguito a problemi finanziari causati dal divorzio fra Dmitrij Rybolovlev e la sua ex moglie Elena Rybolovleva, gran parte dei giocatori acquistati nella stagione precedente vengono ceduti. Tuttavia, la squadra del nuovo tecnico Leonardo Jardim riesce a ben figurare in Champions League, arrivando prima nel proprio girone ed eliminando il ben pi\u00f9 quotato Arsenal negli ottavi di finale, per poi essere eliminata dalla Juventus ai quarti.\nNell'estate 2015 Geoffrey Kondogbia \u00e8 venduto all' per 40 milioni e Lucas Ocampos all' per 7 milioni di euro. Falcao \u00e8 ceduto in prestito al (e poi al ) e Yannick Ferreira Carrasco va all' per 20 milioni di euro. Lasciano il club anche Nicolas Isimat-Mirin, ceduto al per 3 milioni di euro, Berbatov, a fine contratto, e Stekelenburg al per fine prestito. La rosa viene rinnovata senza esborsi, con l'arrivo di molti giovani francesi quali Thomas Lemar, Far\u00e8s Bahlouli, Corentin Jean e Allan Saint-Maximin, oltre al maliano Adama Traor\u00e9, all'argentino Guido Carrillo, al brasiliano Gabriel Boschilia, al portoghese Ivan Cavaleiro e all'italiano Stephan El Shaarawy. Il Monaco ottiene il terzo posto in campionato per la seconda volta consecutiva e sempre dietro a PSG e Lione. Dopo l'eliminazione nel play-off di Champions League, esce nella fase a gironi dell'Europa League.\nNell'estate 2016 il Monaco ingaggia l'attaccante Val\u00e8re Germain - che si affianca a Radamel Falcao, di ritorno dai prestiti - e i difensori Djibril Sidib\u00e9, Benjamin Mendy e Kamil Glik. La squadra di Jardim, grazie all'affermazione di talenti del vivaio come Ti\u00e9mou\u00e9 Bakayoko, Bernardo Silva e Kylian Mbapp\u00e9, esprime sin da subito un calcio piacevole e offensivo, che le consente di superare quota 100 gol segnati in stagione gi\u00e0 nel febbraio 2017, con una media di quasi 3 gol a partita. Il club monegasco parte bene in UEFA Champions League, eliminando nel preliminare il (vittoria per 2-1 in trasferta e 1-0 in terra amica). Vince il proprio girone con 3 vittorie, 2 pareggi e una sconfitta e si qualifica dunque per la fase a eliminazione diretta, dove elimina il agli ottavi di finale (sconfitta per 5-3 al City of Manchester e vittoria per 3-1 al Louis II) e il ai quarti (imponendosi per 2-3 al Westfalenstadion e in casa per 3-1), ottenendo cos\u00ec una semifinale che mancava dal 2003-2004. Qui \u00e8 eliminato, come due anni prima, dalla , vittoriosa per 2-0 al Louis II e per 2-1 nel ritorno allo Juventus Stadium. Sul fronte nazionale destano clamore due sconfitte in finale contro il . La prima \u00e8 un 4-1 subito il 1\u00ba aprile 2017 al Parc Olympique Lyonnais di Lione nella finale di Coppa di Lega; la seconda \u00e8 un 5-0 patito il 26 aprile nella semifinale di Coppa di Francia a causa del turn-over voluto da Jardim, che rinuncia a tutti i titolari in vista della semifinale di andata Champions League contro la Juventus. Il 17 maggio 2017, battendo per 2-0 il Saint-\u00c9tienne, il Monaco si aggiudica per l'ottava volta il campionato francese, con una giornata di anticipo.\nIl Monaco conclude la stagione 2017-2018 al secondo posto con 80 punti, 13 in meno dei campioni del PSG e 2 in pi\u00f9 del Lione terzo, mentre in UEFA Champions League conclude all'ultimo posto il girone con Lipsia, Porto e Be\u015fikta\u015f, con soli due punti.\nPi\u00f9 tribolata \u00e8 la stagione 2018-2019. In virt\u00f9 del secondo posto in Ligue 1 della stagione precedente, il club si qualifica per la fase a gironi di UEFA Champions League, dove viene inserita nel gruppo con , e . A seguito anche del pessimo rendimento in campionato, nell'ottobre 2018 Jardim viene esonerato e sostituito con Thierry Henry, sotto la cui gestione la squadra viene eliminata gi\u00e0 nella fase a gironi di UEFA Champions League, concludendo il gruppo all'ultimo posto (seconda volta nelle ultime due stagioni) e con un solo punto guadagnato in sei incontri e registrando, in totale, una differenza reti di -12. Nel gennaio 2019 Jardim \u00e8 richiamato in panchina dopo la brutta eliminazione ai sedicesimi di Coppa di Francia. La squadra chiude il campionato al diciassettesimo posto, appena tre punti sopra la zona retrocessione.\nNella stagione 2019-2020 Jardim viene esonerato dopo 19 partite di campionato, con la squadra al settimo posto in Ligue 1; gli subentra Robert Moreno, che non va oltre il nono posto finale. Nell'annata successiva, sotto la guida di Niko Kova\u010d, la squadra ottiene il terzo posto, facendo cos\u00ec ritorno in UEFA Champions League nella stagione seguente, ma il percorso nella massima competizione europea si interrompe ai play-off.\nColori e simboli.\nColori.\nLa scelta dei colori della tradizionale maglia fu il rosso e il bianco. Nella stagione 1960-61 viene per la prima volta introdotta la fantasia attualmente in uso, ovvero una maglia trinciata biancorossa. Questa divisa va inizialmente ad affiancarsi a quella tradizionale palata, sempre biancorossa.\nViene confermata la divisa introdotta nel 1970, firmata Le Coq Sportif; tale maglia, sempre costituita da una met\u00e0 rossa e una bianca, \u00e8 abbinata con dei pantaloncini bianchi e dei calzettoni rossi. Invece nelle gare di Coppa di Francia la squadra utilizza una divisa firmata adidas con lo sponsor Perrier; tale maglia \u00e8 abbinata con pantaloncini rossi e calzettoni bianchi.\nNella stagione 1977-78 i colori del pantaloncino e dei calzettoni si invertono (i primi bianchi e i secondi rossi). Questo dur\u00f2 solo una stagione, visto che dalla successiva ritorn\u00f2 con la vecchia divisa.\nNella stagione 1987-88 vengono confermate tutte le divise introdotte nella stagione precedente, firmate Adidas e sponsorizzate da TMC (Tel\u00e9 Monte Carlo) e Alain Afflelou. Nella stagione 1997-98 il colore della manica della maglietta cambia da bianco a rosso, con aggiunta di righe bianche ai bordi dei pantaloncini rossi. Nella stagione 1999-2000 la divisa subisce una lieve modifica nel motivo, in particolare i calzoncini, per met\u00e0 bianchi e met\u00e0 rossi.\nNella stagione 2003-04 vengono tolte le righe rosse nei pantaloncini, rimasti bianchi. Tre anni dopo la divisa subisce una lieve modifica, in particolare i pantaloncini.\nSimboli ufficiali.\nInno.\nL'inno ufficiale del Monaco si intitola Inno monegasco, inciso dal cantante e poeta Th\u00e9ophile Bellando de Castro. Pi\u00f9 tardi, Castil-Blaze modific\u00f2 la musica e fece qualche altro cambiamento minore.\nStrutture.\nStadio.\nIl Monaco gioca le partite interne nello Stadio Louis II, un vero e proprio gioiello, unico nel suo genere e situato all'interno del principato. L'impianto (che dal 1998 al 2012 ha ospitato ininterrottamente le sfide di Supercoppa Europea), aperto nel 1939 e ristrutturato nel 1985, ha una capienza di 18\u00a0523 posti. Le partite pi\u00f9 importanti che il Monaco ha giocato in questo impianto sono la semifinale di UEFA Champions League 1997-98, di Coppa delle Coppe 1989-90, 1991-92 e di Coppa UEFA 1996-97. L'impianto ospita anche le partite della Nazionale di calcio del Principato di Monaco. In precedenza il club ha giocato nello Stade des Moneghetti.\nCentro di allenamento.\nIl centro d'allenamento di Turbia, noto solo con il nome \"La Turbie\", \u00e8 utilizzato dal club del principato a partire dalla stagione 1981-82. Nel 2003 il centro di formazione \u00e8 stato ricostruito, diventando ultra-moderno, dotato di grandi spogliatoi, una sala per trattamenti, una zona relax, formata da piscine ed idromassaggi. Inoltre nel 2006 vi \u00e8 stata costruita una sala stampa per i giornalisti.\nSociet\u00e0.\nSettore giovanile.\nIl Centro di formazione del Monaco nasce nel 1955, con lo scopo di far nascere dei campioni. La sede principale \u00e8 La Turbie, da cui deriva il nome del \"Centro di formazione La Turbie\".\nDal 1955 ad oggi ricordiamo quattro giocatori che vinsero o un europeo o un mondiale: Thierry Henry, David Trezeguet, Lilian Thuram e Emmanuel Petit.\nAllenatori e presidenti.\nAllenatori.\nDi seguito \u00e8 riportata la lista degli allenatori che si sono succeduti alla guida del club nella sua storia.\nPresidenti.\nIn pi\u00f9 di 50 anni di storia societaria dall'acquisizione dello status, alla guida dell'Association Sportive de Monaco Football Club, societ\u00e0 calcistica francese con sede a Monaco, si sono avvicendati 17 presidenti. Il primo presidente della societ\u00e0 monegasca, sin da prima dello status, fu Martin Robin, uno dei suoi fondatori.\nIl presidente pi\u00f9 longevo nella storia del club \u00e8 Jean-Louis Campora (15 trofei) che, a partire dal 15 giugno 1975, ha guidato la societ\u00e0 per 28 anni, fino al 2003. Il 10 aprile 2008 un'assemblea dei soci ha eletto il primo presidente che non sia monegasco: il francese J\u00e9r\u00f4me de Bontin (in carica fino alla fine di marzo 2009). Il 23 dicembre 2011 un'assemblea dei soci straordinaria ha eletto presidente il magnate russo Dmitrij Rybolovlev, primo magnate e straniero a ricoprire tale carica nella storia del club monegasco.\nCalciatori.\nI calciatori emblematici del Monaco sono, secondo la FIFA, coloro protagonisti della conquista del titolo di campione di Francia nel 1961: Henri Biancheri (1957-1964), Michel Hidalgo (1957-1966) e Marcel Art\u00e9l\u00e9sa (1961-1966). Alla fine degli anni settanta si ricordano Jean Petit (1969-1982), Delio Onnis (1973-1980) e Jean-Luc Ettori (1975-1994) protagonisti della rinascita del club, della scalata in Division 1, della vittoria in Coppa di Francia nel 1960 e della conquista del titolo di campione nazionale nella stagione successiva. Altri calciatori noti per le loro prestazioni con il Monaco sono: Claude Puel (1979-1996), Manuel Amoros (1980-1989), Bruno Bellone (1980-1987), Umberto Barberis (1980-1982), Marcel Dib (1985-1993), Luc Sonor (1986-1995), Glenn Hoddle (1987-1991), George Weah (1988-1992), Emmanuel Petit (1989-1997), Youri Djorkaeff (1990-1995), Lilian Thuram (1991 -1996), J\u00fcrgen Klinsmann (1992-1994), Victor Ikpeba (1993-1999), Vincenzo Scifo (1993-1997), Thierry Henry (1994-1999), David Trezeguet (1995-2000), Fabien Barthez (1995-2000), Ludovic Giuly (1998-2004 / 2011-2012), S\u00e9bastien Squillaci (2002-2006), Yaya Tour\u00e9 (2006-2007), James Rodr\u00edguez (2013-2014), Kylian Mbapp\u00e9 (2015-2017) Radamel Falcao (2013-2014 / 2016-2019).\nNei primi anni sessanta militarono inoltre in squadra Marcel Art\u00e9l\u00e9sa, Henri Biancheri, Lucien Cossou, Yvon Douis e Michel Hidalgo.\nDelio Onnis \u00e8 il calciatore che occupa un posto privilegiato nella storia societaria; \u00e8 infatti il capocannoniere \"all-time\" con 223 reti. Jean-Luc Ettori \u00e8 invece il giocatore con pi\u00f9 presenze, con 755 partite giocate, dietro di lui Claude Puel. Thierry Henry milit\u00f2 nel Monaco dal 1993 al 1999: fu protagonista nella vittoria del campionato francese nel 1997 e fu inoltre premiato come miglior giovane della Ligue 1 dall'UNFP lo stesso anno. Victor Ikpeba, facente altrettanto parte della squadra che vince il campionato nel 1997, \u00e8 il quinto miglior marcatore di sempre della storia del Monaco.\nRadamel Falcao fu protagonista insieme al giovane rivelazione Kylian Mpapp\u00e8 della storica Vittoria contro il psg del campionato 2016/2017. Falcao \u00e8 inoltre con 83 reti segnate il quarto miglior marcatore della storia del As Monaco. \nContributo alle nazionali.\n48 calciatori sono stati selezionati dalla nazionale francese durante il loro periodo di militanza nel Monaco. Il primo della serie fu Lazare Gianessi, che collezion\u00f2 14 convocazioni fra il 1952 ed il 1954.\nIn occasione della Coppa del Mondo 1982 quattro giocatori del Monaco fecero parte della selezione francese, allenata da Michel Hidalgo, con un passato da calciatore fra le file della squadra del principato; furono Jean-Luc Ettori, Manuel Amoros, Bruno Bellone e Alain Couriol, che presenziarono ognuno in almeno una partita della competizione, terminata dai \"galletti\" al quarto posto.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1948-1949 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2018-2019 il club ha ottenuto le seguenti partecipazioni ai tornei internazionali:\nStatistiche di squadra.\nIn 75 stagioni sportive a partire dalla conquista dello status ufficiale, risalente al 1948, Il Monaco ha disputato 63 campionati di massima serie (43 campionati di Division 1 e 20 di Ligue 1), 11 campionati di seconda serie (9 campionati di Division 2 e 2 di Ligue 2). I monegaschi hanno terminato il campionato 7 volte primi, 6 volte secondi e 10 volte terzi.\nIn base alle partite ufficiali finora disputate, la miglior vittoria del Monaco \u00e8 il 9-0 della stagione 1985-86 contro il Bordeaux (Division 1 1985-1986) mentre la peggiore sconfitta \u00e8 il 6-0 subito proprio contro il Bordeaux nella stagione 2007-08 (Ligue 1 2007-2008).\nNella stagione 2013-14, allora allenata da Claudio Ranieri, il Monaco ha fatto il suo record personale di punti: 80. Nella stagione 1960-61 il club monegasco fa il suo record di punti: 57 (in quel tempo i punti per vittoria erano 2 e non 3). Nella stessa stagione fa il record di vittorie totali in un campionato: 26. Nella stagione 1985-86, il club del principatino incassa 19 pareggi, realizzando il record personale di pi\u00f9 pareggi incassati.\nSono ben 89 i gol che il Monaco ha fatto in un campionato: in Division 1 1972-1973. Due stagioni prima ha subito meno gol fino ad oggi in un campionato: solo 23 gol, eguagliando ci\u00f2 fatto nella Division 1 1952-53.\nA livello di coppe nazionali il Monaco \u00e8 al quinto posto per numero di vittorie (5 Coppe di Francia) ed al quarto posto di finali disputate, assieme al PSG, FC S\u00e8te e Rennes: 1973-74, 1983-84, 1988-89 e 2009-10. Sono ben 5 le partecipazioni per il club monegasco alla Supercoppa di Francia: 1960, 1961, 1985, 1997 e 2000.\nL'avversario affrontato pi\u00f9 volte dal Monaco in gare ufficiali \u00e8 il Lens (104 volte), seguita dal Bordeaux (100 volte), dal Lione (97 volte) e dal Sochaux (95 volte).\nA livello internazionale la miglior vittoria \u00e8 per 8-0, ottenuto contro lo nel primo turno della Coppa delle Coppe 1991-1992, mentre la peggior sconfitta \u00e8 un 4-0, subito nella fase a gironi della UEFA Champions League 2018-2019 contro il .\nStatistiche individuali.\nIl giocatore con pi\u00f9 presenze nelle competizioni europee \u00e8 Jean-Luc Ettori a quota 60, mentre il miglior marcatore \u00e8 Victor Ikpeba con 14 gol.\nTifoseria.\nGemellaggi e rivalit\u00e0.\nL'unico gemellaggio ufficiale \u00e8 con la tifoseria dell'Ascoli Calcio 1898 FC. Altri rapporti con il tifo italiano si hanno con le tifoserie del Bari Calcio, della Salernitana, Lazio Calcio e Reggina 1914. Data la vicinanza geografica del Principato di Monaco con alcune citt\u00e0 francesi, il club ha una rivalit\u00e0 calcistica con l' e con il (Derby della Costa Azzurra). \u00c8 sentito anche il confronto con il .\nOrganico.\nRosa 2021-2022.\n\"Aggiornato al 1\u00b0 gennaio 2022.\"\n \nStaff tecnico.\n\"Staff tecnico aggiornato al 3 gennaio 2022.\""}
{"id": "324373", "revid": "33888", "url": "https://it.wikipedia.org/wiki?curid=324373", "title": "Renzo De Felice", "text": "La vita e la carriera accademica.\nFiglio unico, Renzo De Felice consegu\u00ec la maturit\u00e0 nel 1949 presso il liceo classico Marco Terenzio Varrone. Si iscrisse alla facolt\u00e0 di giurisprudenza dell'Universit\u00e0 di Roma La Sapienza e nell'anno accademico 1951-1952 ottenne il passaggio al secondo anno del corso di laurea in filosofia. Durante gli studi universitari si era iscritto al Partito Comunista Italiano e, secondo la testimonianza del suo collega di studi Piero Melograni, decise il suo passaggio al corso di laurea in filosofia perch\u00e9 lo studio della stessa gli sembrava \u2013 in una prospettiva marxista \u2013 indispensabile per fondare adeguatamente gli studi di carattere storico, che lo appassionavano sin dalla sua iscrizione a giurisprudenza.\nEra un militante di ispirazione trotskista e, nel 1952, fu arrestato insieme a Sergio Bertelli mentre preparava una contestazione contro la visita a Roma del generale statunitense Matthew Ridgway, veterano della guerra di Corea e comandante della NATO. Alla fine degli anni ottanta, interrogato su cosa avesse conservato dell'ideologia coltivata in giovent\u00f9, rispose:\nNella facolt\u00e0 di filosofia, quale titolare del corso di storia moderna, insegnava il professor Federico Chabod; per De Felice quello con Chabod fu un incontro decisivo: prese a frequentare assiduamente le lezioni ed i seminari tenuti dallo storico liberale e, nell'ambito di uno di questi, scrisse un saggio sui giudei nella Repubblica Romana del 1798-1799, del quale Chabod sollecit\u00f2 la pubblicazione.\nMa chi pi\u00f9 ebbe influenza sul giovane De Felice, secondo quanto da lui stesso riferito, fu il suo maestro e poi amico Delio Cantimori. Ormai definitivamente orientato verso lo studio della storia, De Felice prepar\u00f2 quindi la sua tesi di laurea \u2013 relatore lo stesso Chabod \u2013 con titolo \"Correnti di pensiero politico nella prima repubblica romana\", che discusse il 16 novembre 1954 ottenendo il massimo dei voti con lode. Nel 1956 ottenne una borsa di studio presso l'Istituto Italiano per gli Studi Storici di Napoli, fondato da Benedetto Croce e diretto dallo stesso Chabod.\nSempre nel 1956 fu tra i firmatari del Manifesto dei 101, sottoscritto da intellettuali dissenzienti verso l'appoggio dato dal partito all'invasione sovietica dell'Ungheria. Insieme a molti dei firmatari del manifesto, De Felice lasci\u00f2 il PCI, iscrivendosi al Partito Socialista Italiano. In seguito prefer\u00ec rinunciare a ogni militanza politica e lasci\u00f2 anche il PSI. L'uscita dal partito cost\u00f2 a De Felice alcuni anni di isolamento, che durarono sino agli incontri con la futura moglie Livia De Ruggiero, figlia del filosofo liberale Guido De Ruggiero scomparso nel 1948, e con il sacerdote e studioso cattolico don Giuseppe De Luca.\nCon l'appoggio di Rosario Romeo, ottenne l'incarico di professore ordinario presso l'Universit\u00e0 di Salerno dove insegn\u00f2 dal 1968 al 1971. Nel 1970 fond\u00f2 la rivista \"Storia Contemporanea\" edita da Il Mulino, che diresse sino alla morte. Nel 1972 si trasfer\u00ec all'Universit\u00e0 \"La Sapienza\" di Roma, ove insegn\u00f2 Storia dei partiti politici, prima alla facolt\u00e0 di Lettere e poi, dal 1979, in quella di Scienze politiche; infine, nel 1986, pass\u00f2 a occupare la cattedra di Storia contemporanea.\nAlla vigilia delle elezioni politiche del 1976 firm\u00f2 insieme ad altri cinquanta intellettuali un manifesto pubblicato da \"Il Giornale\" di Indro Montanelli, nel quale si invitavano gli elettori a votare \u00abdal PLI al PSI\u00bb, criticando come \u00abmoda del giorno\u00bb le dichiarazioni di voto di molti intellettuali per il PCI, allora in costante ascesa tanto da far apparire probabile il \"sorpasso\" sulla Democrazia Cristiana come primo partito. Intervistato sulla sua adesione, De Felice spieg\u00f2 di avere l'impressione che tanti intellettuali \u00abvotino comunista nel timore di perdere la qualifica di uomini di cultura. Noi, al contrario, non crediamo che la cultura \"liberale\", della quale siamo partecipi, abbia come logico sviluppo la scelta comunista. \u00c8 proprio una scelta opposta\u00bb.\nDurante il novembre 1977 partecip\u00f2 a Roma a un'udienza del Tribunale internazionale Sacharov, dal nome del dissidente sovietico Andrej Dmitrievi\u010d Sacharov, sulle violazioni dei diritti umani nell'URSS e nell'Europa orientale comunista. Nel 2012, negli archivi della Stasi, polizia segreta della Germania Est (DDR), \u00e8 stata rinvenuta una scheda su De Felice, segnalato per essere intervenuto attivamente nella fase preparatoria dei lavori, nel corso dei quali la DDR fu accusata di abusi. Ha fatto parte del consiglio editoriale del \"Journal of Contemporary History\".\nDe Felice mor\u00ec per un tumore, all'et\u00e0 di 67 anni, nella notte tra venerd\u00ec 24 e sabato 25 maggio 1996 nella sua casa romana di Monteverde vecchio in via Antonio Cesari. Il cancro che lo affliggeva era probabilmente legato all'epatite cronica di cui da vent'anni era affetto.\nTra i suoi studenti divenuti a loro volta storici vi sono Emilio Gentile, Giovanni Sabbatucci (entrambi considerati i pi\u00f9 importanti storici contemporanei del fascismo), Paolo Mieli, Francesco Perfetti, Giuseppe Parlato e Mauro Canali.\nGli studi.\nInizialmente De Felice si dedic\u00f2 allo studio della storia moderna, concentrandosi in particolare sul giacobinismo italiano. Sebbene abbia prodotto sul tema un considerevole numero di pubblicazioni, la sua attivit\u00e0 come studioso del giacobinismo fu in qualche modo oscurata dalla successiva e ben pi\u00f9 ampia produzione storiografica sul Novecento, e soprattutto sul fascismo. Ciononostante, secondo Giuseppe Galasso, \u00abDe Felice resta nella storiografia sul giacobinismo, se non con lo stesso rilievo che in quella sul fascismo, certo con una non minore legittimit\u00e0 di ricerca e risultati\u00bb.\nGli studi di storia contemporanea iniziarono con il volume \"Storia degli ebrei italiani sotto il fascismo\" (1961), nato da uno studio commissionatogli dall'Unione delle comunit\u00e0 israelitiche. Da tale filone scatur\u00ec l'interesse che contraddistinse pi\u00f9 marcatamente la sua carriera di storico e che lo propose spesso all'attenzione del grande pubblico: la storia del fascismo.\nIl magnum opus: il \"Mussolini\" di De Felice.\nLa sua grande opera affronta il \"Ventennio fascista\" partendo dalla vita di Benito Mussolini: il primo volume, \"Mussolini il rivoluzionario\", \u00e8 del 1965; l'ultimo, \"Mussolini l'alleato. La guerra civile\", fu pubblicato incompleto e postumo nel 1997. Uscita nell'arco di 30 anni in 8 volumi per 7.000 pagine, diede un'interpretazione originale del fenomeno fascista, che ancora suscita consensi e critiche. Lettura ostica, per la sua prosa tortuosa e prolissa, con vaste appendici documentarie, note esaustive, il magnum opus defeliciano \u00e8 stato uno dei pi\u00f9 grandi casi storiografici del secondo Dopoguerra, influendo sul dibattito culturale italiano. L'interpretazione che De Felice d\u00e0 del fascismo si articola su tre temi fondamentali: l'origine socialista del pensiero di Mussolini e la differenza fra il fascismo e le dittature di destra contemporanee; la distinzione fra il \"fascismo movimento\" e il \"fascismo regime\"; la realizzazione di un consenso determinante a garantire stabilit\u00e0 e successo al regime fascista. De Felice individua un'evoluzione ideologica di Mussolini da socialista a interventista e quindi a fascista; le dinamiche che si innescarono portando il fascismo dall'essere un movimento \u00abdi sinistra\u00bb a quello di movimento conservatore e di destra; il successivo trapasso da movimento ricco di sfumature e posizioni divergenti a quello facente perno sulla personalit\u00e0 del duce; l'identificazione del fascismo a forza dell'immobilismo e della conservazione. Il consenso e l'appoggio del quale godette il fascismo - e non quindi fondato solo su elementi coercitivi e polizieschi - fu un altro tema sollevato e documentato da De Felice, secondo il quale esso cess\u00f2 solo tra il 1942-43, quando la sconfitta militare su tutti i fronti di guerra si profilava minacciosa. Al di l\u00e0 degli elogi e delle critiche, l'interpretazione che De Felice offre del fascismo e della dittatura mussoliniana ha comunque il merito di aver suscitato una nuova stagione di studi e riflessioni sul fascismo. Secondo Indro Montanelli, \u00absul Ventennio fascista nessuno potr\u00e0 pi\u00f9 scrivere una riga senza consultare De Felice, nel quale c'\u00e8 tutto. Tutto meno una cosa, purtroppo la pi\u00f9 importante: l'uomo Mussolini, senza il quale del fascismo non si capisce nulla, perch\u00e9 il fascismo fu tutto e soltanto lui\u00bb.\nI volumi mussoliniani di De Felice hanno riscosso grande successo di vendite. Pubblicati da Einaudi, per l'editore torinese nel 2001 usc\u00ec un'edizione in 4\u00a0cd-rom, con vasto corredo di apparati fotografici, filmati, documenti sonori; nello stesso anno, i 4 compact disc furono allegati ai settimanali \"Panorama\" e \"Tv Sorrisi e Canzoni\". Gli 8 volumi sono stati pubblicati in formato cartaceo per 3 volte in allegato: la prima volta nel 2006 coi settimanali mondadoriani; nell'autunno 2015-16 con il quotidiano \"Il Giornale\"; nell'autunno 2018-19 nuovamente coi settimanali Mondadori.\nControversie.\nQuando De Felice pubblic\u00f2 il primo volume della monumentale biografia di Mussolini, la storiografia e la cultura italiana erano divise da barriere ideologiche molto rigide. Una ricerca che contraddicesse l'interpretazione storiografica prevalente del fascismo, di Mussolini e della guerra di liberazione, si esponeva a forti critiche e pesanti polemiche; lo storico venne accusato dalla sinistra di giustificare il fascismo e di eccessiva adesione al personaggio oggetto del suo lavoro.\nD'altra parte, le sue ricerche, delle quali buona parte degli accademici ha riconosciuto tanto la seriet\u00e0 quanto la scrupolosa documentazione, furono spesso utilizzate (con evidenti forzature delle tesi defeliciane) dai seguaci delle teorie revisionistiche, al fine di negare le responsabilit\u00e0 storiche del fascismo. Il mondo antifascista reag\u00ec accusando De Felice di \"revisionismo\" e accomunandolo spesso a storici invisi e considerati anch'essi revisionisti. De Felice reag\u00ec, da una parte ribadendo le sue tesi in libri discussi ma sempre di tono \"scientifico\", dall'altra, con articoli che pubblic\u00f2 su \"Il Giornale\", o in alcune interviste rilasciate a Giuliano Ferrara, sul \"Corriere della Sera\", utilizzando il mezzo giornalistico per aprire il dibattito sul fascismo a un pubblico non di soli specialisti.\nIn definitiva il lavoro svolto da De Felice permise l'inizio di un nuovo modo di porsi riguardo allo studio degli anni del fascismo, affrancando quest'ultimo \"dagli stereotipi e dalle secche dell'antifascismo di maniera\".\nValutazioni critiche dell'opera di De Felice.\nDe Felice viene considerato lo storico italiano che, accedendo agli Archivi di stato ed a quelli del regime fascista, ha ricostruito pi\u00f9 in profondit\u00e0, dedicando l'ultima parte della sua vita ad un'opera ricca di nuove interpretazioni rispetto alle correnti storiografiche tradizionali, rappresenta un esempio di approfondimento storico metodico e documentato del ventennio fascista ed in particolare della parabola mussoliniana.\nDe Felice ha creato una vera e propria scuola storiografica: oltre a Emilio Gentile, diversi allievi ne hanno proseguito gli studi, (molti raccolti intorno alla rivista \"Nuova storia contemporanea\") da Giuseppe Parlato a Francesco Perfetti, a Giovanni Sabbatucci. Al di fuori della sua scuola, la sua opera \u00e8 stata oggetto anche di critiche da parte di storici accademici. Tra i critici Giorgio Rochat ha evidenziato la scarsa attenzione prestata ai problemi fondamentali della politica militare del Duce; l'autore afferma che: \u00abDe Felice non aveva alcun interesse per le forze armate, dimenticate nei primi cinque volumi della sua biografia di Mussolini malgrado le responsabilit\u00e0 di costui nella politica militare\u00bb e che \u00ablo scarso interesse di De Felice per le questioni militari lo porta anche nell'ultimo volume della biografia a scelte discutibili\u00bb oltre a sottolineare anche l'assenza nella sua opera di riferimenti al ruolo decisivo svolto da Mussolini nelle politiche repressive in Libia: \u00abnella monumentale biografia che De Felice dedica a Mussolini non \u00e8 mai citato il vivo interesse con cui il Duce seguiva la repressione\u00bb.\n\u00c8 stata criticata inoltre l'assenza di un'analisi della politica bellica di Mussolini in Etiopia e delle sue decisioni sull'impiego dei gas; a tale proposito Angelo Del Boca ha scritto: \u00abA nostro avviso De Felice non ha messo sufficientemente in risalto la gravit\u00e0 dell'aggressione a uno stato sovrano e i metodi spietati che hanno caratterizzato la campagna [...] per fare un solo esempio De Felice liquida la questione dell'impiego sistematico degli aggressivi chimici, forse il peggior crimine che si pu\u00f2 imputare al fascismo, con una sola riga.\u00bb.\nRelativamente alle occupazioni balcaniche, Teodoro Sala scrive della \u00absottovalutazione delle questioni balcaniche operata da Renzo De Felice quando ha ricostruito la politica estera fascista\u00bb e di \u00abuso magmatico delle fonti introdotto nell'opera monumentale dedicata da De Felice a Mussolini\u00bb.\nRiguardo all'interpretazione da parte di De Felice della politica estera intrapresa da Dino Grandi, lo storico britannico MacGregor Knox scrive di: \u00absingolare interpretazione della diplomazia e della strategia fascista\u00bb e di \u00abancor pi\u00f9 bizzarra adorazione per l'ambiguo collaboratore e rivale Dino Grandi\u00bb, mentre lo storico australiano R. J. B. Bosworth parla di \u00abricomparsa di Grandi nel 1988 in veste di \"eroe\" dell'interpretazione revisionista del regime data da Renzo De Felice\u00bb. Sempre riguardo all'interpretazione di De Felice della politica estera fascista, Teodoro Sala condivide il concetto di una \"continuit\u00e0\" del fascismo rispetto al periodo liberale ma scrive anche che \u00absi insiste in modo francamente artificioso sulla prevalenza che il fascismo avrebbe dato, fino alla met\u00e0 degli anni trenta, a una politica degli interessi nazionali contrapposta a quella successiva fondata pi\u00f9 sugli interessi ideologici\u00bb.\nLo storico tedesco Lutz Klinkhammer, pur citando varie volte De Felice e apprezzandone alcuni lavori, scrive anche di \u00abimpressionante trascuratezza riguardo alle fonti tedesche, cosa che per l'interpretazione del periodo bellico porta necessariamente ad uno stravolgimento della prospettiva\u00bb. Lo storico Thomas Schlemmer elogia gli autori italiani pi\u00f9 giovani per \"aver messo in dubbio la tesi, che risale a Renzo De Felice, secondo la quale il fascismo sarebbe fuori dal cono d'ombra dell'Olocausto\".\nInfine \u00e8 stata criticata la tesi defeliciana di una sostanziale equivalenza morale delle due parti in lotta. Ancora Bosworth: \u00abla tesi revisionista diventa inaccettabile quando storici e memorialisti accampano un'equivalenza morale tra le due parti in lotta\u00bb.\nAltri riconoscimenti.\nNel 1995 l'Accademia dei Lincei gli ha conferito il Premio Feltrinelli per le Scienze storiche."}
{"id": "324376", "revid": "287204", "url": "https://it.wikipedia.org/wiki?curid=324376", "title": "Cabaletta", "text": "Viene chiamata cabaletta la parte finale, quasi sempre in tempo rapido, di un numero di un'opera italiana strutturato secondo le convenzioni della prima met\u00e0 del XIX secolo.\nEssa costituisce la sezione conclusiva di una forma nota agli studiosi come \"solita forma\". Il termine \u00e8 riferito ad arie e duetti.\nNei concertati essa \u00e8 invece definita stretta (termine che pi\u00f9 in generale indica una sezione conclusiva in tempo accelerato) pur conservando la medesima struttura.\nLa cabaletta \u00e8 formata da un periodo musicale ripetuto due volte (talvolta tre nei duetti: una per personaggio e l'ultima a due voci), la seconda delle quali variata \"ad libitum\" dal cantante. Le due ripetizioni sono separate da un ritornello orchestrale che vede spesso la partecipazione del coro o di pertichini. In caso di triplice ripetizione, tale ritornello si colloca tra la seconda e la terza. L'episodio \u00e8 completato da una coda ad effetto (in genere una stretta) dalle sonorit\u00e0 fragorose, destinata a suscitare l'applauso.\nLa moda della cabaletta fu presto condannata come un facile espediente per guadagnare il consenso del pubblico. Si racconta che Bellini dichiarasse di comporle solo perch\u00e9 costretto dalle convenzioni. Nonostante ci\u00f2, la fortuna di questa forma fu duratura, tanto che Verdi non rinunci\u00f2 a inserire una cabaletta persino nell\"Otello\" (1887): \"S\u00ec, pel ciel marmoreo giuro\", a conclusione dell'atto secondo.\nNell'idea di Rossini, la cabaletta assolve soprattutto ad una funzione di contrasto ritmico rispetto alle precedenti sezioni del numero, in particolare il cantabile.\nTale incisivit\u00e0 ritmica si incontra pi\u00f9 raramente nelle opere dei compositori successivi, in particolare in Bellini e Donizetti, che con una certa frequenza sostituiscono all'allegro un allegro moderato o addirittura, eccezionalmente, un andante, conferendo in tal modo alla cabaletta un carattere pi\u00f9 disteso e cantabile. A restituirle l'energia ritmica originaria fu Verdi, soprattutto nelle opere giovanili, anche grazie all'impiego di robusti accompagnamenti orchestrali.\nSecondo alcuni critici musicali, l'origine del termine risalirebbe al provenzale \"cobla\" (\"strofa, stanza\") e allo spagnolo \"copla\", italianizzato in \"cobola\" col diminutivo \"coboletta\"; mentre secondo altri, l'origine potrebbe essere ricercata nella \"cavatina\", ossia in quella aria \"sentenziosa\" inserita alla fine del recitativo (vedi il \"Lexikon\" di Walther), solitamente un pensiero musicale arioso e ritmeggiato, atto ad imprimersi nella memoria degli ascoltatori (vedi il \"Dizionario\" del Tommaseo); i fratelli Escudier nel loro \"Dictionnaire de musique\" la descrissero come un pensiero leggero e melodioso che si imprime facilmente nell'animo dell'ascoltatore e che, appena udita, viene canticchiata da tutti."}
{"id": "324377", "revid": "92723", "url": "https://it.wikipedia.org/wiki?curid=324377", "title": "KV44", "text": "KV44 (Kings' Valley 44) \u00e8 la sigla che identifica una delle tombe della Valle dei Re in Egitto; sconosciuto il titolare.\nScoperta e scavata nel 1901, per conto di Theodore Davis, da Howard Carter, questi dichiar\u00f2 che la tomba conteneva, sotto il profilo egittologico e di studio, solo povere ed inutili cianfrusaglie. \u00c8 costituita da un pozzo verticale profondo m. 5,50 al fondo del quale si apre una camera, chiusa con muro a secco, in cui Carter rinvenne tre sarcofagi affiancati, ricoperti da corone di fiori, e resti di altre mummie prive di sarcofago o suppellettili funerarie.\nBench\u00e9 la tomba presentasse caratteristiche tipiche della XVIII dinastia, I tre sarcofagi risultarono appartenere alla XXII e, segnatamente, a \"Tentkerer\", \"Signora della Casa\" durante il regno di Osorkon I, ad una non meglio identificabile \"Heiufaa\", e ad una non precisata \"cantante\" del tempio di Amon. La presenza di alcuni nidi di api nel soffitto della tomba, fece propendere per un lungo periodo di apertura della stessa.\nNel 1991-1992 la tomba venne nuovamente scavata da Donald P. Ryan che, tra i detriti segnalati da Carter, rinvenne le tracce di sette differenti corpi, tra cui tre bambini ed un infante di circa due anni, ed alcuni resti ceramici troppo piccoli per essere compiutamente analizzati.\nLo stesso Ryan avanz\u00f2 l'ipotesi, data anche la vicinanza con la tomba di Yuya e Thuya, che potesse trattarsi della sepoltura prevista per Anen, figlio dei due occupanti la KV46, e fratello della regina Tye, grande sposa reale del faraone Amenhotep III e madre di Amenhotep IV/Akhenaton. Non esistono prove che valgano a suffragare tale ipotesi ed Anen ha una sua propria sepoltura nella tomba TT120 della necropoli di Sheikh Abd el-Qurna."}
{"id": "324378", "revid": "92723", "url": "https://it.wikipedia.org/wiki?curid=324378", "title": "KV45", "text": "KV45 (Kings' Valley 45) \u00e8 la sigla che identifica una delle tombe della Valle dei Re in Egitto; era la sepoltura di Userhat. \nMolto vicina alla KV44, la tomba KV45 ne ricalca la struttura trattandosi di un pozzo verticale profondo circa 3 m ed una camera che si apre al fondo di questo. Apparteneva originariamente, come rilevato dai vasi canopi scoperti da Howard Carter nel 1902, a Userhat, Sovrintendente dei Campi di Amon durante la XVIII Dinastia. All\u2019interno della camera, pesantemente compromessa a causa di infiltrazioni d\u2019acqua, Carter rinvenne due corpi. Risalenti alla XXII dinastia, erano contenuti ciascuno in un doppio sarcofago e depositati su alti strati di detriti che riempivano la camera per circa un terzo. Tali erano le condizioni della tomba e del suo contenuto che, oltre pezzi dei vasi canopi di Userhat, Carter riusc\u00ec solo ad estrarre parte del viso del sarcofago maschile e uno scarabeo in calcare nero intestato a \"Marenkhosu\", \"portiere della casa\". Nulla fu possibile recuperare del sarcofago femminile.\nNel 1992 la tomba venne scavata nuovamente da Donald P. Ryan che vi ha rinvenuto materiale scheletrico umano, centinaia di frammenti di sarcofago molto deteriorati, resti di quarantaquattro ushabty in argilla ugualmente danneggiati. I resti umani sono stati assegnati a quattro differenti individui, verosimilmente gli occupanti originali della tomba ed i due della successiva sepoltura. Tracce di ceramica e vasellame hanno fatto datare la tomba al tardo regno di Thutmosi IV."}
{"id": "324379", "revid": "92723", "url": "https://it.wikipedia.org/wiki?curid=324379", "title": "KV46", "text": "KV46 (Kings' Valley 46) \u00e8 la sigla che identifica una delle tombe della Valle dei Re in Egitto; era la sepoltura di Yuya e Tuia, genitori della regina Tiy\nBench\u00e9 rilevante nella storia delle scoperte nella Valle dei Re, giacch\u00e9 fu la scoperta pi\u00f9 importante prima di quella della KV62 di Tutankhamon, trattandosi di una tomba \"privata\" rientra tra quelle considerate minori.\nSi tratta della sepoltura di Yuya e Tuia, genitori della regina Tiy, grande sposa reale del faraone Amenhotep III e madre di Amenhotep IV/Akhenaton, di Anen, funzionario di corte e secondo profeta di Amon, e molto probabilmente di Ay, funzionario alla corte di Akhenaton, di Smenkhara e successore sul trono di Tutankhamon.\nScoperta e scavata da James Edward Quibell nel 1905, per conto di Theodore Davis, \u00e8 costituita da un corridoio scalinato cui ne segue un altro in forte pendenza a sua volta seguito da altre scale che danno accesso alla camera funeraria. Tutte le pareti non vennero ultimate n\u00e9 lisciate e non presentavano dipinti o rilievi parietali.\nStoria dello scavo.\nLa porta di accesso era murata da pietre e da mattoni di fango recanti impresso il sigillo della necropoli ; alcuni danni nella parte alta della chiusura dimostrarono, tuttavia, che la tomba era stata violata in antico. Una seconda porta, al termine del corridoio, presentava ugualmente i sigilli della necropoli e tracce di risistemazione.\nStudi successivi hanno consentito di ipotizzare che almeno tre furono i furti perpetrati nella tomba: nel primo, probabilmente poco dopo la chiusura, vennero verosimilmente asportati prodotti deperibili come oli preziosi e piccoli contenitori; il secondo e il terzo furto, a giudicare dai sigilli impressi, avvennero durante i lavori di scavo delle vicine KV3 e KV4. Ci\u00f2 venne inoltre avvalorato dalla presenza, nel materiale di riempimento delle porte, di pietrame proveniente dalle tombe suddette.\nL\u2019apertura della camera funeraria consent\u00ec di appurare che, nonostante l\u2019asportazione di materiale, la tomba era pressoch\u00e9 intatta e le suppellettili in perfette condizioni. Vennero rinvenuti abiti, equipaggiamenti cosmetici, mobilio, gioielleria, fasci di bende per imbalsamazione, strumenti musicali, scarabei e sigilli, sculture, suppellettili funerarie, vasellame, equipaggiamenti da caccia e da scrittura, documenti e, ovviamente, le mummie dei titolari. Tra gli oggetti rinvenuti nella tomba anche un carro da caccia perfettamente conservato, nonch\u00e9 scatole decorate contenenti gioielli ed altre contenenti differenti tipi di carne (oca, anatra, forse vitello). Tra le altre suppellettili, tre letti e tre sedili.\nLe mummie.\nLe mummie di Yuya e Tuia sono annoverate tra quelle meglio conservate della Valle e, pi\u00f9 in generale, dell\u2019egittologia. Particolarmente ben conservato \u00e8 il corpo di Yuya, considerato uno dei migliori esempi di imbalsamazione mai rinvenuto.\nI due coniugi morirono a distanza l\u2019uno dall\u2019altro, come evidenziabile dello stesso corredo funebre di ciascuno e, segnatamente, dei vasi canopici, e vennero sepolti in due differenti occasioni. Non \u00e8 stato possibile, tuttavia, stabilire chi dei due sia morto per primo .\nGaston Maspero, basandosi sulla disposizione dei sarcofagi, ritenne che fosse morta prima Tuia, ma lo stile della maschera in cartonnage di Yuya sembrerebbe suggerire altrimenti.Il corpo di Yuya era contenuto in quattro sarcofagi il pi\u00f9 esterno dei quali era per\u00f2 costituito da una sorta di scatola parallelepipeda in legno, ricoperto di pece e con fasce dorate iscritte, priva di fondo che costituiva, perci\u00f2 una sorta di coperchio dei sottostanti tre sarcofagi antropomorfi; il secondo sarcofago era pure ricoperto di pece lucida con bande dorate iscritte; il terzo era simile al secondo, ma le bande erano d\u2019argento. Il quarto era completamente dorato con geroglifici incastonati di pasta vitrea; questo sarcofago aveva l\u2019interno argentato e conteneva la mummia di Yuya.\nI vasi canopici di Tuia, al contrario di quelli di Yuya che apparivano molto pi\u00f9 semplici, contenevano gli organi interni avvolti in bende sagomate cos\u00ec da assomigliare a piccole mummie umane; sulla \"testa\" di tali simulacri, erano state apposte piccole maschere in gesso dorato."}
{"id": "324381", "revid": "1305772", "url": "https://it.wikipedia.org/wiki?curid=324381", "title": "Essiccatore", "text": "Un essiccatore \u00e8 un'apparecchiatura utilizzata per essiccare liquidi dispersi in materiali solidi e quindi separare solidi e liquidi. Per definizione, l'essiccatore non genera alcuna trasformazione chimica dei composti in gioco. Per quanto detto, l'essiccatore realizza un trasferimento di massa nel prodotto trattato, mediante evaporazione di un composto basso bollente.\nProcesso di essiccamento.\nLa separazione della frazione liquida viene effettuata con metodi diversi, in genere dipendenti dalla natura del composto in cui il liquido \u00e8 disperso e del liquido stesso. Si possono distinguere due processi principali:\nNel primo caso il liquido da rimuovere \u00e8 sottoposto ad un processo di evaporazione, e si ha quindi un cambiamento di stato della fase liquida a fase vapore; nel secondo si ha un trasferimento della fase liquida ad altro composto o prodotto.\nEssiccatori usati nei laboratori chimici.\nUn tipo di essiccatore, utilizzato nei laboratori di chimica per mantenere anidre sostanze igroscopiche, consiste in un recipiente di vetro spesso con coperchio.\nA met\u00e0 altezza del recipiente si trova un piano forato in ceramica su cui vengono poggiati i contenitori delle sostanze da essiccare. Al di sotto del piano viene posta una sostanza fortemente igroscopica, ad esempio pentossido di fosforo (P2O5) o (meno pericoloso) gel di silice addizionato di sali di cobalto che cambiano colore (dal blu al rosa o dall'arancione al giallo aumentando il contenuto d'acqua) secondo il loro grado di idratazione, dando un'indicazione visiva dell'efficacia disidratante della silice.\nIl bordo del coperchio viene in genere ingrassato con grasso di silicone per impedire l'ingresso dell'umidit\u00e0. Alla sommit\u00e0 del coperchio spesso \u00e8 posta una valvola collegabile ad una pompa meccanica per porre sotto vuoto l'interno e favorire l'evaporazione dell'acqua contenuta nella sostanza da essiccare. In alternativa, pu\u00f2 essere presente un semplice rubinetto, da aprire subito dopo l'introduzione di contenitori caldi (dopo essiccazione in stufa o in muffola del loro contenuto), per evitare che l'espansione dell'aria provochi il rovesciamento del coperchio. Naturalmente, il rubinetto va chiuso dopo qualche minuto per impedire l'ingresso di vapor acqueo.\nEssiccamento per via termica.\nLa separazione viene effettuata mediante un cambio di fase, da liquida a gassosa, appunto della fase liquida presente.\nCampi di applicazione.\nEssiccatori termici sono impiegati in una grande variet\u00e0 di installazioni, come ad esempio nel trattamento del legno verde o dei materiali pulverulenti o in pasta. Nel primo caso la funzione dell'essiccamento \u00e8 quella di rendere il prodotto trattato pi\u00f9 stabile e lavorabile; nel secondo, anch'esso utile alla stabilit\u00e0 e lavorabilit\u00e0, si tratta il prodotto spesso per renderlo idoneo alla vendita o all'utilizzo ulteriore.\nProcessi di essiccamento per via termica.\nNella stragrande maggioranza dei casi, il prodotto da separare \u00e8 l'acqua o altro composto a relativamente basso punto di ebollizione, quale un idrocarburo leggero, o simili. La separazione del prodotto basso bollente richiede in quasi la totalit\u00e0 dei casi l'utilizzo di un vettore, sempre gassoso alla temperatura di funzionamento; come \u00e8 ovvio, si tratta quasi sempre di aria; pi\u00f9 raramente di azoto; sporadicamente elio o altri gas, inerti o non.\nLa somministrazione di energia necessaria al cambiamento di fase pu\u00f2 essere fatta per conduzione o irraggiamento. Questo quindi comporta una prima classificazione degli essiccatori:\nIl primo caso viene applicato nei prodotti termosensibili, quali alimentari, farmaceutici, prodotti inorganici in genere; il sistema per irraggiamento \u00e8 di uso comune nei minerali ed affini, quasi sempre nella variante a fiamma diretta."}
{"id": "324384", "revid": "1840984", "url": "https://it.wikipedia.org/wiki?curid=324384", "title": "Jean Todt", "text": "\u00c8 stato amministratore delegato della Ferrari SpA e direttore generale della Scuderia Ferrari, celebre squadra di Formula 1. Si \u00e8 dimesso da A.D. il 18 marzo 2008, ma ha mantenuto la carica di consigliere di amministrazione sino al 17 marzo 2009. Il 23 ottobre 2009 \u00e8 stato eletto presidente della FIA dal \"Consiglio Mondiale\". Dal 2015 ricopre anche la carica di Inviato Speciale dell'ONU per la sicurezza stradale.\nBiografia.\nFiglio di un medico di medicina generale, si \u00e8 diplomato presso la Scuola EDC Paris Business School; da sempre appassionato di gare automobilistiche, \nCopilota di rally dal 1966 al 1981.\nJean Todt si appassiona allo sport automobilistico, in particolare per i piloti Jim Clark e Dan Gurney. Prende in prestito la Mini Cooper di suo padre per diventare pilota di rally, prima di orientarsi verso il copilotaggio. Nel 1966, \u00e8 copilota di Guy Chasseuil. Le sue grandi doti di calcolatore, stratega ed organizzatore ne fanno un navigatore di grande talento. Negli anni sar\u00e0 copilota di Jean-Pierre Nicolas, Rauno Aaltonen, Ove Andersson, Hannu Mikkola, Jean-Pierre Beltoise, Bernard Consten, Jean-Fran\u00e7ois Piot, Achim Warmbold, Jean Guichet, Jean-Claude Lef\u00e8bvre, Timo M\u00e4kinen e Guy Fr\u00e9quelin.\nMolto presto lascia il suo ruolo di copilota per dedicarsi alla gestione della squadra Talbot, filiale della Peugeot, e alle relazioni con la FIA, dimostrando il suo senso innato del management e dell'organizzazione. Nel 1981, \u00e8 copilota di Guy Fr\u00e9quelin, con il quale diventa vicecampione del mondo dei piloti di rally e Campione del mondo costruttori.\nDirettore della Peugeot Talbot Sport dal 1982 al 1993.\nNel 1981, si ritira dalla competizione come copilota e la direzione sportiva della Peugeot gli viene assegnata dal direttore generale Jean Boillot, mentre la societ\u00e0 PSA Peugeot Citro\u00ebn registra pesanti difficolt\u00e0 finanziarie e di immagine. Mette le sue doti di rigoroso organizzatore e di stratega al servizio della creazione della Peugeot Talbot Sport, entit\u00e0 creata per permettere il ritorno nella competizione della ditta francese, e diventa capo progetto delle Peugeot 205 Turbo 16, Peugeot 405 Turbo 16 e Peugeot 905.\nNel 1984, Peugeot fa il suo ritorno nel Campionato del Mondo Rally e nel 1985 e 1986, la Peugeot 205 Turbo 16 Gruppo B pilotata da Timo Salonen e poi Juha Kankkunen ottiene il titolo mondiale piloti e costruttori. La FIA abolisce, a partire dalla stagione 1987, le vetture Gruppo B giudicate troppo veloci e pericolose, sostituendole con le Gruppo A, la Peugeot si ritira dai rally per gareggiare rally-raid.\nNel 1987, Todt orienta le sue 205 Turbo 16 verso i raid, con al primo posto il Rally Parigi-Dakar. \u00c8 sotto i riflettori il giorno in cui gioca a testa o croce la vittoria della Parigi-Dakar 1989 tra i suoi due piloti Ari Vatanen e Jacky Ickx per evitare che la loro lotta per la vittoria finale non causi l'abbandono e costi la vittoria alla scuderia. Dal 1987 al 1990, rinnova la sua impresa vincendo quattro volte la Parigi-Dakar con Ari Vatanen e Juha Kankkunen. Sempre in questo periodo, la squadra Peugeot gareggia nella Pikes Peak International Hill Climb, vincendo l'edizione del 1988 con la 405 Turbo 16. Poi Peugeot decide di abbandonare i rally-raid e di lasciare questa disciplina a Citro\u00ebn che vincer\u00e0 la gara con la Citro\u00ebn ZX Rally-Raid concepita a partire dal telaio della Peugeot 405.\nNel 1992, vince la 24 Ore di Le Mans con la Peugeot 905 pilotata tra gli altri da Derek Warwick, Yannick Dalmas e Mark Blundell e nel 1993, le 905 realizzano una tripletta alle 24 Ore di Le Mans, i vincitori sono Geoff Brabham - Christophe Bouchut - \u00c9ric H\u00e9lary.\nDirettore della Scuderia Ferrari dal 1993 al 2007.\nNel 1993, Luca di Montezemolo, da un paio d'anni presidente della Ferrari, lo recluta come direttore della Scuderia Ferrari. Debutta il 1\u00ba luglio di quell'anno al Gran Premio di Francia, a Magny-Cours, come direttore generale di una squadra che conta, all'epoca, quattrocento tecnici.\n\u00c8 il primo straniero alla guida della Scuderia della storia del marchio, chiamato a Maranello con l'incarico di riportare la squadra italiana ai fasti del passato, mentre la Ferrari d'inizio anni Novanta stava attraversando uno dei periodi pi\u00f9 neri di tutta la sua storia. La Scuderia di allora \u00e8 minata da dissidi interni e da una produzione in parte delocalizzata; \u00e8 ormai solo l'ombra di ci\u00f2 che fu, con l'ultimo titolo piloti che risale al lontano . Todt ristrutturer\u00e0 profondamente la gestione sportiva.\nNel 1994, un anno appena dopo l'inizio della sfida, Gerhard Berger vince il Gran Premio di Germania: \u00e8 il primo successo per Maranello dopo quattro anni, ma la dell'emergente Michael Schumacher, campione del mondo 1994 e 1995, e la di Damon Hill dominano di gran lunga quella fase storica della Formula 1.\nAlla fine della stagione del 1995, Jean ingaggia proprio il doppio campione del mondo Schumacher, l'allora miglior pilota della sua generazione. Il tedesco accetta di unirsi alla sfida di Todt con il quale stringe rapporti di profonda amicizia, quasi di famiglia.\nNel 1996, Schumacher ottiene tre vittorie, di cui due consecutive al Gran Premio del Belgio e al Gran Premio d'Italia. Nel frattempo Todt recluta in Ferrari gli ex direttori tecnici della Benetton, Rory Byrne, aerodinamico, e Ross Brawn, direttore tecnico, in sostituzione di John Barnard.\nNel 1997, Schumacher manca per pochi punti il titolo mondiale piloti durante le ultime gare delle stagioni, dietro alla Williams di Jacques Villeneuve. L'epilogo \u00e8 simile nel 1998 e nel 1999, con la monoposto italiana battuta dalla di Mika H\u00e4kkinen; nel 1999 arriva comunque un primo segnale da parte di Ferrari grazie al successo nella classifica costruttori, il primo titolo in Formula 1 per la casa di Maranello da sedici anni a quella parte.\nNel 2000, Todt realizza il suo obiettivo, riportando la Ferrari alla conquista del titolo piloti in Formula 1, il primo di cinque mondiali consecutivi fatti suoi da Schumacher con la monoposto di Maranello (2000, 2001, 2002, 2003 e 2004), a cui si sommano sei titoli costruttori (1999, 2000, 2001, 2002, 2003 e 2004). Un tale filotto non si era mai visto prima nellla storia della Formula 1: solo dopo 16 anni la Mercedes riuscir\u00e0 a fare meglio con 7 titoli piloti (dal 2014 al 2020, ma con conduttori diversi) e 8 titoli costruttori (dal 2014 al 2021) consecutivi.\nDirettore e amministratore della Ferrari dal 2004 al 2009.\nIl 1\u00ba giugno 2004, Jean Todt, oltre al suo incarico di direttore della Scuderia Ferrari, viene nominato direttore generale della Ferrari. Il 25 ottobre 2006, 3 giorni dopo la fine della stagione di Formula Uno e il ritiro di Michael Schumacher, diventa amministratore delegato della Scuderia Ferrari.\nNel 2007, prepara Stefano Domenicali che gli subentrer\u00e0 alla direzione della Scuderia a partire del 1\u00ba gennaio 2008. Il 18 marzo 2008, lascia il suo posto di amministratore delegato del marchio Ferrari, verr\u00e0 sostituito da Amedeo Felisa. Rimane tuttavia membro del consiglio di amministrazione della Ferrari per un anno supplementare prima di abbandonare ogni incarico in seno alla societ\u00e0 italiana nel marzo del 2009, dopo aver vinto 14 titoli mondiali e ottenuto 106 vittorie.\nPresidenza della FIA.\nNell'aprile del 2009, prende la presidenza di \"eSafety Aware\" che mira a promuovere i veicoli intelligenti e le nuove tecnologie, il che gli permette di completare la sua conoscenza degli ingranaggi interni della Federazione Internazionale dell'Automobile e di far campagna con l'aiuto della compagna Michelle Yeoh, ambasciatrice FIA per la sicurezza stradale.\nIl 16 luglio 2009, annuncia ufficialmente che aspira alla presidenza della Federazione Internazionale dell'Automobile durante le elezioni che si terranno ad ottobre. Alla vigilia, aveva ricevuto il sostegno del presidente uscente, Max Mosley, che aveva deciso di non ripresentarsi. \u00c8 il secondo candidato a dichiararsi: il campione del mondo dei rally 1981 Ari Vatanen aveva annunciato la sua candidatura qualche giorno prima.\nIl 23 ottobre 2009, viene eletto (con 135 voti contro i 49 dell'ex pilota finlandese e deputato europeo Ari Vatanen) presidente della Federazione Internazionale dell'Automobile. Presidenza riconfermata all'unanimit\u00e0, il 6 dicembre 2013.\nAltre attivit\u00e0.\n\u00c8 uno dei 46 membri dell'Accademia dello Sport ed \u00e8 membro dell'Accademia delle Tecnologie. Siede inoltre al Consiglio di amministrazione del Gruppo Lucien Barri\u00e8re, uno dei pi\u00f9 importanti gruppi francesi di casin\u00f2 e di alberghi di lusso, di propriet\u00e0 del suo amico Dominique Desseigne, al Consiglio di amministrazione Edmond de Rotschild SA e al Consiglio di amministrazione Gaumont. Infine \u00e8 Amministratore della Societ\u00e0 degli Amici del Museo di Arte moderna della citt\u00e0 di Parigi.\n\u00c8 inoltre vicepresidente e fondatore dell'Istituto del Cervello e del Midollo Spinale del Gruppo ospedaliero de la Piti\u00e9-Salp\u00eatri\u00e8re di Parigi.\nDal 2003 \u00e8 ambasciatore a disposizione nel corpo diplomatico della Repubblica di San Marino.\nPalmar\u00e8s ed onorificenze.\nPalmar\u00e8s.\nCopilota.\nCinquantaquattro partenze nel WRC, e quattro vittorie in totale, dal 1973 al 1981:\nVita privata.\nNel 2004, Jean Todt incontra Michelle Yeoh, attrice di cinema, con la quale condivide la vita.Jean Todt ha un figlio, Nicolas, il quale si occupa di piloti del calibro di Charles Leclerc, Felipe Massa e Pastor Maldonado \u00e8, inoltre, co-proprietario della squadra ART Grand Prix, che corre in Formula 2 e Formula 3."}
{"id": "324387", "revid": "767487", "url": "https://it.wikipedia.org/wiki?curid=324387", "title": "Classe di coniugio", "text": "In matematica e specialmente in teoria dei gruppi, gli elementi di un gruppo possono essere divisi in classi di coniugio; gli elementi di una stessa classe di coniugio condividono molte propriet\u00e0, e il loro studio nel caso di gruppi non abeliani pu\u00f2 essere di aiuto per la comprensione della loro struttura. Nel caso di gruppi abeliani, al contrario, ogni classe di coniugio \u00e8 formata da un singolo elemento del gruppo.\nDefinizione.\nSia formula_1 un gruppo. Due elementi formula_2 e formula_3 di formula_1 sono detti coniugati se esiste un terzo elemento formula_5 in formula_1 tale che formula_7. Si dimostra che la relazione di coniugio \u00e8 una relazione di equivalenza, ed esiste quindi una partizione di formula_1 in classi di equivalenza dette classi di coniugio:\nConiugio come azione di gruppi.\nSi pu\u00f2 definire l'azione di coniugio come l'azione di formula_1 in se stesso: \nLe orbite dell'azione di coniugio non sono altro che le classi di coniugio, mentre lo stabilizzatore di ogni elemento \u00e8 il suo centralizzatore (o centralizzante).\nUna formula importante che lega il concetto di centralizzante (o centralizzatore) di un elemento con la classe di coniugio dello stesso \u00e8: \nformula_27\nCon formula_28 la classe di coniugio di formula_29 e con formula_30 l'indice in formula_1 del centralizzante di formula_29 tramite formula_1.\nAllo stesso modo si pu\u00f2 definire l'azione di formula_1 sulla famiglia dei sottoinsiemi o dei sottogruppi di formula_1: "}
{"id": "324388", "revid": "37401", "url": "https://it.wikipedia.org/wiki?curid=324388", "title": "Interferenza linguistica", "text": "L'interferenza linguistica (detta anche interferenza L1, trasferimento o interferenza translinguistica) \u00e8 l'effetto della lingua madre sulla produzione di una seconda lingua. L'effetto pu\u00f2 riguardare qualsiasi aspetto della lingua: grammatica, lessico, fonologia, ortografia ecc. Il pi\u00f9 delle volte \u00e8 discussa come fonte di errori (trasferimento negativo), sebbene quando la caratteristica rilevante delle due lingue \u00e8 la stessa, ne deriva una produzione linguistica corretta (trasferimento positivo). Maggiori le differenze tra le due lingue, pi\u00f9 negativi saranno gli effetti dell'interferenza. L'interferenza \u00e8 maggiormente discussa nel contesto dell'insegnamento dell'inglese come seconda lingua, ma avverr\u00e0 inevitabilmente in tutte le situazioni dove qualcuno ha un comando imperfetto di una seconda lingua.\nMeccanismo.\nL'interferenza pu\u00f2 essere conscia o inconscia. Consciamente, lo studente pu\u00f2 ipotizzare poich\u00e9 non ha appreso o ha dimenticato l'uso corretto. Inconsciamente, lo studente pu\u00f2 non considerare che le caratteristiche delle lingue possono differire, o pu\u00f2 conoscere le regole corrette senza saperle mettere in pratica, e quindi ripiegare sull'esempio della propria lingua madre.\nPi\u00f9 lingue acquisite.\nL'interferenza pu\u00f2 anche aver luogo tra lingue acquisite; un inglese che apprende francese e spagnolo, ad esempio, pu\u00f2 erroneamente presumere che una particolare caratteristica di una lingua si applichi anche all'altra.\nTrasferimento positivo.\nGli aspetti positivi sono meno discussi, ma possono essere importantissimi. Generalmente il processo sar\u00e0 pi\u00f9 positivo quanto pi\u00f9 vicine sono le due lingue, e quanto pi\u00f9 lo studente comprende la relazione fra le due lingue. Cos\u00ec un inglese che impara il tedesco pu\u00f2 ben ipotizzare un elemento lessicale tedesco dal suo equivalente inglese, ma \u00e8 pi\u00f9 facile che l'ordine delle parole differisca. Quest'approccio ha lo svantaggio di rendere lo studente pi\u00f9 soggetto all'influenza dei falsi amici.\nEffetti pi\u00f9 ampi.\nL'interferenza linguistica nelle comunit\u00e0 immigranti pu\u00f2 sfuggire da quelle comunit\u00e0 ed influenzare la popolazione dei parlanti nativi.\nDoppiaggese.\nL'interferenza esterna su una comunit\u00e0 di parlanti pu\u00f2 seguire altre vie, rese possibili dall'ingerenza dei mezzi di comunicazione di massa: un esempio del genere \u00e8 fornito dall'impatto esercitato, sul lessico e sulla fraseologia della lingua italiana, dal cosiddetto \"doppiaggese\", quella variante dell'italiano(definita anche \u00abforma paraletteraria dell'oralit\u00e0\u00bb) che compare in alcuni film come risultato del doppiaggio, caratterizzata da un linguaggio fortemente influenzato dalla lingua di partenza (quindi, la lingua \"straniera\" parlata dagli attori nel film) e una sintassi e un lessico che risultano innaturali o artificiosi nella lingua di destinazione (in questo caso, la lingua parlata dagli spettatori) Il successo e l'ampiezza di questo fenomeno interferenziale sono determinati dell'influenza pervasiva dei media sulla cultura di massa."}
{"id": "324389", "revid": "37401", "url": "https://it.wikipedia.org/wiki?curid=324389", "title": "The Cult", "text": "The Cult \u00e8 un gruppo musicale rock gotico inglese fondato nel 1983 da Ian Astbury e Billy Duffy.\nStoria.\nI fondatori del gruppo provenivano da due diversi gruppi gothic rock attivi nei primi anni ottanta: i Southern Death Cult (il cui cantante era Ian Astbury) e i Theatre of Hate (in cui Billy Duffy era stato chitarrista per breve tempo).\nEntrambi abbandonarono i rispettivi gruppi nel 1983 formando i Death Cult, nome abbreviato della vecchia band di Astbury (che lo aveva mutuato da quello di una trib\u00f9 Indiana del delta del Mississippi del XIV e XV secolo, essendo appassionato di cultura nativo-americana). In quello stesso anno il gruppo, con al basso Jamie Stewart e alla batteria Ray Mondo (entrambi ex membri dei Ritual), pubblic\u00f2 un EP omonimo ed il singolo \"Gods Zoo\". A partire da questo, dopo l'abbandono di Ray Mondo (che essendo illegalmente in Inghilterra era stato espulso e rimandato in Sierra Leone, suo paese natale) il batterista divenne Nigel Preston, anch'egli ex-Theatre of Hate oltre che dei Sex Gang Children.\nDreamtime e Love.\nI primi due album dei The Cult, \"Dreamtime\" del 1984, ma soprattutto \"Love\" del 1985, erano caratterizzati da un sound che coniugava il post-punk/gothic rock delle origini con sonorit\u00e0 ispirate al rock psichedelico degli anni sessanta (influenzati principalmente dai The Doors e da Jimi Hendrix). La cultura degli indiani d'America fu un punto di riferimento sia per i testi, tutti scritti da Astbury e Duffy (e riguardanti tematiche legate alla magia, al misticismo e all'onirico), sia per l'estetica ed il \"look\" della band.\nDa Love furono estratti i singoli \"She Sells Sanctuary\", \"Rain\" e \"Revolution\", i primi due probabilmente le canzoni pi\u00f9 famose del repertorio dei Cult. Intanto la band aveva ingaggiato come sessionman il batterista dei Big Country Mark Brzezicki (dopo che Nigel Preston, presente solo su \"She Sells Sanctuary\", era stato espulso non potendo suonare a causa di problemi di droga che, nel 1992, lo condurranno alla prematura scomparsa); dopo la registrazione dell'album fu ingaggiato Les Warner.\nElectric e Sonic Temple.\nNel 1986 la band fu sul punto di pubblicare l'album \"Peace\", ma decise di orientarsi su sonorit\u00e0 pi\u00f9 adatte al grosso pubblico, registrando nuovamente diverse tracce e scegliendo Rick Rubin come nuovo produttore; il nuovo album ottenuto, \"Electric\" (1987) segna una trasformazione radicale dei Cult da gruppo con sonorit\u00e0 new wave e gothic rock (di cui rimanevano tracce molto esigue su \"Peace\") a gruppo di hard rock classico, molto ispirato dallo stile tipico di gruppi degli anni settanta come AC/DC e Led Zeppelin, a base di riff energici, grandi assoli e atmosfere blueseggianti.\nDurante il tour che ne segu\u00ec, negli Stati Uniti, i Cult vennero anche supportati dagli allora sconosciuti Guns N' Roses.\nIl seguente \"Sonic Temple\" (1989), procede nella medesima direzione, pur approdando ad un hard rock pi\u00f9 moderno che non disdegna brani impegnativi (vedi Soul Asylum). I singoli pi\u00f9 famosi tratti da \"Sonic Temple\" (giunto nella top ten di Billboard) sono certamente \"Fire Woman\" ed \"Edie (Ciao Baby)\".\nCeremony e The Cult.\nA esso seguiranno \"Ceremony\" del 1991 (che segn\u00f2 la prima crisi del sodalizio Astbury-Duffy) e l'omonimo \"The Cult\" (1994) in cui si trovano omaggi a grandi personalit\u00e0 artistiche scomparse come il leader dei Nirvana Kurt Cobain e River Phoenix. Sono state in seguito pubblicate tre raccolte antologiche, tra cui la monumentale \"Rare Cult\" (2000), che comprende anche il gi\u00e0 inedito album \"Peace\".\nLe reunion e gli anni pi\u00f9 recenti.\nIn seguito i membri hanno intrapreso progetti paralleli. Billy Duffy ha fondato con Craig Adams e Mike Peters i Coloursound mentre Ian Astbury ha formato gli Holy Barbarians pubblicando nel 1996 l'album \"Cream\" e poi nel 1999 il suo primo ed unico disco solista \"Spirit, Light, Speed\".\nNel 2001, Ian, Billy e Matt Sorum si riunirono per un nuovo disco, \"Beyond Good and Evil\", e un tour di concerti fino al 2002, anno in cui Ian si unisce alla rimpatriata de The Doors in California, poi ribattezzatasi Riders On The Storm.\nNel 2006 Billy e Ian annunciano un tour mondiale ma senza confermare le voci di un eventuale nuovo album. Nel frattempo Billy Duffy, dopo aver suonato prima nei Cardboard Vampires e poi nei Dead Man Walking, con Kirk Brandon, suo ex-collega nei Theatre of Hate, crea i Circus Diablo, con Billy Morrison, Matt Sorum, Ricky Warwick e Brett Scallions. L'album di debutto \u00e8 previsto per l'estate del 2006.\nNel giugno 2007, dopo molti anni di assenza dalle scene italiane, tornano per due tappe del tour mondiale \"A Return To Wild\": la prima a Collegno, in provincia di Torino, il 10 giugno durante la manifestazione \"Colonia Sonora\"; la seconda a Roma il 14/6 al Parco delle Cascate dell'EUR. Queste date anticiparono l'uscita dell'album \"Born into This\", dato alle stampe nell'autunno del 2007. Nel settembre 2009 il ritorno dal vivo in Italia con un'unica data (sold out) all'Estragon di Bologna, dove \u00e8 stato eseguito per intero l'album \"Love\".\nNel maggio del 2012 \u00e8 uscito il nono album del gruppo, \"Choice of Weapon\", anticipato dall'uscita del singolo \"Lucifer\". Il tour promozionale ha visto i Cult esibirsi per ben tre volte nel territorio italiano, a Piazzola sul Brenta, in provincia di Padova, Rimini e Milano. Nell'autunno 2013 il gruppo ha tenuto l'\"Electric 13 Tour\", eseguendo per intero l'album \"Electric\" del 1987.\nIl 5 febbraio 2016 esce un nuovo disco, \"Hidden City\", anticipato dai singoli \"Dark Energy\", \"Deeply Ordered Chaos\" e \"Hinterland\".\nIl 2 aprile 2018 \u00e8 stata annunciata per l'estate una tourn\u00e9e negli Stati Uniti d'America intitolata \"Revolution 3 Tour\" al quale si esibiranno come headliner insieme ai Bush e agli Stone Temple Pilots."}
{"id": "324390", "revid": "864416", "url": "https://it.wikipedia.org/wiki?curid=324390", "title": "Implicazione logica", "text": "Il termine implicazione logica si riferisce al legame che esiste tra una proposizione (antecedente) ed un'altra proposizione (conseguente) in modo da metterne in relazione i rispettivi valori di verit\u00e0.\nDescrizione.\n\u00c8 necessario distinguere tra implicazione logica \"\"materiale\", che riguarda la definizione formale delle due proposizioni, a prescindere dalla relazione di causa-effetto tra la prima e la seconda, e implicazione logica \"semantica\"\", che appunto tiene conto del significato della prima proposizione che, solo se vera, impone la verit\u00e0 della seconda proposizione. In parole povere, la definizione formale riconosce sempre vera una implicazione, salvo il caso in cui la prima proposizione sia vera e la seconda falsa. Cos\u00ec una proposizione falsa \"implica\" qualunque altra proposizione, vera o falsa che sia. La definizione semantica richiede invece che la prima proposizione sia vera per stabilire la verit\u00e0 o falsit\u00e0 della implicazione. Una proposizione antecedente, se falsa, non pu\u00f2 implicare alcunch\u00e9.\nTalvolta, per distinguere i due tipi di implicazione a cui ci si riferisce, si usa il simbolo della freccia destra singolo (formula_1) o doppio (formula_2) rispettivamente.\nLa distinzione \u00e8 stata dibattuta fin dai tempi dei filosofi greci, tanto che l'implicazione logica materiale \u00e8 anche conosciuta come \"implicazione filoniana\" (da Filone di Megara, III secolo a.C.), e l'altra come \"implicazione diodorea\" (da Diodoro Crono, IV secolo a.C.). In tempi moderni C.S. Peirce (1839 - 1914) concluse che per gli aspetti \"elementari\" della Logica era pi\u00f9 conveniente accettare l\"'implicazione materiale\".\nImplicazione logica materiale.\nIn matematica, l'implicazione logica (simbolo formula_1) \u00e8 un connettivo logico attraverso il quale, a partire da due proposizioni \"A\" e \"B\", si forma una nuova proposizione chiamata \"A implica B\" e scritta formula_4 la quale \u00e8 falsa nel solo caso in cui \"A\" sia vera e \"B\" sia falsa. In particolare \"A implica B\" \u00e8 vera se \"A\" \u00e8 falsa qualunque sia il valore di verit\u00e0 di \"B\".\nQuesta definizione si pu\u00f2 riassumere mediante la seguente tabella di verit\u00e0:\nL'implicazione logica pu\u00f2 essere vista anche come una relazione, due proposizioni sono in relazione se il risultato dell'operatore logico implicazione \u00e8 VERO, questo aspetto \u00e8 particolarmente evidente nel linguaggio comune dove l'implicazione \u00e8 espressa nella forma \u201cse A allora B\u201d, cos\u00ec ad esempio ci risulta naturale la comprensione di:\ne l'unica possibilit\u00e0 che tale affermazione sia falsa \u00e8 quella di verificare che in un dato momento piova ma NON ci siano nuvole in cielo. Supponendo che sia vera formula_5 questa pu\u00f2 anche essere espressa nei seguenti modi:\napplicando tali modi all'esempio precedente rispetto al linguaggio comune possiamo affermare che condizione sufficiente perch\u00e9 in cielo ci siano nuvole \u00e8 che piova, cos\u00ec come condizione necessaria perch\u00e9 piova \u00e8 che in cielo ci siano nuvole. Uno sguardo pi\u00f9 approfondito alla tabella di verit\u00e0 ci suggerisce tuttavia un modo per esprimere l'implicazione come risultato di espressioni logiche basate sui connettivi logici di \u201ccongiunzione\u201d formula_10, \u201cdisgiunzione\u201d formula_11 e \u201cnegazione\u201d formula_12.\n\u00e8 equivalente a: \nossia, applicando i teoremi di De Morgan, \nDa tali notazioni emerge immediatamente che formula_16 \u00e8 una proposizione sempre vera indipendentemente dal valore di formula_6. La notazione formula_18 quindi \u00e8 di per s\u00e9 superflua, ma giustificata tuttavia dall'uso frequente che ne deriva dall'attivit\u00e0 di deduzione, in questo contesto le proposizioni coinvolte vengono chiamata ipotesi: formula_6, tesi: formula_7, e teorema: formula_5 (si noti che il teorema pu\u00f2 essere posto in altre forme si veda infatti la deduzione \u00e8 un caso particolare di inferenza), provare la veridicit\u00e0 di quest'ultima significa verificare la veridicit\u00e0 della tesi (dimostrare il teorema), la formalizzazione dei teoremi in questo modo ha il nome in logica di \u201cmodus ponens\u201d. Possiamo inoltre notare come si possa riscrivere la (i) cos\u00ec:\nossia\ne quindi per la (i) \u00e8 equivalente a \nquesta forma viene chiamata \"contronominale\" della formula_5 ed \u00e8 a questa equivalente, e spesso viene usata nella dimostrazione dei teoremi invece di quest'ultima. Tornando all'esempio in linguaggio naturale potremo scrivere la forma contronominale come:\nUn'altra strada per la dimostrazione di formula_5 consiste nel tentare di dedurre da formula_27 una contraddizione, cio\u00e8 una proposizione formula_28 sempre falsa del tipo formula_29, in tale caso si parla di dimostrazione per assurdo.\nSe infatti otteniamo la dimostrazione di\ncon formula_28 sempre falsa e per la (iv) si ha anche\ndove formula_33 \u00e8 sempre vera perch\u00e9 negazione di una contraddizione, e impone quindi la veridicit\u00e0 di formula_5. Riguardando la tabella di verit\u00e0 dell'implicazione notiamo che se formula_28 \u00e8 sempre falsa allora formula_5 \u00e8 sempre vera e andr\u00e0, quindi, posta particolare attenzione alle ipotesi: se sono false la dimostrazione riuscir\u00e0 ma le deduzioni che ne trarremo sulla tesi saranno vuote di significato (la stessa pu\u00f2 essere vera o falsa). Fin dall'antichit\u00e0 infatti \u00e8 noto come da premesse false si possa dedurre ci\u00f2 che si vuole. L'operazione di implicazione gode inoltre della seguente propriet\u00e0:\nPer dimostrarla possiamo usare la regola deduttiva: assumere vera la \npoi dimostrare la veridicit\u00e0 della (v) e quindi dedurre formula_39. Abbiamo inoltre bisogno di sapere che:\ncos\u00ec come\nPer la dimostrazione delle quali possiamo valutare le rispettive tabelle di verit\u00e0, o considerare la propriet\u00e0 distributiva della congiunzione e disgiunzione logica e la dualit\u00e0 delle algebre di Boole rispetto a tali connettivi. Tornando alla (v) togliamo dall'espressione il segno di implicazione ed otteniamo:\ne quindi:\nossia\ned ancora\nRiordinando i termini e tenendo presente la (vi) arriviamo quindi a scrivere:\ndove la presenza di formula_47 ci dice che \u00e8 sempre vera cio\u00e8 \u00e8 una tautologia e la nostra tesi \u00e8 dimostrata.\nDiodoro e C.I.Lewis stabilirono un nesso di necessit\u00e0 fra la posizione antecedente e quella conseguente, nell'ambito della logica modale. Secondo la loro interpretazione, dire \"se A \u00e8...allora \u00e8 B\" equivale ad affermare \"se A \u00e8..., allora necessariamente B \u00e8\".\nIl logico William Parry arriv\u00f2 a affermare che per evitare i paradossi della logica formale, si deve postulare l'esistenza di un rapporto di senso fra la proposizione antecedente e la conseguente, per il quale la premessa maggiore gi\u00e0 contiene la conseguenza. Sul piano temporale della causalit\u00e0, ci\u00f2 equivale ad accettare l'asserto classico secondo cui \"l'effetto non pu\u00f2 essere maggiore della causa\" (la conseguenza maggiore delle premesse) e la natura non possa quindi creare l'essere o l'ente.\nCoimplicazione.\nSe accade che valgano contemporaneamente formula_5 e formula_49 cio\u00e8 che sia vera la:\nallora possiamo esprimere questo fatto con un nuovo connettivo che chiameremo coimplicazione (o doppia implicazione logica): \nTale definizione permette di applicare le regole del \"modus ponendo ponens\" e del \"modus tollendo tollens\", che sono appunto riservate alla sola operazione logica di implicazione materiale.\nPotremo anche esprimerla dicendo che:\no che\nLa coimplicazione \u00e8 anche detta \"doppia implicazione\" o \"bicondizionale\", \u00e8 l'unico dei connettivi logici ad essere dato dalla combinazione di altri due connettivi: congiunzione logica e implicazione logica, come risulta dalla (iv).\nLa tabella di verit\u00e0 per tale connettivo \u00e8:\nCome ogni relazione di equivalenza essa gode delle propriet\u00e0 riflessiva, commutativa e transitiva: riflessiva perch\u00e9 formula_16 \u00e8 sempre vera come abbiamo visto,\ncommutativa per definizione, transitiva per la (v) al punto precedente.\nSpesso i teoremi sono impostati su equivalenze logiche per pi\u00f9 di 2 proposizioni:\nper brevit\u00e0 (di dimostrazione), in tale caso si usa la seguente forma:\nChe le due espressioni siano equivalenti lo si deduce anche in questo caso dalla propriet\u00e0 (v) dell'implicazione.\nL'implicazione dal punto di vista insiemistico.\nPu\u00f2 essere utile ai fini della piena comprensione dell'implicazione logica mettersi in un'ottica di tipo insiemistico. \nL'implicazione formula_5 pu\u00f2 essere letta anche come formula_60. Notiamo, infatti, che la proposizione logica scritta significa che se vale la propriet\u00e0 formula_61, allora deve necessariamente valere anche la propriet\u00e0 formula_62; ci\u00f2 equivale al fatto che l'insieme degli elementi che soddisfano la propriet\u00e0 formula_61 deve essere contenuto nell'insieme degli elementi che soddisfano la propriet\u00e0 formula_62.\nAbbiamo visto che formula_5 equivale a dire formula_66; questa ultima implicazione, equivale a dire che se un elemento non soddisfa la propriet\u00e0 formula_7, cio\u00e8 non sta nell'insieme degli elementi soddisfacenti tale propriet\u00e0, allora non deve soddisfare neanche la propriet\u00e0 formula_61: questo ha un immediato riscontro in quanto detto prima: se un elemento non sta in formula_62, poich\u00e9 formula_60, esso non potr\u00e0 stare neppure in formula_61.\nVediamo adesso la nozione di equivalenza (o coimplicazione): abbiamo che formula_72, cio\u00e8 che formula_73: quindi formula_74: l'ovvia conseguenza \u00e8 formula_75. Infatti, la prima implicazione significa che un elemento che soddisfa la propriet\u00e0 formula_61 deve soddisfare anche la formula_62, mentre la seconda dice che un elemento che soddisfa la propriet\u00e0 formula_62, deve necessariamente soddisfare anche la formula_61. Ne segue che gli elementi che soddisfano la prima propriet\u00e0 sono tutti e soli quelli che soddisfano anche la seconda.\nDa questa lettura insiemistica dell'implicazione logica, possiamo anche ricavare le nozioni di condizioni necessarie e condizioni sufficienti: se formula_5, cio\u00e8 se formula_60, allora:\nSequenti e implicazioni.\nSequenti e implicazioni trovano impiego nella logica formale di tipo proposizionale all'interno della quale sono due operatori logici distinti. Se l'implicazione opera su singole variabili proposizionali, il sequente opera su metavariabili (indicate con le lettere dell'alfabeto greco), che sono liste ordinate di variabili proposizionali. Queste ultime possono anche essere liste vuote di elementi oppure composte da un'unica variabile proposizionale (un singolo enunciato). La metavariabile proposizionale pu\u00f2 essere quindi considerata come una generalizzazione della variabile proposizionale, mentre il connettivo logico chiamato sequente \u00e8 una formalizzazione compatta, condensata in un numero minore di righe, di un sistema di proposizioni pi\u00f9 complesso se espresso mediante una serie di implicazioni logiche. I sequenti introducono la tesi che si intende dimostrare, ma ordinariamente non sono utilizzano nel corso delle dimostrazioni di logica formale.\nLa premessa e la conclusione di un sequente possono essere convertiti nelle proposizioni antecedente e conseguente di un'implicazione logica: per convenzione, le proposizioni formali della premessa si intendono separate da un operatore di congiunzione logica, mentre quelle della conclusione si intendono separate da un operatore di disgiunzione logica non esclusiva.\nIn termini pi\u00f9 astratti, un sequente opera sul metalinguaggio, laddove invece l'implicazione opera sul linguaggio oggetto. Ad esempio, nell'enunciato \u201cla proposizione Q \u00e8 falsa\", la sola lettera \"Q\" delimita una proposizione del linguaggio, mentre l'intero insieme di parole racchiuse tra virgolette indica una proposizione del metalinguaggio.\nIl metalinguaggio \u00e8 una estensione del linguaggio oggetto, cos\u00ec come l'operatore metalinguistico sequente \u00e8 un'estensione dell'operatore linguistico di implicazione logica."}
{"id": "324391", "revid": "169529", "url": "https://it.wikipedia.org/wiki?curid=324391", "title": "Affirmanti incumbit probatio", "text": ""}
{"id": "324392", "revid": "715366", "url": "https://it.wikipedia.org/wiki?curid=324392", "title": "Quartetto per archi n. 17 (Mozart)", "text": "Il quartetto per archi n. 17 in si bemolle maggiore K 458 \u00e8 il quarto dei quartetti dedicati ad Haydn (K 387, K 421, K 428, K 458, K 464, K 465).\nCon questa dedica Mozart non cercava protezione o sostegno ma voleva esprimere un pubblico riconoscimento a chi aveva codificato la forma moderna del quartetto d'archi.\nIl quartetto K 458 \u00e8 anche noto con l'appellativo \"La caccia\" per il tema di apertura che richiamava temi allora molto diffusi.\nLa prima assoluta \u00e8 stata l'11 febbraio 1785 a Vienna.\nIl primo movimento \"Allegro vivace assai\" \u00e8 quello che pi\u00f9 si avvicina alla scrittura haydniana e consta di un unico tema continuamente rielaborato che nella parte finale realizza una discussione contrappuntistica tra il tema iniziale e alcuni elementi prima sviluppati sullo stesso tema. \nIl \"Minuetto\", anteposto al tempo lento, \u00e8 interessante per la concisione e per le frasi di apertura. L'\"adagio\" si dipana con due temi: il primo con melodie articolate che trasportano in atmosfere molto cupe e con accenti riscontrabili in Schubert; il secondo tema anticipa il futuro e conduce ad atmosfere che si ritroveranno in Schumann. \nIl finale \"Allegro assai\" sembrerebbe preludere ad un rond\u00f2; ci si trova invece in una classica forma-sonata.\nSi deduce dall'autografo che Mozart aveva inizialmente progettato un prestissimo con elaborazioni contrappuntistiche sul tema che comparir\u00e0 nella stesura definitiva.\nLa versione attuale vede pi\u00f9 semplicemente l'intrecciarsi due temi ed un terzo che prende le mosse dal basso presente nel tema iniziale. \nIl finale \u00e8 festoso e rappresenta, usando le parole di Hermann Abert, \"una felice sintesi di mozartiana maliziosit\u00e0 e di haydniano umorismo\"."}
{"id": "324393", "revid": "92723", "url": "https://it.wikipedia.org/wiki?curid=324393", "title": "KV56", "text": "KV56 (Kings' Valley 56) \u00e8 la sigla che identifica una delle tombe della Valle dei Re in Egitto; sconosciuto il titolare.\nStoria e descrizione.\nScoperta nel 1908 da Edward Russell Ayrton, per conto di Theodore Davis, \u00e8 costituita da un pozzo verticale che d\u00e0 accesso ad una sola camera funeraria non terminata e non decorata che, se fosse stata ultimata, sarebbe stata la pi\u00f9 grande della Valle dei Re (circa 5\u00a0m x 8\u00a0m). La struttura architettonica consente di assegnarla, come realizzazione, alla tarda XVIII dinastia.\nNel 1999-2000 la tomba \u00e8 stata nuovamente oggetto di scavo e restauro a cura dell'Amarna Royal Tombs Project.\nAl suo interno vennero rinvenuti reperti relativi ai re Seti II e Ramses II, nonch\u00e9 alla regina Tausert, Grande sposa reale del primo. Particolarmente cospicuo il numero di gioielli in oro, da cui il nome di \"Tomba d\u2019Oro\" con cui KV56 \u00e8 anche nota, tra cui bracciali, anelli, orecchini, una serie di lacci da collo, amuleti, un paio di guanti ed un sandalo in argento. \nI guanti in argento, verosimilmente predisposti per coprire le mani del defunto, contenevano otto anelli in oro. \nNon \u00e8 certo che la KV56 sia stata usata effettivamente come tomba; considerando l\u2019intestazione di molti oggetti al re Sethy II ed alla regina Tausert, Gaston Maspero ritenne si trattasse di un deposito in cui erano stati trasferite suppellettili provenienti dalla KV14, originariamente prevista per la regina Tausert, e quindi usurpata da Sethnakht. \nCyril Aldred, al contrario, ritenne che KV56 fosse stata effettivamente la sepoltura di un figlio della coppia reale basando la sua teoria su resti di stucco, foglia d\u2019oro e intarsi rinvenuti nella camera funeraria e probabilmente provenienti da un sarcofago. \nEntrambe le ipotesi non trovano ulteriore riscontro."}
{"id": "324394", "revid": "92723", "url": "https://it.wikipedia.org/wiki?curid=324394", "title": "KV49", "text": "KV49 (Kings' Valley 49) \u00e8 la sigla che identifica una delle tombe della Valle dei Re in Egitto; sconosciuto il titolare.\nScoperta nel 1906 da Edward Russell Ayrton, per conto di Theodore Davis, si tratta di una tomba non ultimata costituita da una scala che termina in un corridoio in discesa che, a sua volta, termina in quella che doveva essere l\u2019anticamera; da qui si diparte una seconda scala, ma i lavori vennero interrotti.\nLa tomba presenta tracce di muratura della porta, il che ha fatto supporre che sia comunque stata impiegata. Due graffiti al di sopra della porta attestano, tuttavia, che durante la fine del Nuovo Regno la tomba era accessibile ed impiegata come magazzino per stoffe."}
{"id": "324395", "revid": "92723", "url": "https://it.wikipedia.org/wiki?curid=324395", "title": "KV50", "text": "KV50 (Kings' Valley 50) \u00e8 la sigla che identifica una delle tombe della Valle dei Re in Egitto; sepoltura di animali.\nKV50 \u00e8 forse tra le pi\u00f9 piccole della Valle dei Re e fa parte, con KV51 e KV52, di un gruppo noto anche come Tombe degli Animali. Al suo interno, infatti, Edward Russell Ayrton, nel 1906, rinvenne le mummie di un cane e di una scimmia. \nLa vicinanza con la KV35 di Amenhotep II ha fatto ipotizzare, ma nulla vale a suffragare tale ipotesi, che le tre tombe ospitassero gli animali preferiti del faraone.\nSottoposta e furti in antico, al suo interno vennero rinvenuti anche frammenti di un sarcofago di legno verosimilmente destinato a contenere uno o entrambi gli animali. Sia il cane che la scimmia erano stati sottoposti ad un processo di mummificazione molto simile a quello umano, ma erano privi di bende; si \u00e8 pertanto ipotizzato che, come per gli umani, tra gli strati di fasciatura fossero stati inseriti amuleti oggetti di furto.\nScavi recenti eseguiti dal Supremo Consiglio delle Antichit\u00e0 egiziano hanno consentito il ritrovamento di ceramiche blu della XVIII dinastia con iscrizioni in ieratico e rappresentazioni di una regina seduta, un cartiglio di Ramses II e schizzi di scene sessuali tra una donna e animali."}
{"id": "324396", "revid": "92723", "url": "https://it.wikipedia.org/wiki?curid=324396", "title": "KV51", "text": "KV51 (Kings' Valley 51) \u00e8 la sigla che identifica una delle tombe della Valle dei Re in Egitto; sepoltura di animali.\nKV51 fa parte, con KV50 e KV52, di un gruppo noto anche come Tombe degli Animali. Al suo interno, infatti, Edward Russell Ayrton, nel 1906, rinvenne le mummie di tre scimmie, di un babbuino, di tre oche ed un ibis. \nLa vicinanza con la KV35 di Amenhotep II ha fatto ipotizzare, ma nulla vale a suffragare tale ipotesi, che le tre tombe ospitassero gli animali preferiti del faraone.\nSottoposta a furti in antico, al suo interno vennero rinvenuti anche frammenti di un sarcofago di legno verosimilmente destinato a contenere uno o entrambi gli animali. Sia il cane che la scimmia erano stati sottoposti a un processo di mummificazione molto simile a quello umano, ma erano privi di bende; si \u00e8 pertanto ipotizzato che, come per gli umani, tra gli strati di fasciatura fossero stati inseriti amuleti oggetti di furto."}
{"id": "324398", "revid": "92723", "url": "https://it.wikipedia.org/wiki?curid=324398", "title": "KV52", "text": "KV52 (Kings' Valley 52) \u00e8 la sigla che identifica una delle tombe della Valle dei Re in Egitto; sepoltura di animali.\nKV52 \u00e8 forse tra le pi\u00f9 piccole della Valle dei Re e fa parte, con KV50 e KV51, di un gruppo noto anche come Tombe degli Animali. Al suo interno, infatti, Edward Russell Ayrton, nel 1906, rinvenne la mummia di una scimmia. \nLa vicinanza con la KV35 di Amenhotep II ha fatto ipotizzare, ma nulla vale a suffragare tale ipotesi, che le tre tombe ospitassero gli animali preferiti del faraone.\nSottoposta a furti in antico, al suo interno vennero rinvenuti anche frammenti di un sarcofago di legno verosimilmente destinato a contenere uno o entrambi gli animali. Sia il cane che la scimmia erano stati sottoposti ad un processo di mummificazione molto simile a quello umano, ma erano privi di bende; si \u00e8 pertanto ipotizzato che, come per gli umani, tra gli strati di fasciatura fossero stati inseriti amuleti oggetti di furto."}
{"id": "324400", "revid": "92723", "url": "https://it.wikipedia.org/wiki?curid=324400", "title": "KV53", "text": "KV53 (Kings' Valley 53) \u00e8 la sigla che identifica una delle tombe della Valle dei Re in Egitto; sconosciuto il titolare.\nScoperta da Edward Russell Ayrton nel 1905-1906, per conto di Theodore Davis, non venne compiutamente rilevata n\u00e9 mappata, tanto che se ne persero le tracce. Unici reperti rinvenuti da Ayrton furono alcuni ostraka e una stele dedicatoria alla dea Mertseger a nome di Hori, capo degli scriba del \"Luogo della Verit\u00e0\".\nIpotizzando, dalle descrizioni lasciate da Ayrton, che si trovasse nei pressi della KV35 di Amenhotep II, venne nuovamente individuata dal Supremo Consiglio delle Antichit\u00e0 egiziano nel 2009-2010; lo scavo moderno ha confermato che si tratta di una tomba priva di decorazioni costituita da un pozzo verticale ed un'unica camera sicuramente sottoposta a saccheggio in antico.\nNon \u00e8 stato possibile acquisire alcuna informazione sul titolare."}
{"id": "324401", "revid": "22356", "url": "https://it.wikipedia.org/wiki?curid=324401", "title": "Agustinia", "text": ""}
{"id": "324402", "revid": "22356", "url": "https://it.wikipedia.org/wiki?curid=324402", "title": "Titanosauride", "text": ""}
{"id": "324403", "revid": "92723", "url": "https://it.wikipedia.org/wiki?curid=324403", "title": "KV54", "text": "KV54 (Kings' Valley 54) \u00e8 la sigla che identifica una delle tombe della Valle dei Re in Egitto; sconosciuto il titolare.\nScoperta nel 1907 da Edward Russell Ayrton per conto di Theodore Davis, \u00e8 costituita da un semplice pozzo profondo poco pi\u00f9 di un metro. Bench\u00e9 molto povera dal punto di vista architettonico e per questo inserita tra le tombe minori della Valle, ha una sua particolare importanza nella storia delle ricerche egittologiche.\nStoria del sito archeologico.\nSituata nei pressi della tomba di Sethy I (KV17), conteneva circa una dozzina di grandi giare sigillate. All'interno delle giare si trovarono reperti assortiti ed oggetti accuratamente impacchettati. Il contenuto era formato da ceramiche, piatti, sacchi di natron, ossa animali, collane di fiori e lini su cui era scritto un testo datato agli ultimi anni dell'allora poco conosciuto faraone Tutankhamon.\nNel 1909 Davis don\u00f2 i reperti che gli era stato concesso di portare via dall'Egitto (il contenuto di sei delle giare), considerati di scarso valore, al Metropolitan Museum of Art di New York, dove ancora sono esposti. Uno dei pezzi pi\u00f9 importanti, tuttavia, era un pezzo di lino con la scritta in ieratico: \"Il buon dio, Signore delle Due Terre, Neb-kheperu-ra, amato da Min. Lino dell'anno 6. \". Si trattava del prenome di Tutankhamon. In quell\u2019occasione Davis dichiar\u00f2 alla stampa, perci\u00f2, di aver trovato la tomba di Tutankhamon; pubblic\u00f2 nel 1912 i propri ritrovamenti in un libro intitolato \"Tombs of Harmhabi and Touatankhamanou\" ), e dichiar\u00f2 altres\u00ec che ormai nulla aveva pi\u00f9 la Valle dei Re da offrire sotto il profilo della ricerca egittologica.\nIl ritrovamento, in s\u00e9, era da ritenersi di scarso valore, ma forn\u00ec la riprova che era effettivamente esistito un faraone di tale nome di cui poco o nulla si conosceva.\nNel 1915, Howard Carter venne assunto, quale archeologo esperto da Lord Carnarvon. Ritenendo che le ricerche di Davis fossero specialmente indirizzate nella parte \"visibile\" della Valle dei Re, Carter intu\u00ec che la scoperta di KV54 non costituiva la tomba di Tutankhamon e che considerati i depositi alluvionali accumulatisi nel corso dei millenni, molto fosse ancora da scoprire scavando e raggiungendo lo strato \"0\", ovvero quello che doveva effettivamente essere il piano di calpestio all'epoca in cui le sepolture erano state eseguite\nNel 1912, inoltre, Carter aveva acquistato da un antiquario locale tre placche da bracciali che recavano i titoli regali di Tutankhamon e che erano stati dichiaratamente rinvenuti nei pressi della tomba di Amenhotep III (KV22) . \nNel 1915, ottenuti i finanziamenti da Lord Carnarvon, Carter prosegu\u00ec perci\u00f2 nello svuotamento di KV22 rinvenendo ulteriori tracce di Tutankhamon ed iniziando una campagna di scavo sistematica nei pressi, ma i lavori vennero sospesi per lo scoppio della prima guerra mondiale.\nQuando nel 1922 fu scoperta davvero la tomba di Tutankhamon (KV62), furono trovati oggetti simili a quelli rinvenuti in KV54 disordinatamente sparsi nel corridoio d'entrata"}
{"id": "324404", "revid": "123463306", "url": "https://it.wikipedia.org/wiki?curid=324404", "title": "Coffee-shop", "text": "Con il termine coffee-shop (nei Paesi Bassi i termini vengono uniti in \"coffeeshop\") vengono indicati i locali autorizzati dallo Stato dei Paesi Bassi per vendere al consumo modesti quantitativi di cannabis, regolamentati da una politica in vigore nei Paesi Bassi.\nCaratteristiche.\nGeneralmente all'interno di questi locali \u00e8 possibile consumare, provare e confrontare gli effetti delle diverse variet\u00e0 e qualit\u00e0 di cannabis, ricevendo anche consigli dai venditori. Nei locali spesso si possono ritrovare tutti gli accessori adatti o adattati, per l'uso e il consumo di cannabis; vengono talvolta venduti dolci a base di questi principi attivi, come la space cake e lo space chocolate.\nDiffusione.\nNei Paesi Bassi attualmente sono presenti regolari \"coffeeshop\" in 105 delle 443 municipalit\u00e0 esistenti per un totale di circa 702 licenze; il numero di tali esercizi \u00e8 stabile da circa 10 anni. In passato, nel 1995, il censimento di tali locali annotava oltre 1500 coffeeshops regolari ed ulteriori 600 non completamente regolarizzati.\nAmsterdam, la capitale dei Paesi Bassi, \u00e8 la citt\u00e0 con la maggiore densit\u00e0 (241 licenze circa) di questo tipo di imprese commerciali (talvolta organizzate in catene e \"franchising\"). Per tal motivo in molti strati della cultura giovanile europea, Amsterdam \u00e8 divenuta sinonimo di luogo in cui svolgere vacanze con connotazioni trasgressive (anche per il fatto che in citt\u00e0 \u00e8 presente la prostituzione legalizzata).\nNegli ultimi anni i governi olandesi hanno attuato una serie di limitazioni regolamentari a queste attivit\u00e0 commerciali, si \u00e8 perci\u00f2 parlato di possibili riduzioni del numero dei coffee-shop olandesi in seguito alle difficolt\u00e0 economiche sopraggiunte ed all'adeguamento alle nuove norme. Negli anni novanta i coffee shop in Amsterdam erano circa 600; dal 2005 ad oggi, il loro numero fluttua tra 200 e 250.\nLimitazioni.\nLa quantit\u00e0 massima di cannabis che pu\u00f2 essere venduta \u00e8 di 5 grammi a persona per giorno ed ogni fruitore comunque non potrebbe rivolgersi a pi\u00f9 di 6 coffeeshop al giorno per un totale di 30 gr/giorno procapite ammessi. Tale limitazione \u00e8 stata istituita sia per scopi medici, sia per non permettere l'esportazione di tali piante all'estero (marijuana, hashish). I funghi allucinogeni, in passato \"a catalogo\" in questi locali, sono ora vietati dalla legge, quindi illegali.\nTutti i prodotti a base di cannabinoidi e tutti i preparati che ne contengono traccia devono essere opportunamente ed inequivocabilmente segnalati per evitare che possano essere acquistati e consumati inconsapevolmente.\nI proprietari di coffee-shop devono comunque evitare ogni tipo di pubblicit\u00e0 al proprio locale, vietare l'ingresso ai minorenni se non accompagnati, e vanno incontro alla revoca immediata della licenza se al proprio interno viene consumata droga pesante. \u00c8 altres\u00ec vietato servire bevande alcoliche all'interno dei coffee-shop non muniti di licenza.\nDal 1\u00ba maggio 2012 una nuova legge ha limitato l'ingresso nei coffee-shop, in alcune regioni del sud del paese, ai soli cittadini olandesi, legge che poi si sarebbe dovuta estendere in tutti i Paesi Bassi il 1\u00ba gennaio 2013. Tuttavia il nuovo Governo, insediatosi a seguito delle elezioni legislative del 2012 e sostenuto dal Partito Popolare per la Libert\u00e0 e la Democrazia, decise dal mese successivo di lasciare l'autonomia alle amministrazioni locali nel decidere se rendere operativa la legge, tenendo il criterio della residenza tecnicamente in vigore ma a discrezione delle autorit\u00e0 locali."}
{"id": "324407", "revid": "124179739", "url": "https://it.wikipedia.org/wiki?curid=324407", "title": "Janine Melnitz", "text": "Janine Melnitz \u00e8 un personaggio di finzione dei film: \"Ghostbusters - Acchiappafantasmi\", \"Ghostbusters II\" e \"\", e delle serie animate dedicate ai personaggi dell'omonima serie.\nInterpreti.\nNei film \u00e8 stata interpretata da Annie Potts e doppiata nei cartoni da Laura Summer e Kath Soucie. Nel primo film, il personaggio ha la voce italiana di Emanuela Giordano, mentre nel secondo ha la voce di Cristiana Lionello. In \"Extreme Ghostbusters\" ha le voci di Pat Musick in originale e di Stefania Patruno in italiano. In \", Janine ha nuovamente la voce di Annie Potts, mentre in italiano \u00e8 doppiata da Cinzia Massironi.\nCaratteristiche del personaggio.\nJanine \u00e8 la segretaria del gruppo di ex scienziati che esercitano la professione di catturatori paranormali. Come carattere appare diligente ma anche fredda e apatica verso l'attivit\u00e0 del gruppo (e pure nelle risposte alle frecciatine di Peter Venkman), tuttavia dimostra di tenere molto al suo lavoro, vista la sua esultanza per l'arrivo dei primi clienti. Nel primo film e nelle due serie animate Janine dimostra di avere una cotta mal celata per Egon Spengler, mentre nel secondo film si dimostra attratta da Louis Tully, commercialista del gruppo. In \" si scopre che \u00e8 rimasta una grande amica di Egon, fino alla sua morte."}
{"id": "324413", "revid": "287204", "url": "https://it.wikipedia.org/wiki?curid=324413", "title": "HK-50", "text": ""}
{"id": "324414", "revid": "712828", "url": "https://it.wikipedia.org/wiki?curid=324414", "title": "Kam Solusar", "text": ""}
{"id": "324419", "revid": "486946", "url": "https://it.wikipedia.org/wiki?curid=324419", "title": "Eurofestival (1998)", "text": ""}
{"id": "324420", "revid": "767487", "url": "https://it.wikipedia.org/wiki?curid=324420", "title": "Zekk", "text": ""}
{"id": "324437", "revid": "486946", "url": "https://it.wikipedia.org/wiki?curid=324437", "title": "Eurofestival (1997)", "text": ""}
{"id": "324459", "revid": "486946", "url": "https://it.wikipedia.org/wiki?curid=324459", "title": "Eurofestival (1973)", "text": ""}
{"id": "324467", "revid": "729019", "url": "https://it.wikipedia.org/wiki?curid=324467", "title": "Guardia palatina d'onore", "text": "La Guardia palatina d'onore era un'unit\u00e0 militare di fanteria, creata da papa Pio IX nel 1850 in seguito alla fusione di due corpi armati dello Stato Pontificio preesistenti. Partecip\u00f2 a diverse operazioni militari, compresa la difesa di Roma nel 1870; fu infine sciolta da papa Paolo VI nel 1970.\nOrigini.\nIl 14 dicembre 1850 Pio IX con apposito decreto fondava la Guardia palatina, aggregando le preesistenti guardie palatine, prima distinte in Guardia civica scelta detta anche Granatiera ed in Milizia urbana. Il provvedimento faceva seguito al rientro del Pontefice dall'esilio di Gaeta, ove si era rifugiato a causa dei moti del 1848. Il 16 novembre 1848 infatti, il popolo aveva assaltato il palazzo del Quirinale, sede del Papa. Nel corso dei torbidi, parte della Guardia civica non aveva difeso adeguatamente il Pontefice e il palazzo e aveva solidarizzato con i rivoltosi.\nIl regolamento interno del nuovo Corpo stabiliva che \"la Guardia palatina \u00e8 destinata al servizio della sacra persona di Sua Santit\u00e0, e prende il posto nell'anticamera subito dopo la Guardia nobile. Presta servizio nei pontificali e nelle cappelle pontificie nello stesso modo e con le stesse regole, che sono state fin qui osservate dalla cessata Guardia civica scelta\". Cos\u00ec come era stata riformata, la Guardia palatina d'onore dipendeva dal cardinale prefetto dei sacri palazzi, che ne nominava il comandante, e si articolava su uno stato maggiore e due compagnie, ognuna di 80 uomini. L'arruolamento era rivolto verso i giovani romani provenienti dalla piccola nobilt\u00e0 e dalla borghesia, con et\u00e0 compresa tra i 20 e i 30 anni. Diveniva dunque, ancor pi\u00f9 che nel passato, guardia esclusiva di palazzo con mansioni strettamente legate al servizio e alla tutela del romano pontefice.\nIl servizio attivo.\nIn data 1\u00ba gennaio 1851 il Corpo prendeva servizio.\nNel 1859 papa Pio IX, soddisfatto della fedelt\u00e0 e dell'attaccamento alla sua figura, decideva di premiarlo concedendogli il titolo di Guardia palatina d'onore e istituendone la banda. Contemporaneamente la guardia riceveva la bandiera bianco-gialla, recante lo stemma del Papa e con il puntale sormontato dalla figura in oro di san Michele arcangelo.\nA partire dal 1860, lo Stato Pontificio entrava nell'ultimo decennio di vita, che sarebbe terminato nella breccia di Porta Pia. L'Italia era scossa dai moti preunitari. In un'atmosfera sempre pi\u00f9 surriscaldata, la Guardia palatina continuava il suo servizio istituzionale, ma era altres\u00ec impiegata in compiti straordinari, quali la scorta a convogli di artiglieria e vettovaglie, ricevendo ulteriori apprezzamenti e ricompense di ordine morale da parte di Pio IX.\nNel 1867, il corpo prendeva parte alla difesa contro la minaccia garibaldina, che veniva neutralizzata nella battaglia di Mentana dalle truppe franco-pontificie.\nGiungeva infine il 1870: il pomeriggio del 18 settembre la Guardia palatina montava di servizio per l'ultima volta presso il palazzo del Quirinale. In base a specifici accordi con il Regno d'Italia, il corpo veniva escluso dai patti di resa e di fatto recluso all'interno dell'ormai esiguo possedimento pontificio con un organico di 500 unit\u00e0.\nIl 7 febbraio 1878 papa Pio IX mor\u00ec; gli succedette papa Leone XIII. Il nuovo pontefice manteneva l'approccio positivo nei confronti della Guardia palatina. Nel 1892, mediante un dispaccio del cardinal Mariano Rampolla del Tindaro, segretario di Stato, provvedeva a riformare il corpo, riducendolo a un battaglione, a sua volta articolato su quattro compagnie. Nel 1899 anche le uniformi subivano un ammodernamento.\nNel 1900 durante l'Anno Santo, la Guardia palatina si distingueva per il rendimento profuso. Maggior plauso gli veniva attribuito dalle autorit\u00e0 ecclesiastiche per il servizio gravoso e ininterrotto compiuto sia in occasione dell'ultimo periodo di vita del Pontefice, sia durante il conclave da cui sarebbe emersa la figura di papa Benedetto XV (3 settembre 1914).\nTerminata la Grande Guerra, nel 1922 diveniva papa Pio XI. Il nuovo pontefice esprimeva la propria particolare stima nei confronti del corpo, sia mediante attestazioni pubbliche, sia durante l'udienza concessa allo stesso il giorno 11 aprile 1926, in cui affermava: \"Noi vi abbiamo passato in rapida rassegna riconoscendovi uno ad uno, leggendo negli occhi di ciascuno, e per gli occhi e nel cuore, i nobili sentimenti che vi amano e che vi mantengono sempre in codesti vostri ranghi. Davvero voi costituite, diletti Figli, una Guardia della quale qualunque sovrano potrebbe, dovrebbe andare fiero e superbo, una Guardia animata da un sentimento di devozione che si accende e si illumina in un pensiero di fede\".\nNegli anni successivi la Guardia palatina continuava il suo normale servizio, bench\u00e9 si profilassero all'orizzonte una serie di eventi molto impegnativi, quali l'Anno Santo del 1925, il Giubileo sacerdotale del Pontefice nel 1929, la firma dei Patti lateranensi sempre nel 1929 e infine l'Anno Santo straordinario per il XIX Centenario della redenzione nel 1933.\nLa firma del reciproco riconoscimento tra il Regno d'Italia e la Citt\u00e0 del Vaticano nel 1929 permetteva alla Guardia palatina di fuoriuscire dalla cattivit\u00e0 in cui permaneva dal 1870: il 25 maggio 1933 si recava presso la basilica di San Giovanni in Laterano e nelle altre zone extraterritoriali per montare di servizio.\nIl 10 febbraio 1939 moriva Pio XI. La Seconda guerra mondiale vedeva il pontificato di Pio XII. Nel periodo della occupazione nazifascista di Roma il corpo ebbe di nuovo un vero e proprio ruolo militare, assicurando la sorveglianza armata dei confini del piccolo stato vaticano. L'organico aument\u00f2 di 1425 unit\u00e0 e tra questi furono arruolati anche ebrei romani per proteggerli dalle deportazioni. Al termine del conflitto, la Guardia palatina consolidava i propri organici e si apprestava a festeggiare i cento anni dalla fondazione.\nDopo i pontificati di Pio XII e Giovanni XXIII, il 21 giugno 1963 veniva eletto Paolo VI, gi\u00e0 Sostituto per gli Affari Generali della Segreteria di Stato di Stato durante la permanenza sulla cattedra di Pietro di Pio XI e di Pio XII. Egli spender\u00e0 per il corpo parole di compiacimento e conceder\u00e0, in occasione della festa annuale del 26 giugno 1966, la medaglia d'oro del concilio per l'esemplare servizio prestato.\nBanda della Guardia Palatina d'Onore.\nQuando fu costituita, nel 1850, la Guardia non ebbe subito una banda musicale, ma disponeva solo di due compagnie di tamburi. Fu solo nel 1859 che alla Palatina venne concesso il privilegio della banda musicale, oltre al titolo \u201cd\u2019onore\u201d, come si pu\u00f2 leggere nell\u2019ordine del giorno del 12 settembre 1859, firmato dal Comandante Marchese Giuseppe Guglielmi.\nPoi, dal 1870 alla fine della Prima Guerra Mondiale, la Guardia non ebbe pi\u00f9 banda. Il primo concerto della nuova banda ebbe luogo il 3 aprile 1921, e da l\u00ec in poi la banda \u00e8 stata presente in ogni evento importante della vita dello Stato di Citt\u00e0 del Vaticano. Una storia gloriosa, con picchi di eccellenza riconosciuti anche dal presidente degli Stati Uniti John Fitzgerald Kennedy.\nIn visita ufficiale da Paolo VI il 2 luglio 1963, Kennedy fece avere le sue particolari congratulazioni alla banda della Guardia Palatina. Si legge nel periodico \"Vita Palatina\" del luglio 1963 che \u201cmentre la Banda del Corpo Palatino suonava l\u2019inno nazionale degli Stati Uniti, visibile \u00e8 stato il compiacimento del Presidente per la musica che ascoltava. Mentre il Presidente era in visita al S. Padre, il Rev. Padre Peter Jacobs, cappellano dei Marines americani, si presentava al Direttore della Banda Maestro Antonino De Luca, e con tono molto cordiale gli segnalava il compiacimento e l\u2019aperto elogio del Presidente per l\u2019esecuzione dell\u2019inno Star spangled banner, che, a giudizio del Presidente, era stata la migliore fra quelle di tutte le Bande ascoltate in Europa. E qui Padre Jacobs riportava una frase testuale del Presidente: Hanno suonato, questi della Banda del Papa, come sanno suonare soltanto i nostri Marines. Al suo passaggio dopo l\u2019udienza, il Presidente Kennedy sorrideva e rivolgeva alla banda Palatina un saluto particolare\u201d.\nQuando Paolo VI sciolse la Guardia Palatina d\u2019Onore, la banda musicale prosegu\u00ec le sue attivit\u00e0 con il suo organico al completo, cambiando nome in Banda Musicale di Citt\u00e0 del Vaticano. Ma anche le divise non rappresentano una rottura con la tradizione. Semmai, ne sono una evoluzione, una sorta di vecchia divisa della Guardia Palatina semplificata, senza pennacchio.\nEpilogo.\nIl 14 settembre 1970 con una lettera relativa al servizio d'ordine e di vigilanza nella Citt\u00e0 del Vaticano, Paolo VI riferiva al cardinale Jean-Marie Villot \"che si \u00e8 venuta maturando in Noi, dopo attenta riflessione, e pur con grande rammarico, la decisione di sciogliere i corpi militari pontifici, ad eccezione dell'antichissima Guardia Svizzera (...). Gliela comunichiamo perch\u00e9 Ella se ne renda interprete presso gli alti responsabili sia della Guardia d'onore, sia della Guardia palatina d'onore, sia della Gendarmeria pontificia e, per il loro tramite, agli ufficiali e a tutti gli appartenenti ai corpi rispettivi\".\nCon queste parole la Guardia palatina d'onore cessava di esistere.\nL'Eredit\u00e0: l'Associazione Ss. Pietro e Paolo.\nL'eredit\u00e0 della Guardia palatina \u00e8 stata raccolta dall'Associazione Ss. Pietro e Paolo.\nIl 24 aprile 1971 il segretario di Stato, il cardinale Jean-Marie Villot, comunicava infatti che Paolo VI aveva approvato lo statuto dell'associazione; il Papa desiderava in tal modo che le caratteristiche specifiche ed esemplari della Guardia palatina fossero dall'associazione \u00abconservate, rinvigorite, adattate e sviluppate\u00bb, come sottolineato da Giovanni Paolo II in occasione del decennale di costituzione del sodalizio.\nL'associazione dipende direttamente dalla Segreteria di Stato e ha la propria sede - come fu per la guardia - nel Palazzo Apostolico; molto apprezzato in Vaticano, il sodalizio \u00e8 fortemente impegnato nell'offrire il proprio servizio di volontariato al Papa e alla Chiesa Cattolica.\nPoliedrici e impegnativi gli ambiti dell'impegno dei soci: dai servizi d'onore espletati durante le Cappelle Papali e nelle cerimonie presiedute dal Santo Padre, al quotidiano servizio di vigilanza e ordine nella basilica vaticana in ausilio della Gendarmeria vaticana e alla Guardia Svizzera pontificia; dall'assistenza liturgica all'ufficio delle celebrazioni liturgiche del sommo pontefice, al rapporto continuo di collaborazione con la reverenda Fabbrica di San Pietro; dal servizio di assistenza alle Missionarie della carit\u00e0 di madre Teresa di Calcutta, fino all'impegno costante di carit\u00e0 presso il Dispensario pediatrico Santa Marta in Vaticano.\nLa testimonianza schietta di fede cristiana di laici appartenenti alla borghesia del popolo di Roma e l'attaccamento al Papa, un attaccamento filiale, devoto, incondizionato, proprio perch\u00e9 quest'associazione che il papa Giovanni Paolo II ha voluto definire memorabilmente \"l'associazione della casa del Papa\" ha come sua caratteristica, come era gi\u00e0 della Guardia palatina, quella di offrire un servizio diretto al romano pontefice; e il motto che \u00e8 stato preso dalla Guardia palatina \"Fide constamus avita\" vuol significare proprio questo: \"siamo salvi nella fede, nella fedelt\u00e0 dei nostri padri\".\nIncontrando soci e familiari il 17 giugno 2006, Benedetto XVI si diceva particolarmente lieto di poter rinnovare la gratitudine del successore di Pietro per il servizio che l'associazione rende al Papa con fedelt\u00e0 e dedizione da tanti anni.\nL'Associazione Ss. Pietro e Paolo \"rende una particolare testimonianza di vita cristiana, di apostolato e di fedelt\u00e0 alla Sede Apostolica.\" (Statuto, art.1)\nIn occasione del giuramento dei nuovi soci nel 2013, Papa Francesco ha voluto rivolgere il suo primo saluto al sodalizio ringraziando per il servizio unico e prezioso che viene prestato alla Chiesa; [1]Voglio dirvi grazie, molte grazie! Fin dall'inizio mi avete accompagnato con la vostra preghiera, con il vostro affetto e i vostri preziosi servizi nelle varie celebrazioni[2].\nInno della Guardia palatina.\nMusica del maestro A. Antonelli, parole del monsignor A. Tondini\nUn inno di gloria, - un'onda di canti,\ncompagni, sciogliamo - dai cuori esultanti;\nil giubilo nostro - risuoni nel ciel:\ndel papa noi siamo - coorte fedel.\nSiam figli dell'Urbe, - falange d'onor\ndel santo Vicario - di Cristo Signor.\nDei padri lontani, - dell'inclita Roma,\ni petti ne accende - la fede non doma;\ndei Martiri santi - l'invitta piet\u00e0\nnegli ardui cimenti - fortezza ne d\u00e0.\nSiam figli dell'Urbe, - falange d'onor\ndel santo Vicario - di Cristo Signor.\nFu questa degli avi - la gloria maggiore;\ndel nostro drappello - \u00e8 questo l'onore:\nla Tomba di Pietro - fedeli vegliar;\ngiurammo, e tal giuro - vogliamo serbar.\nSiam figli dell'Urbe, - falange d'onor\ndel santo Vicario - di Cristo Signor.\nLottare e pregare, - la duplice voce;\nil duplice emblema, - la spada e la croce;\nil premio, uno solo, - l'intrepido amor,\nche degna milizia - ci fa del Signor.\nSiam figli dell'Urbe, - falange d'onor\ndel santo Vicario - di Cristo Signor."}
{"id": "324468", "revid": "125710457", "url": "https://it.wikipedia.org/wiki?curid=324468", "title": "Air Dolomiti", "text": "Air Dolomiti S.p.A. L.A.R.E. (\"Linee Aeree Regionali Europee\") \u00e8 la compagnia aerea italiana di Lufthansa, con sede legale e amministrativa a Villafranca di Verona. Il suo hub \u00e8 l'aeroporto di Monaco di Baviera.\nSeppur controllata al 100% da Lufthansa, Air Dolomiti ha tutelato la propria identit\u00e0, una livrea indipendente e la gestione delle operazioni di addestramento.\nStoria.\nCostituita nel 1991 dal Gruppo Siderurgico Leali su iniziativa dell'imprenditore Alcide Domenico Leali, Air Dolomiti inizia a operare sulla rotta Trieste-Genova nel trasporto interregionale e inaugura i primi voli internazionali da Verona a Monaco di Baviera l'anno successivo. I collegamenti sono operati con il Boeing De Havilland Dash 8 serie 300, biturboelica da 50 posti.\nNel 1993 entrano in regime 5 ATR 42-320 nella speciale configurazione a 46 posti. Nello stesso anno Air Dolomiti e Lufthansa stringono un accordo commerciale per i voli da Trieste a Monaco di Baviera.\nNel 1994 diviene \"Partner of Lufthansa\" con l'intento di diventare la prima compagnia aerea regionale a respiro europeo.\nA fine anni '90 instaura una collaborazione con l'altro vettore veneto, Alpi Eagles. Gli aeromobili Fokker 100 di Alpi Eagles vengono completamente riconfigurati internamente e assumono la livrea Air Dolomiti. La collaborazione fa s\u00ec che le due imprese si confrontino direttamente con vettori ben pi\u00f9 grandi di loro sulle rotte da Venezia verso Barcellona e Parigi.\nDopo diversi anni di collaborazione, Lufthansa acquista il 26% delle azioni della compagnia nel gennaio del 1999. Nello stesso anno, riceve il \"Customer Satisfaction Award 1999\" attribuito da Arthur Andersen di Il Sole 24 Ore per l'impegno e metodo profuso nell'attenzione al cliente.\nNel 2001 Air Dolomiti entra nel mercato jet e diventa Launch Customer europeo per i velivoli Bombardier CRJ-200.\nNel luglio del 2003 Lufthansa acquisisce il 100% della societ\u00e0 e nomina Michael Andreas Kraus presidente e amministratore delegato della compagnia.\nNel 2004 viene introdotto il quadrireattore inglese BAe 146-300 nella speciale configurazione a 99 posti, e due anni dopo gli aerei vengono battezzati con i nomi delle pi\u00f9 celebri opere dei compositori italiani.\nIl 27 gennaio 2009 diventa Launch Customer italiano per i nuovi velivoli Embraer E-190-200, meglio conosciuti come Embraer 195, che hanno sostituito gradualmente i BAe 146-300.\nIl 26 gennaio 2011 Lufthansa annuncia la nomina dell'amministratore delegato di Air Dolomiti, Michael Kraus, ad amministratore delegato di Lufthansa Italia, ovvero una \"divisione Italia\" di Lufthansa sotto il suo controllo.\nIl 23 maggio 2011 viene comunicata la chiusura di Lufthansa Italia con la fine dell'operativo estivo IATA (29 ottobre 2011) e la volont\u00e0 di favorire l'espansione di Air Dolomiti, al fine di focalizzare la forte presenza di Lufthansa senza frammentare le operazioni.\nA dicembre 2012, il consiglio di amministrazione di Lufthansa decide per un ridimensionamento di Air Dolomiti, con la dismissione dei velivoli ATR. Questa operazione ha comportato la mobilit\u00e0 per 116 dipendenti della flotta ATR e una riduzione del totale aeromobili a 10.\nDopo 11 anni a capo della compagnia, Michael Kraus lascia l'incarico a Joerg Eberhart che dal 1\u00ba settembre 2014 diventa presidente e amministratore delegato di Air Dolomiti.\nNel 2017 un undicesimo apparecchio si aggiunge alla flotta; si tratta di un Embraer 195 da 120 posti proveniente da Lufthansa CityLine.\nA marzo 2018 un secondo Embraer 195 di Lufthansa Cityline viene trasferito in flotta con livrea speciale Star Alliance.\nNel gennaio 2019 vengono confermati i piani di espansione di Air Dolomiti che prevedono l'aumento della flotta da 12 velivoli a 15, tutti Embraer provenienti da Lufthansa Cityline. Contestualmente, viene annunciata l'apertura di una scuola di volo per l'addestramento dei futuri piloti della compagnia e viene introdotta una nuova livrea che riprende la vecchia in molti elementi ma allo stesso tempo sposa la filosofia Lufthansa, proponendo uno schema semplificato con fusoliera totalmente bianca.\nStrategia.\nAir Dolomiti faceva parte di Lufthansa Regional, gruppo di compagnie aeree regionali tedesche acquisite e controllate da Lufthansa.\nNel 2019 la compagnia ha trasportato pi\u00f9 di 2,5 milioni di passeggeri, per la maggioranza viaggi d'affari.\nFlotta.\nA gennaio 2022 la flotta di Air Dolomiti \u00e8 cos\u00ec composta:\nFlotta storica.\nAir Dolomiti operava in precedenza con i seguenti aeromobili:\nServizi.\nClassi di viaggio.\nIl piano tariffario prevede un'offerta allineata al Gruppo Lufthansa e declinata in cinque diverse opzioni: tre tariffe economy e due tariffe business che permettono ai viaggiatori di scegliere l\u2019insieme di servizi pi\u00f9 adatto alle proprie esigenze\nCollaborazioni.\nNel corso degli anni, Air Dolomiti ha stretto collaborazioni e sponsorizzazioni importanti: il servizio di bordo firmato Settimocielo ha legato con chef del livello di Simone Rugiati (2015) e Giancarlo Perbellini (2016), JRE Jeunes Restaurateur (2017) e con cantine rinomate a livello europeo e internazionale come Aneri, Marchesi Antinori e Masi (quest'ultima nominata vino dell'anno Air Dolomiti per tutto il 2018).\nRiconoscimenti.\nDei molteplici riconoscimenti ottenuti da Air Dolomiti si ricordano:\nSkytrax assegna alla compagnia un punteggio di 4 stelle su 5.. Secondo una classifica 2019, a livello mondiale su criteri come puntualit\u00e0, qualit\u00e0 del servizio a bordo, e gestione dei reclami, Air Dolomiti risulta la prima compagnia aerea italiana, al 50\u00ba posto."}
{"id": "324469", "revid": "8596", "url": "https://it.wikipedia.org/wiki?curid=324469", "title": "Elezioni in Italia", "text": ""}
{"id": "324475", "revid": "1226", "url": "https://it.wikipedia.org/wiki?curid=324475", "title": "Bartolomeo Schedoni", "text": "Biografia.\nBartolomeo Ludovico Schedoni nacque a Modena e fu battezzato il 13 gennaio del 1578 nella chiesa di San Michele: la sua data di nascita pu\u00f2 verosimilmente collocarsi a pochi giorni prima se non in quel giorno stesso. Egli fu il primogenito di Giulio Schedoni, che dalla moglie Giulia Zardi ebbe altri quattro figli: Domenico (1580), Ercole (1590), Giovanni Battista (1591-1618) e Barbara, che si fece monaca nel convento di Santa Maria Maddalena, a Parma, nel 1612. Rimasto vedovo, Giulio Schedoni si rispos\u00f2 con Livia Forini, come risulta dal testamento redatto il 27 maggio 1605, alla quale egli si preoccup\u00f2 di intestare dei beni, nel timore che dopo la sua morte i figli potessero mettere la vedova \u00abfora di chasa in chamisa\u00bb.\nIl luogo d'origine dei suoi antenati si pone a Formigine: qui il nonno Domenico, \u00abfilio quondam Fabiani de Schedonis de Formigine\u00bb, compr\u00f2 un terreno nel 1571, e il padre Giulio, che nel 1602 vendette \u00abuna caseta posta nelli borghi di Formigine [...] tutta rotta e rovinata\u00bb, viene definito nel contratto di vendita \u00abJulii de Schedonis de Formigine\u00bb. Il Tiraboschi, credendo erroneamente che anche Bartolomeo fosse nativo di Formigine, attesta che ancora alla fine del XVIII secolo esisteva \u00abin Formigine una civil famiglia di questo nome\u00bb e sostiene che egli abbia dipinto nella chiesa parrocchiale di quel borgo una \"Madonna del Rosario\", forse per \u00ablasciare a quel luogo cotal memoria, perch\u00e9 ei ne era natio, bench\u00e9 comunemente dicasi Modenese\u00bb.\nDella sua prima istruzione artistica non vi \u00e8 notizia documentata, n\u00e9 \u00e8 credibile quanto scrisse il prete Giovanni Fogliani nel 1616, che attribu\u00ec la scomparsa \"Madonna del Rosario\" di Formigine al pennello di un Bartolomeo appena dodicenne. In realt\u00e0 Bartolomeo collaborava allora con il padre Giulio che, trasferitosi a Parma almeno dal 1594, vi teneva una bottega di \"mascararo\", ossia di fabbricante e fornitore di maschere per le feste e le cerimonie della corte ducale di Ranuccio Farnese: certo Bartolomeo doveva mostrare un certo ingegno per la pittura, perch\u00e9 fu notato dal duca che lo raccomand\u00f2 per un corso di istruzione presso il pittore manierista Federico Zuccari, allora \"principe\" dell'Accademia romana di San Luca.\nForse partito per Roma alla fine del 1594 o ai primi del 1595, non vi si trattenne a lungo. Come scrive lo Zuccari al duca Ranuccio il 26 settembre del 1595, Bartolomeo, \u00abgiovane spiritoso e desideroso d'imparare pittura, essendomi [...] commesso a nome di V. A. S.ma ch'io lo tenessi in casa, et insegnassi la profession mia, s\u00ec come faceva con'ogni amore [...] mentre io mi godeva potere cos\u00ec tirare avanti il detto Giovane, si \u00e8 amalato e di malatia che accenna lunghezza, per consiglio de' medici si \u00e8 risoluto mutar aria, e tornare alla sua Patria, e se bene io l'ho governato, e fatto governare con ogni diligentia, tuttavia il Paese nativo, e la paterna, e materna cura harr\u00e0 pi\u00f9 forza a restituirli la Sanit\u00e0\u00bb.\nCos\u00ec quel settembre Bartolomeo aveva gi\u00e0 fatto ritorno a Parma, n\u00e9 pi\u00f9 torner\u00e0 nello studio dello Zuccari n\u00e9 a Roma. Non sappiamo che cosa egli abbia visto ed effettivamente imparato durante quel soggiorno che, soprattutto per la sua brevit\u00e0, non pare lo abbia influenzato in qualche modo: in particolare il Caravaggio, pur gi\u00e0 attivo a Roma, non aveva ancora rivelato il suo stile rivoluzionario. Non esiste alcuna documentazione su un suo diretto discepolato presso un maestro affermato, per quanto si sia voluto ipotizzare che egli sia stato allievo del pittore fiammingo, attivo a Parma, Giovanni Soens, o anche dei Carracci.\nEscluso un apprendistato presso Annibale Carracci, come ritenuto dalla critica settecentesca (ma l'errore veniva gi\u00e0 commesso dal secentesco bolognese Malvasia), perch\u00e9 Annibale aveva lasciato l'Emilia per Roma nel 1595 quando Bartolomeo se n'era gi\u00e0 andato, gi\u00e0 il Lanzi escludeva l'alunnato di Schedoni anche presso Ludovico e Agostino Carracci per ragioni d'incompatibilit\u00e0 stilistica. Resta sicuramente confermato l'insegnamento esercitato dalla diretta osservazione della pittura del Correggio, che rimane un riferimento costante in tutta la sua attivit\u00e0, mentre pi\u00f9 complessa \u00e8 la sua elaborazione, nei dipinti dell'ultimo periodo, del linguaggio caravaggesco."}
{"id": "324483", "revid": "1534511", "url": "https://it.wikipedia.org/wiki?curid=324483", "title": "D-brane", "text": "In fisica teorica le D-brane sono una particolare classe di oggetti estesi su cui sono collocate le stringhe aperte (oppure pi\u00f9 in generale le p-brane), che su esse si muovono con condizioni al contorno di Dirichlet. Le D-brane devono il loro nome al matematico Johann Dirichlet. \nLe condizioni al contorno di Dirichlet sono comunemente utilizzate nello studio dei fluidi e nelle teorie dei potenziali, nei casi in cui compaiono quantit\u00e0 discrete e ben definite in condizioni-limite. Nella fluidodinamica, per esempio, fissare una condizione al contorno di Dirichlet significa assegnare una determinata velocit\u00e0 a tutti i punti della superficie di un fluido; studiando l'elettrostatica, si pu\u00f2 stabilire una condizione al contorno fissando la tensione elettrica per conoscere i valori di una determinata posizione, come la superficie di un materiale conduttore. In entrambi questi casi, le posizioni per la quale sono specificati dei valori (la superficie del fluido e quella del conduttore) sono dette D-brane.\nQueste entit\u00e0 matematiche rivestono una notevole importanza nel campo della teoria delle stringhe, dal momento che il concetto di stringa aperta ha molti punti in comune con la nozione di D-brana.\nLe D-brane vengono solitamente classificate per la loro dimensione, che \u00e8 indicata da un numero scritto dopo la D: una D0-brana rappresenta un punto, una D1-brana (chiamata anche D-stringa) una linea, una D2 brana un piano, una D25-brana rappresenta un possibile spazio previsto dalla teoria delle stringhe.\nBasi teoriche.\nMolte versioni della teoria delle stringhe includono due tipi di stringhe: stringhe aperte, con gli estremi liberi, e stringhe chiuse con gli estremi uniti a formare un anello. Conseguenza dell'azione di Nambu-Goto \u00e8 che l'energia possa fluire lungo una stringa e che, una volta giunta ad un'estremit\u00e0 libera, essa possa sfuggire dalla stringa e svanire. Ci\u00f2 pone un problema: la conservazione dell'energia impone che l'energia non possa svanire dal sistema.\nNonostante ci\u00f2, un consistente numero di versioni della teoria delle stringhe include spazi nei quali l'energia pu\u00f2 lasciare una stringa e scomparire: questi spazi sono le D-brane; ogni teoria delle stringhe che descrive stringhe aperte deve fare ricorso alle D-brane: le estremit\u00e0 libere delle stringhe aperte sono collegate a una D-brana. In questo senso le D-brane sono entit\u00e0 reali, proprio come le stringhe.\nDal momento che le estremit\u00e0 di una stringa aperta non si possono separare dalla D-brana, essa rappresenta la condizione al contorno dell'equazione che descrive i movimenti della stringa stessa: le sue estremit\u00e0 possono muoversi liberamente in direzioni parallele alla D-brana, ma la loro posizione \u00e8 fissa sulla brana rispetto alle altre dimensioni perpendicolari alla brana stessa; in altre parole, la D-brana determina se la posizione di una stringa obbedisce alle condizioni al contorno di Neumann (nel caso di movimenti lungo direzioni parallele alla brana) o a quelle di Dirichlet (movimenti perpendicolari alla brana). Posso esistere inoltre stringhe con condizioni al contorno \"miste\", con estremit\u00e0 che soddisfano l'una Dirichlet e l'altra Neumann.\nSe le dimensioni spaziali \"p\" soddisfano le condizioni al contorno di Neumann, le estremit\u00e0 della stringa sono costrette a muoversi all'interno di un iperpiano a p dimensioni. Tale iperpiano risulta essere una Dp-brana.\nLa variet\u00e0 di stringhe aperte collegate ad una D-brana contiene modi associati alla fluttuazione della brana, il che rende questi oggetti \"dinamici\". Quando formula_1 D-brane sono molto vicine, cresce il numero di questi modi: un modo genera una teoria di gauge non-abeliana, un altro \u00e8 costituito da matrici dimensionali formula_2 per ogni dimensione trasversale alle brane; gli autovalori di queste matrici, se esse possono essere diagonalizzate, definiscono la posizione delle formula_1 D-brane nello spazio.\nIn generale, le brane sono descritte da una geometria non commutativa, che permette comportamenti esotici come l'effetto Myers, per cui un gruppo di Dp-brane si pu\u00f2 espandere in una D(p+2)-brana.\nOgni particella elementare \u00e8 ritenuta essere il risultato di stati vibrazionali di stringhe quantistiche, per cui \u00e8 lecito chiedersi se anche le D-brane siano \"qualcosa\" costituito da stringhe. In un certo senso la risposta risulta essere affermativa: nella gamma di particelle previste teoricamente dalla teoria delle stringhe, se ne incontra una detta tachione, avente propriet\u00e0 decisamente strane, come una massa espressa in numeri immaginari.\nConsideriamo una D-brana di estensione indefinita nello spazio e avente numero di dimensioni pari a quelle del nostro universo (la teoria delle stringhe richiede una D25-brana). Le stringhe connesse a questa brana si muovono lungo un campo di tachioni che \"vivono\" nel volume della D-brana; altre brane, di dimensioni inferiori, possono esistere nel volume della brana-universo. Queste brane possono essere pensate come famiglie di tachioni \"coerenti\", cos\u00ec come un raggio laser \u00e8 un insieme di fotoni coerenti.\nIl concetto di condensato dei tachioni \u00e8 un concetto essenziale in questa situazione: Ashoke Sen ha fatto notare come nella teoria di stringa tipo IIB, il condensamento dei tachioni permette (in assenza dei flussi di Neveu-Schwarz) che un'arbitraria configurazione di D-brane possa essere ottenuta da un insieme di D9 e antiD9-brane. Edward Witten ha mostrato in seguito come questa configurazione possa essere classificata nella dello spazio-tempo\nCosmologia delle brane.\nLa teoria delle stringhe implica che l'universo abbia un numero di dimensioni superiore a quello a noi familiare (per la precisione la teoria bosonica delle stringhe prevede 26 dimensioni, quella delle superstringhe lavora in un universo a 10 dimensioni); dove sono queste dimensioni extra? Una possibilit\u00e0 \u00e8 che l'universo visibile sia in realt\u00e0 una estesa D-brana con pi\u00f9 di tre dimensioni spaziali. Gli oggetti materiali, costituiti da stringhe aperte, sono legati a questa brana-universo e non possono muoversi lungo direzioni perpendicolari alla brana stessa (non possono abbandonare questo universo). Questo scenario \u00e8 considerato una possibile cosmologia delle brane.\n\u00c8 interessante notare come la forza di gravit\u00e0 non sia generata da stringhe aperte: il gravitone, la particella che \"trasporta\" l'interazione gravitazionale, \u00e8 generato dalle vibrazioni di stringhe chiuse; dal momento che le stringhe chiuse possono esistere anche separate da una D-brana, effetti gravitazionali osservabili in una D-brana possono essere causati anche da oggetti appartenenti a un'altra brana.\nD-brane e Teorie di Gauge.\nLa disposizione di un certo numero di D-brane determina gli stati in cui possono esistere le stringhe: prese per esempio due D2-brane parallele fra loro, si possono immaginare facilmente stringhe aperte che colleghino le due brane; in questo caso, le stringhe permesse non possono che ricadere in due precise categorie: quelle che 'partono' dalla brana 1 e arrivano alla seconda e quelle che partendo dalla brana 2 si legano alla prima. In simboli matematici, ci troviamo di fronte ai settori formula_4 e formula_5; ovviamente una stringa pu\u00f2 anche iniziare e terminare sulla stessa brana, costituendo i settori formula_6 e formula_7 (i numeri nelle parentesi sono detti indici di Chan-Paton, ma in questo caso servono semplicemente ad identificare diverse brane).\nLe stringhe appartenenti ai settori formula_4 e formula_5 hanno una lunghezza minima: non possono essere pi\u00f9 corte della distanza che separa le due brane. Ogni stringa possiede una tensione intrinseca, alla quale ci si deve opporre per \"allungare\" questi oggetti: occorre cio\u00e8 compiere un lavoro e in definitiva fornire energia alla stringa. Per la teoria della relativit\u00e0 speciale di Einstein, fornire energia ad una stringe significa aumentarne la massa (attraverso l'equazione formula_10). La distanza fra le due brane determina quindi in ultima analisi anche la massa minima che le stringhe aperte devono possedere.\nIn aggiunta a ci\u00f2, fissare le estremit\u00e0 di una stringa a una D-brana influenza il modo in cui la stringa pu\u00f2 muoversi o vibrare. Dal momento che le particelle nella teoria delle stringhe non sono altro che differenti modalit\u00e0 di vibrazione delle stringhe, la disposizione delle D-brane determina il tipo di particelle presenti. Il caso pi\u00f9 semplice \u00e8 senza dubbio il settore formula_6 incontrato precedentemente, considerando una D\"p\"-brana con \"p\" dimensioni: come conseguenza dell'azione di Nambu-Goto (applicando le regole della meccanica quantistica alle stringhe), si ritrova, nell'insieme delle particelle teoricamente prodotte dalle vibrazioni delle stringhe, il fotone, il quanto fondamentale dell'elettromagnetismo. Si \u00e8 costruita insomma una versione in \"p\"-dimensioni delle equazioni elettromagnetiche di Maxwell. \nIn questo senso, la teoria delle stringhe \"predice\" l'elettromagnetismo; dal momento che non possono esistere stringhe aperte senza una D-brana associata, si pu\u00f2 dire che ogni D-brana implichi un campo elettromagnetico.\nAltre particelle emergono dalle vibrazioni delle stringhe che iniziano e terminano sulla stessa D-brana: molte sono particelle senza massa, proprio come il fotone, dette \"particelle scalari senza massa\"; una D\"p\"-brana in uno spazio a \"d\" dimensioni (ovviamente con \"d\" &gt; \"p\") generer\u00e0 esattamente \"d - p\" particelle scalari (senza la polarizzazione tipica dei fotoni); si pu\u00f2 osservare come questo numero di particelle scalari sia uguale al numero di dimensioni perpendicolari alla D-brana.\nLa geometria della brana \u00e8 strettamente legata alla teoria quantistica dei campi delle particelle esistenti sulla brana: le particelle scalari sono infatti eccitazioni di Goldstone della brana, ovvero differenti modi in cui la simmetria dello spazio vuoto pu\u00f2 essere rotta. Una D-brana in un universo vuoto rompe la simmetria tra le direzioni dello spazio, dal momento che assegna particolare importanza a ciascuna delle \"d - p\" dimensioni perpendicolari alla brana.\nLa versione quantistica dell'elettromagnetismo \u00e8 un esempio di teoria di gauge, in particolare una teoria di gauge U(1) dove il gruppo di gauge \u00e8 costituito da matrici di ordine 1. Le D-brane possono essere utilizzate per generare teorie di gauge di ordine superiore, come mostra l'esempio che segue:\nConsideriamo un insieme di \"N\" D\"p\"-brane, per semplicit\u00e0 parallele fra loro; le brane sono chiamate 1, 2..., \"N\". Le stringhe aperte di questo esempio possono assumere diverse conformazioni (possono appartenere a diversi \"settori\", vedi sopra): possono iniziare e terminare sulla stessa brana \"i\", assegnandole un campo elettromagnetico di Maxwell e un certo numero di particelle scalari prive di massa; possono anche collegare una brana \"i\" ad un'altra brana \"j\". Vale la pena chiedersi se qualche settore di stringhe pu\u00f2 interagire con un altro e se s\u00ec, quali: un meccanismo intuitivo di interazione fra stringhe \u00e8 quello che vede due stringhe con una estremit\u00e0 in comune (o, visto nell'altro senso, quello che vede una stringa dividersi in due stringhe \"figlie\"). Dal momento che le estremit\u00e0 delle stringhe sono costrette a giacere su una D-brana, \u00e8 evidente che una stringa del tipo formula_4 potr\u00e0 interagire con una formula_13, ma non con formula_14 o formula_15. La massa di queste stringhe dipender\u00e0 dal grado di separazione tra le brane; per semplicit\u00e0, possiamo immaginare di avvicinare sempre pi\u00f9 due brane, fino a quando non risulteranno sovrapposte: se le consideriamo ancora come oggetti distinti, avremo gli stessi settori considerati in precedenza, senza per\u00f2 l'effetto della separazione delle brane.\nLo stato di \"particella senza massa\" generata da stringhe aperte in un sistema di \"N\" D-brane genera un insieme di campi quantistici che corrisponde esattamente a una teoria di gauge \"U(N)\" (la teoria delle stringhe in realt\u00e0 contiene altre interazioni, le quali sono per\u00f2 rilevabili solo ad altissime energie). \nIn conclusione, le teorie di gauge non sono state introdotte partendo dal concetto di stringhe, tuttavia queste ultime costituiscono un utile strumento che permette di spiegare tali teorie, indipendentemente dal fatto che rappresentino o meno la \"teoria del tutto\".\nD-brane e buchi neri.\nLe D-brane vengono utilizzate con successo anche nello studio dei buchi neri. Fino al 1970, i fisici si chiedevano se anche i buchi neri avessero un'entropia. Immaginiamo che un buco nero assorba una massa di gas incandescente: dal momento che il gas non pu\u00f2 pi\u00f9 sfuggire all'attrazione gravitazionale del buco nero, la sua entropia sembrerebbe essere sparita dall'universo. Per mantenere valida la seconda legge della termodinamica, si potrebbe ipotizzare che il buco nero acquisti l'entropia originariamente posseduta dal gas. Tentando di applicare i principi della meccanica quantistica allo studio dei buchi neri, Stephen Hawking scopr\u00ec che un buco nero emette energia sotto forma di radiazione termica; la temperatura di questa radiazione, detta radiazione di Hawking \u00e8 data dall'equazione:\ndove \"G\" \u00e8 la costante di gravitazione universale, \"M\" la massa del buco nero e \"kB\" la costante di Boltzmann.\nUsando questa equazione per calcolare la temperatura della radiazione di Hawking e assumendo che un buco nero di massa nulla abbia entropia uguale a zero, si possono utilizzare le nozioni termodinamiche per ricavare la cosiddetta \"entropia di Bekenstein\":\nL'entropia di Bekenstein \u00e8 proporzionale al quadrato della massa del buco nero; dal momento che anche il raggio di Schwarzschild \u00e8 proporzionale alla massa del buco nero, risulta che l'entropia di Bekenstein \u00e8 proporzionale alla superficie del buco nero, come risulta chiaro dall'equazione:\ndove \"lP\" \u00e8 la lunghezza di Planck.\nIl concetto di entropia di un buco nero comporta importanti conseguenze: in una situazione ordinaria, un sistema possiede un'entropia data dall'elevato numero di \"microstati\" dai quali possono derivare le condizioni macroscopiche osservate; per esempio, in un contenitore pieno di un gas, da differenti posizioni degli atomi del gas pu\u00f2 derivare la stessa energia totale del sistema. Un buco nero, tuttavia, \u00e8 ritenuto un oggetto con davvero poche caratteristiche determinate (esso \"non ha capelli\", come recita una famosa frase del fisico John Wheeler). Quali possono essere dunque i \"gradi di libert\u00e0\" che possono assegnare al buco nero la sua entropia?\nI teorici delle stringhe hanno costruito modelli speculativi nei quali i buchi neri non sono altro che stringhe estremamente lunghe (e quindi con massa elevata). Questi modelli danno un valore dell'entropia di un buco nero di Schwarzschild che concorda in prima approssimazione con il valore atteso, ma deve ancora essere ricercata una prova definitiva in questo senso. La principale difficolt\u00e0 sta nel fatto che mentre \u00e8 relativamente semplice calcolare i \"gradi di libert\u00e0\" posseduti dalle stringhe quando esse non interagiscono tra loro, \u00e8 pi\u00f9 complesso eseguire questo calcolo in presenza di interazioni fra le stringhe (un'analogia pu\u00f2 essere fatta con lo studio termodinamico dei gas ideali: non considerare le interazioni fra gli atomi dei gas \u00e8 l'approssimazione pi\u00f9 semplice da fare, mentre entrando nell'ambito della teoria cinetica dei gas e considerando forze intermolecolari, come le forze di Van der Waals lo studio diventa pi\u00f9 complesso).\nPer calcolare l'entropia di un buco nero, perci\u00f2, bisogna ricorrere alle interazioni fra stringhe, senza le quali non si avrebbe la formazione del buco nero.\nQuesto procedimento richiede l'introduzione della supersimmetria; in particolari casi, l'entropia del buco nero calcolata in regime di non-interazione tra stringhe resta valida anche nel corrispondente supersimmetrico. La sfida che attende i fisici \u00e8 elaborare un modello di buco nero che non \"rompa\" la supersimmetria: negli ultimi anni, ci\u00f2 ha portato all'introduzione di buchi neri esistenti fuori dalle D-brane. L'entropia di questi ipotetici oggetti concorda con l'entropia di Bekenstein attesa. Sfortunatamente tutti i casi studiati coinvolgono spazi con un alto numero di dimensioni (D5-brane in spazi a nove dimensioni, per esempio): non si possono applicare ai familiari buchi neri di Schwarzschild presenti nel nostro universo.\nStoria delle D-brane.\nLe condizioni al contorno di Dirichlet e le D-brane hanno avuto un lungo \"periodo di incubazione\" prima che il loro vero significato fosse pienamente compreso. Una sintesi tra le condizioni al contorno di Dirichlet e quelle di Neumann fu utilizzata da Warren Siegel nel 1976 per ridurre le dimensioni utilizzate dalla teoria delle stringhe aperte da 26 a 4 (Siegel cit\u00f2 un precedente lavoro mai pubblicato di Halpern e un articolo del 1974 di Chodos e Thorn, ma rileggendo queste ricerche si nota come siano pi\u00f9 vicine al concetto di dilatone che alle condizioni al contorno di Dirichlet); l'opera di Siegel per\u00f2 a quel tempo fu poco considerata. \nL'uso delle condizioni al contorno applicato alle coordinate spazio-temporali (definendo anche il cosiddetto D-istantone) fu introdotto da Michael Green nel 1977 per definire, nella teoria delle stringhe, oggetti puntiformi necessari alla definizione dell'interazione forte.\nLa compattificazione delle stringhe studiata da vari fisici (Harvey, Minahan, Ishibashi, Onogi, Pradisi e Sagnotti) negli anni 1987-89 implica anch'essa le condizioni al contorno di Dirichlet.\nNel 1989 i fisici Horava, Dai, Leigh e Polchinski scoprirono che la T-dualit\u00e0 scambiava tra loro le condizioni al contorno di Neumann e quelle di Dirichlet; questo risultato conferm\u00f2 che le condizioni al contorno comparivano ogni volta che si consideravano stringhe aperte. Nel suo articolo, Dai coni\u00f2 il termine Dirichlet-brane (abbreviato in seguito in D-brane) per denominare questi oggetti. Sempre in quell'anno Leigh dimostr\u00f2 che le D-brane sono governate dall'azione di Dirac-Born-Infeld.\nIl D-istantone \u00e8 stato studiato approfonditamente da Green agli inizi degli anni novanta, mentre nel 1994 Polchinski ha dimostrato che esso \u00e8 responsabile dell'effetto non-perturbativo di stringa previsto da Shenker. Nel 1995 sempre Polchinski dimostr\u00f2 che le D-brane generano i campi elettrici e magnetici di Ramond-Ramond, richiesti dalla teoria delle stringhe."}
{"id": "324485", "revid": "773636", "url": "https://it.wikipedia.org/wiki?curid=324485", "title": "Tombe minori della Valle dei Re", "text": "Circa trenta delle tombe esistenti nella Valle dei Re possono essere considerate minori vuoi per le scarse informazioni reperibili, vuoi perch\u00e9 i diari di scavo relativi alla loro scoperta sono lacunosi, vuoi, ancora, perch\u00e9 molte di tali tombe, note fin dall\u2019antichit\u00e0, sono state nei millenni depredate e poche o nulle informazioni sono ricavabili sui loro titolari originali.\nIn alcuni casi, le tombe sono state riutilizzate, in tempi storici, come rifugio di anacoreti o cappelle, o come abitazioni e nascondigli. In altri, si tratta di siti particolarmente piccoli costituiti da un'unica camera o esclusivamente da un pozzo di accesso che non si sviluppa in un complesso funerario (ad esempio WV A).\nSono annoverati tra le tombe minori anche palesi progetti di scavo mai portati a conclusione o fosse predisposte solo come depositi di materiale da utilizzarsi in sepolture in fase di realizzazione (ad esempio KV53) o sfruttate dai ladri come nascondiglio temporaneo di refurtiva.\nPur trattandosi della Valle dei Re, alcune tombe vennero originariamente destinate a personaggi non facenti parte degli entourage reali; in altri casi le sepolture sono intrusive e i corpi contenuti non appartengono ai titolari per cui furono scavate.\nAlle tombe della Valle, siano esse quelle considerate principali, o le minori, vennero assegnate sigle alfanumeriche a seconda che si trovassero nella valle principale (sigla KV seguita da un progressivo) o nella valle occidentale (sigla WV, ovvero West Valley, seguita da un progressivo). Anche queste ultime, tuttavia, sono ugualmente oggi contrassegnate, pi\u00f9 usualmente, con la sigla KV seguita dal progressivo."}
{"id": "324492", "revid": "119887331", "url": "https://it.wikipedia.org/wiki?curid=324492", "title": "Laude (Jacopone da Todi)", "text": "Le Laude di Jacopone da Todi sono componimenti di tema religioso che si rifanno al genere della lauda, molto diffuso in Umbria tra il XII secolo e il XV secolo.\nAl modulo popolareggiante della lauda, Jacopone aggiunge i toni individuali di un'anima inquieta e tormentata. Le sue 92 laude, nella forma di ballate in settenari e ottonari, sono una rappresentazione impietosa della realt\u00e0 umana e terrena, attaccata violentemente per la sua caducit\u00e0 e vanit\u00e0.\nTalvolta, Jacopone si limita alla denuncia commossa e ardente; altre volte, come nel \"Pianto della Madonna\" (uno dei capolavori che fanno di lui la pi\u00f9 grande personalit\u00e0 della nostra storia letteraria prima di Dante), traduce l'ansiosa passione umana in figure potentemente drammatiche, poste di fronte al mistero della saggezza divina.\nBibliografia critica.\nEdizioni.\nL\"'editio princeps\" delle laudae jacoponiche risale al 1490: \"Laude di frate Iacopone da Todi impresse per me Ser Francesco Buonaccorsi in Firenze, 28 settembre 1490\". All'edizione Buonaccorsi si rif\u00e0 ancora esplicitamente il primo editore novecentesco di Jacopone, G. Ferri (\"Le laude secondo la stampa fiorentina del 1490\", Roma, 1910; ristampato nel 1915 presso l'editrice Laterza di Bari nella collana \"Scrittori d'Italia\"; ristampato ancora nel 1930 a cura di S. Caramella); mentre con B. Brugnoli (\"Le satire di Iacopone da Todi\", Firenze, 1914) compare il primo \"non felice tentativo parziale di edizione critica\" (secondo il parere di Gianfranco Contini).\nLe prose attribuite a Jacopone vengono pubblicate da A. Levasti nei \"Mistici del Duecento e del Trecento\", Milano, 1935.\nNel dopoguerra tre sono le edizioni principali dell'opera jacoponica: alle \"Laude di Iacopone da Todi tratte da due manoscritti umbri\", a cura di Ugolini, Torino, 1947, segue nel 1953 il \"primo saggio scientifico di lezione critica\" (Contini): \"Laudi, trattato e detti\", a cura di F.B. Ageno, Firenze, Le Monnier, 1953.\nUn'ulteriore edizione critica delle \"Laude\", a cura di Mancini, esce a Bari presso gli \"Scrittori d'Italia\" nel 1974.\nUn'importante antologia delle \"Laude\", alla cui edizione hanno collaborato F.B. Ageno e G. Contini, si legge nei \"Poeti del Duecento\", a cura di quest'ultimo, usciti a Milano e a Napoli nel 1960 per la casa editrice Ricciardi.\nLa parte del laudario Urbinate che secondo Contini \"per ragioni stilistiche va assegnata a Jacopone\" si legge in \"Iacopone e il laudario Urbinate\", a cura di R. Bettarini, Firenze, 1969.\nLe prose latine attribuite a Iacopone di Todi si leggono anche in un'edizione a cura di Menest\u00f2, Bologna, 1979.\nSaggi.\nL'interpretazione, che possiamo grosso modo definire romantica, di uno Jacopone \"primitivo\", voce di una spiritualit\u00e0 popolare, gi\u00e0 avallata da Francesco De Sanctis nella Storia della letteratura italiana, viene ripresa a fine Ottocento nella celebre definizione di D'Ancona (\"Jacopone da Todi: il giullare di Dio del secolo XIII\", in \"Studj sulla letteratura italiana de'primi secoli\", Milano, 1891), a cui far\u00e0 ancora eco Parodi (\"Il giullare di Dio\", in \"Poeti antichi e moderni\", Firenze, 1923).\nA partire dagli anni venti cresce l'interesse di numerosi critici per la componente mistica dell'opera di Jacopone (Underhill, \"Jacopone da Todi poet and mistic\", Londra, 1919; D'Ascoli, \"Il misticismo nei canti di frate Iacopone da Todi\", Recanati, 1923; Natalino Sapegno, \"La \"santa pazzia\" di Frate Iacopone e le dottrine dei mistici medioevali\", in \"Archivium romanicum\" VII, 1923; Novati, \"L'amor mistico in San Francesco d'Assisi ed in Jacopone da Todi\", in \"Freschi e minii del Dugento\", Milano, 1925; Russo, \"Iacopone da Todi mistico-poeta\", in \"Problemi di metodo critico\", Bari, 1929; Vinai, \"Iacopone e San Bonaventura\", in \"Cultura Neolatina\" I, 1941).\nCon gli interventi di Sapegno e Novati la figura del poeta umbro viene inquadrata sul complesso sfondo della cultura religiosa, e in particolare francescana, del Duecento e del Trecento (anticipatori, in questo senso, il lavoro di Ozanam, \"Les poetes francescains en Italie au XIII si\u00e9cle\", Parigi, 1859, e l'articolo di Gottardi, \"L'albero spirituale in Iacopone da Todi\", in \"Rassegna critica della letteratura italiana XX, 1915).\nL'attenzione di Sapegno per l'opera jacoponica \u00e8 testimoniata ancora dal volume \"Frate Iacopone\", Torino, 1926, e dal saggio \"Problemi di critica jacoponiana\", in \"Civilt\u00e0 moderna\" II, 1930.\nNon pi\u00f9 \"giullare di Dio\" dunque, ma \"poeta e mistico\", o semplicemente \"poeta\", come lo definiscono Russo (\"Iacopone da Todi poeta\", in \"Belfagor\" 6, 1952) e Monteverdi nel suo intervento al primo convegno del Centro di studi sulla spiritualit\u00e0 medioevale (pubblicato in \"Iacopone e il suo tempo (13-15 ottobre 1957)\", Todi, 1959, liquidando cos\u00ec definitivamente la concezione \"primitivista\" di D'Ancona. In seguito Cudini (\"Saggio per l'aggiunta di due laude extravaganti alla vulgata iacoponica\", in \"La Rassegna della letteratura italiana\" LXIX, 1965) e Tappa, (\"Contatti fra la poesia di Iacopone da Todi e la lirica siciliana e provenzale\", in \"Testo\" II, 1981) contribuiranno ad allargare l'orizzonte culturale di questo poeta che fu, come scrive Contini nella \"Letteratura Italiana delle Origini\", \"in possesso di buona cultura, fosse pure per rifiutarla\".\nNumerosi gli interventi di Franca B. Ageno sul poeta di Todi; (\"Per un commento a Iacopone\", in \"Convivium\", 1950; \"Questioni di autenticit\u00e0 nel laudario iacoponico\", in \"Convivium\", N.S. VII, 1952; \"Per il testo di \"Donna de paradiso\"\", in \"Rassegna letteraria italiana\" LVII, 1953): saggi che si possono leggere come preliminari all'edizione critica del 1960, (gi\u00e0 preannunciata da Contini, \"Per l'edizione critica di Iacopone\", ibid.). In seguito l'articolo \"Sull'invettiva di Iacopone da Todi contro Bonifacio VIII\", in \"Lettere italiane\" XVI, Firenze, 1964, prende le mosse dalla lauda \"O papa Bonifazio - molto hai iocato al monno\" per calare la figura e l'opera di Jacopone nel burrascoso scenario della lotta tra Conventuali e Spirituali, dell'assedio di Palestrina e dello \"schiaffo\" di Anagni.\nAlle vicende dell'ordine francescano accordano largo spazio anche Arsenio Frugoni (\"Iacopone francescano\", ne \"Il Veltro\" I, 1957) e S. Cristaldi (\"Iacopone da Todi e la povert\u00e0 francescana\", negli \"Atti dell'Accademia Nazionale dei Lincei (Classe di Scienze morali, storiche e filologiche)\" CCCLXXVII (1981), vol.XXXVI).\nNella\" Letteratura religiosa del Duecento e del Trecento\", Firenze, 1967, G. Getto approfondisce soprattutto la componente realista nell'opera jacoponica (il titolo del capitolo a lui dedicato \u00e8 \"Il realismo di Iacopone da Todi\").\nL'edizione manciniana delle \"Laude\" nel 1974 \u00e8 preceduta da numerosi interventi dello studioso, tra i quali: \"Per una nota agiografica su Jacopone da Todi\", in \"Convivium\", 1951; \"Due postille iacoponiche\", in \"Convivium\", N.S. VII, 1952; \"La prigionia di Iacopone e l''empiasto' di fra Gentile\", in \"Rassegna della letteratura italiana\", 1960; \"Testimonianze e documenti per un laudario iacoponico del Trecento\", in \"Lettere italiane\" XV, 1963, e il \"Saggio per l'aggiunta di due laude extravaganti alla vulgata iacoponica\", in \"Rassegna della letteratura italiana\" LXIX, 1965: quest'ultimo si sofferma, come gi\u00e0 un decennio prima qualche articolo di F.B.Ageno, su questioni di attribuzione. (\"Mettere ordine nel laudario, espellerne i numerosi apocrifi, recuperare le non poche laude che corrono anonime, \u00e8 stato ed \u00e8 compito, arduo quanto appassionante, della nuova filologia\", aveva affermato Contini). Mancini \u00e8 tra i relatori del Convegno storico Iacoponico del 1980 (\"Tradizione e innovazione in \"Donna de Paradiso\"\", in \"Atti del Convegno storico Iacoponico. Todi 29-30 novembre 1980\", Firenze 1981).\nAlla figura ed all'opera di Jacopone dedicano naturalmente un paragrafo tutte le Storie della letteratura italiana, a partire dalla vallardiana \"Storia letteraria d'Italia\", nel volume \"Il Duecento\" di G.Bertoni (Milano, 1939; cap. XII: \"La lirica religiosa\"). Nella \"Storia della letteratura italiana\" di F.Flora (Mondadori, 1940, si parla di Jacopone nel cap. \"Gli umbri e la poesia religiosa\", vol.I, pag.53-63. Nell'omonima Storia Garzanti (Milano, 1976), G. Petrocchi \u00e8 l'autore del capitolo su \"La letteratura religiosa\" (vol.I, pag.692-706). Il primo volume della \"Letteratura Italiana. Storia e Testi\" (Laterza, Bari, 1970-80), curato da Emilio Pasquini e A. E. Quaglio, dedica a Jacopone un'ampia antologia di testi nel cap. V, \"La Lauda\" (pag. 493-541). Nella collana Marzorati di \"Orientamenti culturali\" Maria Sticco traccia una biografia ed un profilo dell'opera di Jacopone in un capitolo a lui dedicato nei \"Minori\" (Milano, 1961; vol.I, pagg. 129-159). F.Bruni, infine, \u00e8 autore del cap. \"Jacopone, la lauda e la letteratura religiosa\" nella \"Storia della civilt\u00e0 letteraria italiana\" UTET, Torino, 1990 (Vol. I, pagg. 121-153)."}
{"id": "324493", "revid": "61051", "url": "https://it.wikipedia.org/wiki?curid=324493", "title": "Palazzo Pantaleo", "text": "Il Palazzo Pantaleo di Taranto \u00e8 un edificio del XVIII secolo di propriet\u00e0 del Comune. Dal 2000 al 2007 ha ospitato alcune collezioni del Museo archeologico nazionale di Taranto nella Citt\u00e0 Vecchia. Attualmente \u00e8 sede del museo etnografico Alfredo Majorano.\nFu costruito nel 1770 dal barone Francesco Maria Pantaleo, che realizz\u00f2 un'ampia e fastosa residenza nobiliare dopo aver demolito alcune strutture preesistenti acquistate dal Capitolo e Clero di Taranto. Il palazzo si affaccia sul Mar Grande, con l'ingresso principale sulla rampa Pantaleo a cui d\u00e0 il nome.\nGrazie alla sua posizione sulla Rada di Mar Grande che immette verso il Ponte di Porta Napoli, il barone pot\u00e9 tenere sotto controllo le sue terre e l'imbarco dei prodotti sulle navi in partenza.\nL'incarico di costruire il palazzo sullo scoglio naturale, fu affidato a Francesco Saverio Miraglia dietro un compenso di 3.150 ducati d'argento, concordando il termine dei lavori entro i due anni successivi. Si utilizz\u00f2 tutto il materiale ricavabile dal palazzo da demolire e tutto il carparo ricavabile dal banco calcarenitico, solo per il portone e la loggia sovrastante si richiese esplicitamente l'uso di carparo di prima qualit\u00e0, da cavare altrove e trasportare in loco.\nL'edificio presenta un assetto unitario ed \u00e8 privo di un cortile interno. La facciata principale si presenta con un avancorpo e un ampio portale, dal quale sporge la ringhiera bombata in ferro battuto della loggia sovrastante.\nSono ancora visibili al piano terra un androne voltato ricco di profilature che ornano la torre merlata ed il leone dello stemma di famiglia, le stalle perfettamente conservate, la rimessa per le carrozze, nonch\u00e9 un ampio locale di servizio con ingresso indipendente su vico Civico.\nAl mezzo piano ci sono invece gli appartamenti della servit\u00f9 e la grande cucina con le maioliche originali bianche e azzurre.\nUna scala monumentale a doppia rampa conduce al primo piano nobile, dove si possono ammirare gli ambienti di rappresentanza con i soffitti dipinti da Domenico Antonio Carella nel 1773, rappresentanti scene tratte dall'Eneide e dall'Iliade.\nQueste opere furono pagate con 235 ducati d'argento pi\u00f9 grano, olio e formaggio.\nAttraverso un'altra scala infine, si pu\u00f2 raggiungere il secondo piano, dove si trovano altre camere con i soffitti dipinti su carta fissata a controsoffittature in legno."}
{"id": "324494", "revid": "92723", "url": "https://it.wikipedia.org/wiki?curid=324494", "title": "KV59", "text": "KV59 (Kings' Valley 59) \u00e8 la sigla che identifica una delle tombe della Valle dei Re in Egitto; non \u00e8 nota la destinazione.\nNota sin dall\u2019antichit\u00e0, scarse sono le notizie su questa tomba: venne mappata e rilevata da James Burton nel 1825, nuovamente rilevata e mappata nel 1889 da Eug\u00e8ne Lef\u00e9bure e nel 1921 da Howard Carter Si ritiene possa essere stato un inizio di costruzione di sepolcro poi abortito.\nNessun reperto rinvenuto.\nLa tomba \u00e8 inaccessibile poich\u00e9 ancora invasa da detriti."}
{"id": "324495", "revid": "92723", "url": "https://it.wikipedia.org/wiki?curid=324495", "title": "KV60", "text": "KV60 (Kings' Valley 60) \u00e8 la sigla che identifica una delle tombe della Valle dei Re in Egitto; era la sepoltura del nobile Maiherpera (XVIII dinastia).\nNel 1903 Howard Carter, per conto di Theodore Davis, scopr\u00ec la KV60, ma si limit\u00f2 ad un breve esame rimuovendo solo alcune oche mummificate. Edward Russell Ayrton condusse scavi pi\u00f9 approfonditi nel 1906 rinvenendo, e asportando, la mummia di Sitra, probabilmente soprannominata In, nutrice reale di Hatshepsut. Nella tomba si trovava anche una seconda mummia di sesso femminile, lasciata in sito. Gi\u00e0 nel 1966, sulla scorta dei soli diari di scavo, si avanz\u00f2 l\u2019ipotesi che la seconda mummia appartenesse ad Hatshepsut, cosa che venne confermata, nel 2006 da Zahi Hawass.\nN\u00e9 Carter, n\u00e9 Ayrton, tuttavia, mapparono la tomba la cui ubicazione, perci\u00f2, si perse fino al 1989-1990 quando Donald P. Ryan la scopr\u00ec nuovamente e la scav\u00f2.\nLa mummia sconosciuta, che presentava i resti di lunghi capelli biondo-rossicci, era acconciata nella postura tipica delle sepolture delle regine: braccio sinistro piegato sul torace e braccio destro disteso. Analisi del DNA svolte negli anni 2006-2007, comparando i resti della KV60 con altri di una scatola rinvenuta a Deir el-Bahari, avrebbero consentito di appurare una certa corrispondenza. La sottoposizione, peraltro, al CT Scan della mummia ha consentito di appurare che la stessa \u00e8 mancante di un molare avente una radice spezzata; ad analoga analisi \u00e8 stata sottoposta una scatola mai aperta recante il nome della regina che \u00e8 risultata contenere appunto un molare con una radice spezzata. Tali ipotesi, tuttavia, non risultano ancora ufficializzate poich\u00e9 nessuna risultanza scientifica \u00e8 stata ancora pubblicata."}
{"id": "324500", "revid": "770685", "url": "https://it.wikipedia.org/wiki?curid=324500", "title": "Eduskunta", "text": "Il Parlamento finlandese (\"Eduskunta\" in finlandese, \"Riksdagen\" in svedese) \u00e8 un parlamento monocamerale composto da 200 membri che si riuniscono a Helsinki nella cosiddetta \"eduskuntatalo\" (lett. \"casa del parlamento\").\nCostituzione.\nSecondo la costituzione finlandese, i 200 membri del parlamento unicamerale costituiscono l'organo che detiene il potere legislativo nel paese, ottenuto tramite elezioni a suffragio universale. Il parlamento approva le leggi, prende decisioni sul bilancio dello stato, ratifica i trattati internazionali e supervisiona le attivit\u00e0 del Governo. \u00c8 anche facolt\u00e0 del parlamento modificare la costituzione.\nL'iniziativa legislativa pu\u00f2 essere presa dal governo o da un membro del parlamento. Per le modifiche costituzionali gli emendamenti devono essere approvati due volte, in due differenti periodi elettorali, divisi da una elezione.\nI membri del parlamento godono dell'immunit\u00e0 parlamentare: ci\u00f2 implica che non possano essere perseguiti o arrestati per le loro azioni senza l'approvazione del parlamento stesso, a parte rare eccezioni.\nElezioni parlamentari.\nI 200 membri del parlamento sono eletti direttamente dal popolo con sistema elettorale proporzionale. La legislatura ha una durata di 4 anni. Un tempo le elezioni si svolgevano in due giornate ma attualmente si \u00e8 scelto di votare in un solo giorno, pi\u00f9 precisamente la terza domenica del mese di marzo. \u00c8 comunque possibile votare prima del giorno dell'elezione nella maggior parte degli uffici postali.\nHanno diritto di elettorato attivo tutti i cittadini che hanno compiuto i 18 anni, mentre il diritto di voto \u00e8 garantito ai cittadini che hanno raggiunto il diciottesimo anno di et\u00e0 con eccezione del personale militare e dei giudici. I candidati sono scelti dai partiti politici tramite referendum o elezioni primarie.\nLa Finlandia \u00e8 divisa in 16 distretti elettorali, e il numero di candidati per distretto dipende dalla popolazione. Gli uffici che rappresentato lo Stato nelle province preparano in ogni distretto una lista dei candidati e approvano i risultati elettorali. Il responsabile ultimo delle elezioni \u00e8 il Ministro della Giustizia.\nIn ogni distretto elettorale sono calcolati i voti per ogni partito, alleanza o coalizione e sono assegnati i seggi secondo il metodo proporzionale che va sotto il nome di metodo D'Hondt.\nIl Presidente della Repubblica pu\u00f2, su proposta del Primo Ministro e consultati i gruppi parlamentari, chiedere lo scioglimento anticipato della camera.\nFormazione del governo.\nIl Presidente della Repubblica conduce negoziazioni sulla formazione del nuovo governo con il Presidente del parlamento e con i rappresentanti dei gruppi parlamentari. Secondo la costituzione il parlamento elegge il Primo Ministro che \u00e8 nominato dal Presidente della Repubblica. Gli altri ministri sono nominati dal Presidente della Repubblica su proposta del primo ministro.\nPrima dell'elezione del Primo Ministro i gruppi parlamentari discutono il programma politico e la composizione del governo. Sulla base di queste discussioni e dopo aver consultato il Presidente del parlamento e i gruppi politici, il Presidente della Repubblica informa il parlamento della nomina del Primo Ministro. Il Primo Ministro \u00e8 confermato se \u00e8 sostenuto dalla maggioranza dei voti in parlamento.\nSessioni.\nLa sessione annuale del parlamento generalmente inizia in febbraio ed \u00e8 divisa in due parti, la prima da gennaio a giugno, la seconda da settembre a dicembre. All'inizio della sessione annuale i leader politici partecipano ad una cerimonia nella cattedrale di Helsinki, cerimonia che prosegue nella sede del parlamento dove la sessione parlamentare \u00e8 ufficialmente aperta.\nIl primo giorno della sessione il parlamento nomina un proprio presidente e due vice. Questa elezione interna \u00e8 presieduta dal parlamentare pi\u00f9 vecchio in termini di et\u00e0. Il presidente e i vice prestano giuramento in seguito alla nomina.\nAll'inizio del periodo elettorale sono nominati i comitati per preparare i lavori parlamentari sulle singole materie. Ogni sessione annuale il parlamento elegge i rappresentanti finlandesi al Consiglio Nordico e al Consiglio d'Europa.\nMaggioranza.\nIl sistema proporzionale finlandese comporta un discreto numero di partiti politici con conseguenti governi di coalizione.\nNelle elezioni parlamentari del 16 marzo 2003 c'erano due partiti principali: il Partito di Centro (Keskusta) con 55 seggi e il Partito Socialdemocratico (SDP) con 53 seggi. Il governo \u00e8 stato formato da questi due partiti assieme al Partito Popolare Svedese, rappresentante della minoranza finlandese di lingua svedese.\nStoria.\nIl parlamento unicamerale \u00e8 stato istituito con una legge del 1906, quando la Finlandia era un gran ducato autonomo sotto lo zar di Russia. Prima dell'Eduskunta esisteva la Dieta Finlandese.\nLa Finlandia ha dichiarato la sua indipendenza il 6 dicembre 1917 e nell'inverno del 1918 \u00e8 scoppiata la guerra civile finlandese nella quale monarchici e repubblicani hanno lottato per quale forma di governo adottare. Nel luglio del 1919 la Finlandia \u00e8 diventata una repubblica ma ampi poteri furono concessi al Presidente della Repubblica.\nMaggiori partiti politici.\nIl Partito socialdemocratico (SDP) \u00e8 espressione della classe lavoratrice urbana ma anche in parte da piccoli agricoltori, colletti bianchi e professionisti. Nelle elezioni del 1995 l'SDP ha ottenuto la maggioranza con il 28% dei voti. La coalizione di governo era formata da cinque partiti chiamata coalizione arcobaleno.\nNelle elezioni del 1999 l'SDP ha visto diminuire la sua maggioranza al 22,9% e il partito di centro era subito dietro con il 22,4% dei suffragi. La Coalizione arcobaleno ha subito delle piccole variazioni ma \u00e8 sostanzialmente continuata. Il Vasemmistoliitto (creato nel maggio del 1990 rimpiazzando il Partito democratico popolare che rappresentava il Partito comunista finlandese) ha ottenuto l'11% dei voti nel 1995 e nel 1999, partecipando cos\u00ec alla coalizione governativa.\nGli altri due maggiori partiti politici finlandesi sono il Partito di centro (\"Keskusta\"), che rappresenta tradizionalmente gli interessi rurali, ed il Partito di Coalizione Nazionale (\"Kokoomus\"), che trae forza dagli ambienti imprenditoriali e professionali e nelle elezioni del 1995 ha ottenuto il 18% dei voti."}
{"id": "324501", "revid": "22166", "url": "https://it.wikipedia.org/wiki?curid=324501", "title": "Servi della gleba", "text": ""}
{"id": "324502", "revid": "92723", "url": "https://it.wikipedia.org/wiki?curid=324502", "title": "KV61", "text": "KV61 (Kings' Valley 61) \u00e8 la sigla che identifica una delle tombe della Valle dei Re in Egitto; non nota la destinazione, probabilmente mai usata.\nStoria.\nKV61 venne scoperta nel 1910 da Ernest Harold Jones, per conto di Theodore Davis, ma non esistono riferimenti o documenti della scoperta e dei successivi lavori di scavo.\nScavi sistematici della KV61 sono previsti nell\u2019ambito del \"The University of Basel King\u2019s Valley Project\" (trad. \"Progetto Valle dei Re dell\u2019Universit\u00e0 di Basilea\") iniziato nel 2009. Al 2013 risalgono rilevamenti fotografici dell\u2019area antistante la tomba, nonch\u00e9 una prima rilevazione cartografica e mappatura. In tale occasione si \u00e8 rilevata la presenza di notevoli cumuli di detriti derivanti verosimilmente da scavi di Howard Carter e di Theodore Davis. Analisi del terreno hanno consentito di appurare che in quest\u2019area vennero installate le capanne di operai che lavorarono alla realizzazione di alcune tombe del periodo ramesside (XIX e XX dinastia); nell\u2019area vennero rinvenuti piccoli frammenti di legno con geroglifici pertinenti al faraone Amenhotep III. Nessun altro riscontro \u00e8 noto fino al 2015 .\nArchitettura.\nNulla consente di indicarne il periodo di realizzazione. Probabilmente non prevista come sepoltura reale, consiste di un pozzo verticale profondo poco pi\u00f9 di 3\u00a0m, al cui fondo si apre un'unica camera non ultimata. \nNessun reperto vi \u00e8 stato rinvenuto."}
{"id": "324503", "revid": "1833487", "url": "https://it.wikipedia.org/wiki?curid=324503", "title": "Copyright Act", "text": "Il Copyright Act del 1976 \u00e8 uno statuto limitato alla legislazione sul copyright degli Stati Uniti d'America e rimane la base primaria per la legge sul copyright al loro interno.\nApprovato per via degli interessi delle Compagnie Cinematografiche di Hollywood (come per esempio la Walt Disney), prima dell'emanazione di questo Copyright Act si prevedeva che la durata del copyright fosse di 14 anni, quindi significava che dopo 14 anni chiunque poteva pubblicare un libro, una canzone affrontando solo i costi tecnologici dell'operazione.\nStoria.\nCon il Computer Software Copyright Act del 12 dicembre 1980 si ebbe una revisione legislativa del Copyright Act del 1976, e questo nuovo testo per primo defin\u00ec il software come opera soggetta al diritto d'autore, in quanto assimilabile ad una serie di istruzioni utilizzabili tramite un computer per ottenere un risultato, escludendo la brevettabilit\u00e0 del software per la mancanza di novit\u00e0 e originalit\u00e0.\nLa durata del copyright fu ulteriormente estesa, in seguito, con l'approvazione della legge nota come Sonny Bono Copyright Term Extension Act nel 1998.\nAtti federali precedenti.\nSecondo il \"Copyright Act\" del 4 marzo 1909 (in inglese: \"An Act to amend and consolidate the Act respecting copyright\")\n, quando il diritto d'autore era garantito dalla pubblicazione dell'opera con il contestuale marchio di copyright (e relativa registrazione presso il Copyright Office), il soggetto titolato era tenuto a depositare \"prontamente\" almeno due copie complete della migliore edizione pubblicata fino a quel momento, presso il \"Copyright Office\" od inviate all'indirizzo stabilito dal Copyright Office del Distretto della Columbia a Washington.\nSu domanda dell'autore, del proprietario del copyright, o di un detentore legale di diritti, dovevano essere restituite al richiedente le richieste di deposito (con relativa copia del documento) rimaste presso il \"Copyright Office\" dal 1929 al 1935, e non inoltrate alla Biblioteca del Congresso per tale tipo di valutazione. Ci\u00f2 valeva per le richieste di qualsiasi natura purch\u00e9 presentate a mezzo stampa e pubblicate (articoli, libri, composizioni musicali, fotografie, ritagli di fotografie, incisioni, litografie), \"potendosi escludere fotografie identificative di opere d'arte, manoscritti e opere teatrali dattiloscritte\". L'atto dispone che, scaduti i termini per i detentori dei diritti, se ritenute opportune o utilio dalla \"Library of Congress\", le opere non sarebbero andate distrutte, ma rimaste in deposito presso il \"Copyright Office\", pubblicandone periodicamente un \"Catalog of Copyright Entries\".\nLeggi UE e statunitensi successive.\nSulla base del \"WIPO Copyright Treaty\" del 1996, furono implementate il \"Digital Millennium Copyright Act\" negli Stati Uniti, e la \"Copyright Directive\" n. 29/2001 dall'Unione Europa, che riformarono il Sistema di Gestione del diritto d'autore. \nIl \"Digital Millennium Copyright Act\" (DMCA) rende illegali la produzione e la divulgazione di tecnologie, strumenti o servizi che possano essere usati per aggirare le misure di accesso ai lavori protetti dal copyright (anche conosciuti come DRM) ed inoltre criminalizza l'elusione di un dispositivo di controllo d'accesso, anche quando non vi sia un'effettiva violazione del diritto d'autore. \n\u00c8 mitigato dall\"Online Copyright Infringement Liability Limitation Act\", che limita la responsabilit\u00e0 degli Online Service Provider (compresi dunque gli Internet Service Provider) e degli altri intermediari -non qualificati giuridicamente con precisione- che operano su Internet, ma non \"degli utenti\", a patto che vengano osservate determinate procedure.\nContenuto.\nIl Copyright Act spiega i diritti basilari del copyright legati ad un supporto, codifica la dottrina del \"fair use\" (uso consentito), e converte il termine del copyright su un'opera, da un periodo fisso, rinnovabile a richiesta, ad un periodo esteso basato sulla data della morte del creatore.\nCon l'emanazione di questa legge, la durata del copyright venne prolungata:"}
{"id": "324507", "revid": "57342", "url": "https://it.wikipedia.org/wiki?curid=324507", "title": "Elmar Pichler Rolle", "text": "Per l'anagrafe si chiama Elmar Pichler; Rolle \u00e8 un soprannome che egli deve a suo padre, personaggio famoso di Bolzano, che era proprietario del negozio da barbiere \"Rolle\" in centro, rilevato poi dal fratello di Pichler Rolle.\nBiografia.\n\u00c8 stato l\"'Obmann\" (Presidente) della S\u00fcdtiroler Volkspartei dal 2004 al 2009 ed \u00e8 stato vicesindaco di Bolzano dal 1995 al maggio 2005, prima della vittoria del centrodestra e il successivo commissariamento del comune, e poi nuovamente dal novembre 2005 al novembre 2008, quando \u00e8 stato eletto in consiglio provinciale.\nGiornalista di professione, si \u00e8 formato nel quotidiano in lingua tedesca di Bolzano \"Dolomiten\" per poi passare al settimanale \"Zett\" come redattore capo, tra il 1991 e il 1995.\nFu eletto per la prima volta in consiglio comunale a 25 anni, quando guidava i giovani SVP della citt\u00e0. Dal 1989 al 1995 fu ininterrottamente capogruppo in consiglio del suo partito.\nDal 1995 fino al 2008 Picher Rolle era vicesindaco di Bolzano (con un breve intermezzo nel 2005) e come tale ha fatto parte della Parteileitung (paragonabile alla segreteria) della SVP.\nNel 2004 venne eletto \"Obmann\" della stella alpina, succedendo in questo ruolo a Siegfried Brugger. Ha rinunciato ad un secondo mandato\nAlle elezioni comunali del maggio 2005 \u00e8 stato candidato a sindaco di Bolzano, ma rimase fuori dal ballottaggio. La SVP appoggi\u00f2 poi il candidato di centrosinistra e sindaco uscente Giovanni Salghetti Drioli, che fu per\u00f2 sconfitto da Giovanni Benussi. Alle elezioni del successivo novembre, seguite al commissariamento del comune, Pichler Rolle spinse perch\u00e9 il partito appoggiasse fin dal primo turno il candidato dell'Unione, Luigi Spagnolli. Per la prima volta la SVP rinunci\u00f2 ad un proprio candidato sindaco del capoluogo.\nIn vista delle elezioni politiche del 2006, in cui ha preferito non candidarsi direttamente, ha confermato la stretta alleanza del suo partito con l'Unione sia alla Camera che al Senato.\nNelle elezioni provinciali 2008 Pichler Rolle \u00e8 stato eletto nel consiglio provinciale (e regionale) dove ricopre la carica di capogruppo. L'ex capogruppo SVP nel consiglio comunale di Bolzano, Oswald Ellecosta, ha preso il suo posto di vicesindaco.\nNel 2013 si \u00e8 candidato alle primarie indette dal suo partito per scegliere il nuovo candidato capolista per il consiglio della provincia autonoma di Bolzano, che si sono tenute il 21 aprile 2013, conquistando appena il 17% dei consensi (neppure sufficiente per candidarsi a consigliere), contro l'82,8% del vincitore, il sindaco di Fi\u00e8 allo Sciliar e presidente del Consorzio dei Comuni altoatesini Arno Kompatscher.\nDopo il ritiro dalla scena politica, nel giugno 2014 \u00e8 stato nominato direttore della societ\u00e0 di gestione dell'energia funivie del ghiacciaio della Val Senales. Ha ricoperto il ruolo fino al settembre del 2017, quando \u00e8 stato nominato responsabile della comunicazione del gruppo Athesia."}
{"id": "324510", "revid": "599013", "url": "https://it.wikipedia.org/wiki?curid=324510", "title": "Funzioni di Airy", "text": "In matematica le funzioni di Airy sono due funzioni speciali indicate rispettivamente con formula_1 e formula_2 che traggono il nome da quello dell'astronomo inglese George Biddell Airy (1801-1892). Esse costituiscono le soluzioni dell'equazione differenziale ordinaria, detta \"di Airy\",\nQuesta \u00e8 la pi\u00f9 semplice equazione differenziale lineare del secondo ordine dotata di un punto in cui il carattere delle soluzioni passa da oscillatorio a esponenziale. Spesso con il nome di \"funzione di Airy\" si intende la sola formula_1.\nTale funzione pu\u00f2 sorgere per esempio dall'equazione di Helmholtz in una sola dimensione (ordinaria):\nnel caso in cui la componente del vettore d'onda dipenda dalla radice della direzione:\nStoria.\nLa funzione di Airy prende il nome dall'astronomo inglese George Biddell Airy, che la incontr\u00f2 nei suoi studi di ottica (Airy 1838). La notazione formula_1 fu introdotta da Harold Jeffreys. Airy \u00e8 diventato l'astronomo reale inglese nel 1835, e tenne il posto fino al suo pensionamento nel 1881.\nDefinizioni.\nPer valori reali della formula_8, la funzione di Airy formula_1 viene definita dal seguente integrale improprio:\nL'integrale quando formula_11 converge anche se l'integrando non si annulla a causa delle rapide oscillazioni, per il Lemma di Riemann-Lebesgue (la loro presenza pu\u00f2 essere verificata effettuando una integrazione per parti). \nDerivando sotto il simbolo di integrale, si ottiene che formula_12 soddisfa l'equazione differenziale di Airy:\nQuesta equazione ha due soluzioni linearmente indipendenti. A meno di una costante moltiplicativa, formula_1 \u00e8 la soluzione soggetta alla condizione formula_15 se formula_16. La scelta standard per l'altra soluzione \u00e8 la funzione di Airy del secondo tipo, indicata con formula_2. Questa soluzione ha la stessa ampiezza di oscillazione di formula_1 per formula_19, ma sfasata di formula_20.\nPropriet\u00e0.\nI valori di formula_1 e formula_2 e delle loro derivate per formula_24 sono dati da\nQui formula_26 denota la funzione Gamma. Segue che il Wronskiano di formula_1 e formula_2 per formula_24 vale formula_30.\nQuando formula_8 \u00e8 positivo, formula_1 \u00e8 positiva, concava e decrescente esponenzialmente a zero, mentre formula_2 \u00e8 positiva, convessa e crescente esponenzialmente. Quando formula_8 \u00e8 negativo, formula_1 e formula_2 oscillano intorno a zero con frequenza crescente e ampiezza decrescente. Questo \u00e8 ottenibile dalle sottostanti formule asintotiche delle funzioni di Airy.\nLe funzioni di Airy sono ortogonali, nel senso che\nArgomenti complessi.\nSi pu\u00f2 estendere la definizione di funzione di Airy al piano complesso definendo\ndove l'integrale \u00e8 definito su un percorso che inizia in un punto all'infinito con argomento formula_39 e finisce in un punto all'infinito con argomento formula_40. Alternativamente, possiamo usare l'equazione differenziale formula_3 per estendere formula_1 e formula_2 a funzioni intere sul piano complesso.\nFormule asintotiche.\nIl comportamento asintotico delle funzioni di Airy con formula_44 tendente all'infinito mantenendo costante il valore di formula_45 dipende da quest'ultimo: questo \u00e8 chiamato il fenomeno di Stokes. Per formula_46 si ha la seguente stima asintotica per formula_47:\ned si ha una uguale per formula_49, ma applicabile solo quando formula_50:\nDelle formule pi\u00f9 accurate per formula_47 e per formula_49 quando formula_54 o, equivalentemente, per formula_55 e formula_56 quando formula_57 ma non zero, sono:\nSegue dal loro comportamento asintotico che sia formula_1 e formula_2 hanno un'infinit\u00e0 di zeri nell'asse reale negativo. La funzione formula_1 non ha altri zeri nel piano complesso, mentre la funzione formula_2 ha anche un'infinit\u00e0 di zeri nel settore formula_63.\nQuando formula_64, cio\u00e8 per i numeri reali, queste sono buoni approssimazioni ma non sono asintotiche poich\u00e9 il rapporto fra formula_55 o formula_56 e l'approssimazione sovrastante tende ad infinito ogni volta che il seno o il coseno si annullano.\nStime asintotiche per questi limite sono comunque disponibili e sono elencate in (\"Abramowitz and Stegun\", 1954) e (\"Olver\", 1974).\nRelazioni con altre funzioni speciali.\nPer argomenti positivi, le funzioni di Airy sono collegate alle funzioni di Bessel modificate:\nDove, formula_69 e formula_70 sono soluzioni di \nLa derivata prima della funzione di Airy \u00e8 \nPer argomenti negativi, le funzioni di Airy sono collegate alle funzioni di Bessel:\nDove, formula_75 sono soluzioni di \nLe funzioni di Scorer, che risolvono l'equazione formula_77, possono anche essere espresse in termini delle funzioni di Airy:\nTrasformata di Fourier.\nUsando la definizione di funzione di Airy formula_1, \u00e8 semplice mostrare che la sua trasformata di Fourier \u00e8 data da\nApplicazioni.\nLa funzione di Airy \u00e8 la soluzione dell'equazione di Schr\u00f6dinger per una particella confinata in una buca di potenziale triangolare e per una particella in un campo unidimensionale uniforme di forze. Per lo stesso motivo, questa funzione serve a fornire un'approssimazione uniforme vicino ad un punto di svolta nell'approssimazione WKB, dove il potenziale pu\u00f2 essere approssimato localmente da una funzione lineare della posizione. La soluzione della buca di potenziale triangolare \u00e8 direttamente rilevante per la comprensione di molti dispositivi a semiconduttore.\nLa funzione di Airy inoltre sottolinea la forma dell'intensit\u00e0 vicino a una caustica ottica direzionale, come quella dell'arcobaleno. Storicamente, fu questo problema matematico che port\u00f2 Airy a sviluppare questa funzione speciale.\nFunzione Zeta di Airy.\nLa Funzione Zeta di Airy, studiata da Crandall (1996), \u00e8 una funzione analoga alla funzione zeta di Riemann e relativa agli zeri della funzione formula_1. \nDetta formula_83, formula_84, ... la successione degli formula_8 in cui formula_86, ordinati in base al loro valore assoluto, la funzione Zeta di Airy \u00e8 definita dalla serie\nQuesta serie converge quando la parte reale di formula_88 \u00e8 maggiore di formula_89 e pu\u00f2 essere estesa per prolungamento analitico ad altri valori di formula_88.\nCome la funzione Zeta di Riemann, il cui valore formula_91 \u00e8 la soluzione al problema di Basilea, la funzione Zeta pu\u00f2 essere valutata esattamente in formula_92:\ndove formula_26 \u00e8 la funzione Gamma, una variante continua del fattoriale.\nValutazioni simili sono anche possibili per valori di formula_88 pi\u00f9 grandi.\n\u00c8 stato congetturato che il prolungamento analitico della funzione Zeta di Airy valutato in formula_96 valga"}
{"id": "324513", "revid": "133248", "url": "https://it.wikipedia.org/wiki?curid=324513", "title": "Spazio di Minkowski", "text": ""}
{"id": "324514", "revid": "124123", "url": "https://it.wikipedia.org/wiki?curid=324514", "title": "Sadao Sei", "text": "Il Minor Planet Center gli accredita la scoperta dell'asteroide 2909 Hoshi-no-ie effettuata il 9 maggio 1983."}
{"id": "324516", "revid": "1008732", "url": "https://it.wikipedia.org/wiki?curid=324516", "title": "Yoshisada Shimizu", "text": "Shimizu \u00e8 un ortopedista ed astrofilo, prolifico scopritore di asteroidi presso l'osservatorio di NachiKatsuura.\nL'asteroide 7300 Yoshisada prende il nome da lui .\nAsteroidi scoperti.\nShimizu ha coscoperto 30 asteroidi (lista incompleta):"}
{"id": "324518", "revid": "767487", "url": "https://it.wikipedia.org/wiki?curid=324518", "title": "Bangor Erris", "text": "Bangor Erris (in gaelico irlandese, \"Beannchar\") \u00e8 un villaggio del Mayo, in Irlanda.\nCaratteristiche.\nSituata nel Mayo settentrionale, \u00e8 un piccolo abitato molto attrattivo sulle sponde del fiume Owenmore, oltre che il principale punto d'accesso per la penisola di Mullet, collegando Belmullet con Ballina e Westport. Il lago Carramore, ben conosciuto per la fauna ittica che lo contraddistingue, \u00e8 lontano pochi chilometri, contribuendo a rendere Bangor una meta gettonatissima per i pescatori, specialmente per quelli attratti dal salmone e dalla trota.\nBangor Erris giace ai piedi del \"Bangor Trail\", un passo montano di circa quaranta chilometri che percorre la catena del Nephin Beg fino a Newport. Di interesse, nella vicina localit\u00e0 di Carne, un campo da golf di 18 buche ben attrezzato e situato a breve distanza da Belmullet, che offre suggestive viste delle isole di Inniskea and Innisglora."}
{"id": "324519", "revid": "124123", "url": "https://it.wikipedia.org/wiki?curid=324519", "title": "Hitoshi Shiozawa", "text": "Shiozawa \u00e8 un prolifico scopritore di asteroidi, ne ha scoperti o coscoperti al 27 ottobre 2015 ben 29 ."}
{"id": "324522", "revid": "21079", "url": "https://it.wikipedia.org/wiki?curid=324522", "title": "Funzione monodroma", "text": ""}
{"id": "324525", "revid": "340520", "url": "https://it.wikipedia.org/wiki?curid=324525", "title": "Acid rock", "text": "L'acid rock \u00e8 un sottogenere del rock psichedelico, sviluppato negli Stati Uniti alla fine degli anni sessanta.\nIl termine \"acid\" farebbe riferimento sia all'LSD, sostanza all'epoca assunta da molti musicisti di questo genere, sia al tipo di musica. Si trattava infatti di uno stile molto rumoroso, suonato a volumi altissimi e molto euforico. Tra gli artisti pi\u00f9 noti della corrente, si possono citare Jimi Hendrix, Steppenwolf, Blue Cheer, Iron Butterfly, The Doors.\nStoria.\nL'acid rock fu un termine generalmente applicato ai gruppi psychedelic rock che presentavano sonorit\u00e0 pi\u00f9 potenti ed energiche, e che si svilupparono a partire dalla seconda met\u00e0 degli anni sessanta negli Stati Uniti evolvendo dal garage rock. Gli esponenti di questa corrente traevano ispirazione dalle esagerate improvvisazioni blues dei Cream e di Jimi Hendrix, utilizzando chitarre distorte, testi fantasiosi, atmosfere lisergiche ed eteree (spesso legate all'uso di droghe) unite a lunghe jam session. Questo genere trov\u00f2 una propria identit\u00e0 che lo distingueva dalla psichedelia di stampo britannico, grazie alla chitarra pirotecnica in risalto e l'uso tagliente di tastiera e organo (soprattutto utilizzato dai The Doors e dagli Iron Butterfly). L'acid rock tuttavia ebbe breve vita, evolvendosi e implodendo all'interno della scena psychedelic rock. Si ritiene che l'acid rock fu una delle correnti che ispirarono maggiormente la musica heavy metal; nel tardo 1968, quando la scena rock inizi\u00f2 ad orientarsi su sonorit\u00e0 pi\u00f9 leggere e r\u00e9tro, quei gruppi che sopravvissero al declino dell'acid, cominciarono a tramutarsi nelle prime heavy metal band. Infatti formazioni acid rock come Blue Cheer, The Amboy Dukes, Iron Butterfly o Steppenwolf vennero in seguito definiti come proto-metal, poich\u00e9 venne riconosciuto loro il merito di aver anticipato il suono heavy metal."}
{"id": "324526", "revid": "41170", "url": "https://it.wikipedia.org/wiki?curid=324526", "title": "KV62", "text": ""}
{"id": "324533", "revid": "599013", "url": "https://it.wikipedia.org/wiki?curid=324533", "title": "Gary Payton", "text": "Dal 1990 al 2003 ha giocato nei Seattle SuperSonics, con i quali ha disputato la finale nel 1996. Dal 2013 fa parte del Naismith Memorial Basketball Hall of Fame..\nNel 2006 ha vinto il titolo NBA con i Miami Heat.\nBiografia.\nSuo figlio Gary Payton II \u00e8 anch'egli un cestista.\nCaratteristiche tecniche.\nEccellente difensore, \u00e8 stato soprannominato \"The Glove\" (\"il guanto\") per la pressione che esercitava sul diretto avversario. Si colloca al decimo posto per assist nella storia della NBA (8966).\nCarriera.\nCollege.\nGary Payton ha frequentato per quattro anni il college ad Oregon State, diventando il leader indiscusso della squadra, tanto da chiudere il suo ultimo anno all'universit\u00e0 con 25,7 punti di media e 8,1 assist.\nNBA.\n1990-2003: Seattle Supersonics.\nVenne scelto al numero 2 assoluto al Draft NBA 1990 dai Seattle SuperSonics che avevano evidente bisogno di un playmaker. Il suo primo anno non fu eccezionale, ma gli valse il secondo quintetto ideale delle matricole. Grazie all'intesa con l'ala Shawn Kemp, scelto l'anno precedente al Draft proprio da Seattle, venivano costruite le basi per una squadra di alto livello. Nel campionato 1992-93 i Sonics arrivarono alla finale della Western Conference, perdendo per 4-3 coi Phoenix Suns. Ma nei due anni successivi arrivarono solo due precoci eliminazioni al primo turno pei play-off contro Denver Nuggets e Los Angeles Lakers. Nella stagione 1995-96 i Sonics ruppero il ghiaccio, e Payton, facendo valere il suo soprannome, datogli per le sue notevoli doti di difensore, vinse il premio di difensore dell'anno. La squadra arriv\u00f2 in finale, dove venne battuta dai Chicago Bulls di Michael Jordan; nonostante la sconfitta, Payton si mise in luce per l'ottima marcatura che attu\u00f2 su Jordan: il numero 23 dei Bulls fu costretto a tre prestazioni consecutive sotto i 30 punti, con una percentuale al tiro del 37%.\nNei due anni successivi arrivarono solo due eliminazioni nelle semifinali di conference, e l'addio dato ai Sonics da parte di Kemp non miglior\u00f2 certo la squadra, nonostante l'arrivo di Vin Baker. Gli anni successivi coincisero con le migliori stagioni di Payton come singolo ma con una mancanza di risultati di squadra soddisfacenti. A met\u00e0 della stagione 2002-03 Payton fu scambiato ai Milwaukee Bucks insieme a Desmond Mason per Ray Allen e una futura prima scelta.\n2003-2007: Bucks, Lakers, Celtics, Heat.\nIl mezzo anno ai Bucks termin\u00f2 con una eliminazione al primo turno. Nell'estate 2003 Payton and\u00f2 a rinforzare il \"Dream Team\" dei Los Angeles Lakers con Karl Malone: entrambi i giocatori erano verso la fine di una carriera eccezionale ma mai coronata da un Anello e, raggiungendo Shaquille O'Neal e Kobe Bryant a LA, speravano di ottenerlo. La cavalcata dei favoritissimi Lakers termin\u00f2 per\u00f2 in finale dove persero 4-1 con i Detroit Pistons; per Payton fu l'ennesima delusione data la mancata vittoria del titolo. L'anno dopo fu scambiato ai Boston Celtics, dove non riusc\u00ec ad ottenere niente di particolare. A met\u00e0 stagione i Celtics lo cedettero agli Atlanta Hawks in uno scambio che riport\u00f2 a Boston l'ex Antoine Walker. Payton per\u00f2 non gioc\u00f2 mai per gli Hawks, che lo tagliarono subito, e una settimana dopo averli lasciati, torn\u00f2 ai Celtics. Nell'estate 2005 venne chiamato dall'ex compagno Shaquille O'Neal nei Miami Heat, dove riesce finalmente a vincere l'anello, partendo come cambio del playmaker titolare Jason Williams, ma giocando spesso i momenti decisivi delle partite; in particolare nella finale contro i Dallas Mavericks segn\u00f2 il canestro decisivo negli ultimi secondi della partita sia in gara-3 sia in gara-5. Nel 2006-2007 firma per un anno al minimo salariale sempre per gli Heat dopo le sollecitazioni di Shaquille O'Neal. I campioni in carica vennero eliminati al primo turno dei play-off dai Chicago Bulls per 4-0.\nPremi e riconoscimenti.\nPalmar\u00e8s.\n1994, 1995, 1996, 1997, 1998, 2000, 2001, 2002, 2003\nNazionale"}
{"id": "324545", "revid": "41372", "url": "https://it.wikipedia.org/wiki?curid=324545", "title": "Allucinogeni", "text": ""}
{"id": "324548", "revid": "436907", "url": "https://it.wikipedia.org/wiki?curid=324548", "title": "Emperor (gruppo musicale)", "text": "Gli Emperor sono un gruppo musicale black metal, fondato in Norvegia nel 1991.\nStoria del gruppo.\nPrimi anni.\nGli Emperor nascono in Norvegia nel 1991 come trio formato da Samoth (batteria), Ihsahn (chitarra, voce e tastiera) e Mortiis (basso). La prima pubblicazione \u00e8 il demo \"Wrath of the Tyrant\", uscito nello stesso anno e che cattur\u00f2 l'attenzione dell'etichetta Candlelight Records, che decise di metterli immediatamente sotto contratto.\nGrazie all'accordo siglato, gli Emperor poterono registrare una nuova pubblicazione. Per l'occasione Samoth abbandon\u00f2 la batteria, sostituito da B\u00e5rd Faust, per dedicarsi alle parti di chitarra. Nel 1992 usc\u00ec cos\u00ec l'EP \"Emperor\", composto da due brani inediti e due tratti da \"Wrath of the Tyrant\". Il disco ebbe un ottimo successo grazie alla sua carica innovativa dovuta all'uso seppur ancora molto blando delle tastiere.\n\"In the Nightside Eclipse\".\nRientrati nuovamente in studio, gli Emperor si occuparono della realizzazione del proprio album di debutto. Tuttavia, all'inizio del 1993 in Norvegia scoppi\u00f2 il caso Black Metal Inner Circle, il presunto circolo di satanisti di cui facevano parte molti personaggi della scena black metal, fra cui Mortiis e B\u00e5rd Faust. Quest'ultimo venne arrestato per l'omicidio di un omosessuale e decise di collaborare con la giustizia. Venuto a conoscenza della decisione di Faust, il bassista Mortiis, temendo di essere arrestato a sua volta, decise di fuggire in Svezia dopo aver precedentemente lasciato il gruppo.\nL'album fu comunque pubblicato nel 1994 e presenta le parti di batteria suonate Faust, mentre quelle di basso furono curate da Tchort. Dopo l'uscita dell'album il gruppo organizz\u00f2 una tourn\u00e9e che tocca il loro paese natale e alcuni luoghi dell'Europa, nel quale Faust venne sostituito da Trym degli Enslaved. Concluso il tour, gli Emperor affrontarono nuovi problemi di formazione dovuti all'arresto di Samoth per profanazione di cimiteri e altri luoghi di culto (per il quale rester\u00e0 in carcere per un anno) e all'allontanamento di Tchort, sostituito da Alver.\nGli anni del successo.\nRitrovata la stabilit\u00e0 la band nel 1996 pubblica il secondo EP \"Reverence\", che funge da apripista al nuovo album \"Anthems to the Welkin at Dusk\", uscito nel 1997. Il nuovo disco segna un'ulteriore evoluzione delle sonorit\u00e0 con l'introduzione di voci pi\u00f9 pulite e melodie pi\u00f9 complesse, mantenendo per\u00f2 intatto lo stile black metal. Questa opera segna un cambiamento netto nel \"sound\" degli Emperor rispetto al lavoro precedente: nonostante la band spinga sull'acceleratore per quanto riguarda la violenza musicale, prende forma l'architettura sonora che li render\u00e0 inconfondibili. Emerge il talento compositivo e spesso contrastante delle due anime della band, Ihsahn e Samoth: il black metal scandinavo pi\u00f9 freddo e oltranzista viene arricchito con influenze sinfoniche, epiche e progressive da uno, mentre l'altro si occupa principalmente di passaggi violentissimi e potenti. La chitarra di Samoth assume una sonorit\u00e0 tipica che la rende inconfondibile ancora oggi mentre la voce di Ihsahn muta verso uno scream molto particolare che ricorda molto da vicino King Diamond. Successivamente la band pagher\u00e0 il tributo dovuto all'artista danese con la reinterpretazione del brano Gypsy da \"Don't Break the Oath\" dei Mercyful Fate.\nNello stesso anno e in quello successivo gli Emperor si dedicano a concerti live toccando anche gli Stati Uniti d'America, dove vengono molto apprezzati.\nAlla fine del 1998 Alver lascia la band e le parti di basso vengono ora suonate dallo stesso Ihsahn. Nel 1999 esce \"IX Equilibrium\" che conferma lo stato di forma del gruppo, che riesce a innovare ancora aggiungendo nuovi elementi ad un \"sound\" diventato molto articolato e complesso ma sempre coerente con lo spirito black metal. Dopo la nuova uscita il trio parte per un lungo tour dapprima come spalla della death metal band Morbid Angel, poi come headliner. Durante questi show il gruppo registra l'album live che uscir\u00e0 nel 2000 con il titolo \"Emperial Live Ceremony\", nella doppia veste di CD e DVD.\nLo scioglimento.\nL'anno successivo \u00e8 la volta di \"\", quarto e ultimo capitolo della band norvegese, che come al solito non smette di rinnovarsi aggiungendo per l'occasione elementi progressive. Dopo questa uscita il trio decide di sciogliersi per dedicarsi alla carriera solista o alle collaborazioni con altri gruppi.\nReunion.\nIl grande numero di fan e la consapevolezza di avere ancora molto da dire fa tornare sui propri passi la band che, decide di riunirsi nel 2005 partecipando a sorpresa ad un concerto a Oslo. Tra il 2006 e il 2007, oltre ad alcune date localizzate, il gruppo partecipa a vari festival metal e si esibisce negli Stati Uniti.\nNell'estate del 2014 si riuniscono per proporre dal vivo l'album di debutto \"In the Nightside Eclipse\", come ospiti dei pi\u00f9 importanti festival europei. Arriveranno, addirittura, a suonare due date in Giappone (con Trym Torson alla batteria).\nPer il ventennale dall'uscita del loro secondo album \"Anthems to the Welkin at Dusk\", la band nel 2017 si \u00e8 riunita per una serie limitata di date. A cui parteciper\u00e0 il batterista che suon\u00f2 su quel disco, Trym Torson.\nStile e influenze.\nGli Emperor sono considerati tra gli iniziatori del symphonic black metal. La loro musica si ispira ai gruppi seminali del Black metal norvegese (soprattutto Mayhem e Darkthrone), conservandone la violenza ma aggiungendo alle tipiche sonorit\u00e0 grezze del genere evocative tastiere e sintetizzatori.\nGli Emperor hanno influenzato diversi gruppi musicali del panorama metal estremo mondiale, tra cui i norvegesi Dimmu Borgir, gli inglesi Cradle of Filth, i canadesi Artep, gli italiani Nefertum, i norvegesi Lengsel e i tedeschi Sariola."}
{"id": "324557", "revid": "124941859", "url": "https://it.wikipedia.org/wiki?curid=324557", "title": "Funzioni di Mathieu", "text": "In matematica, le funzioni di Mathieu sono funzioni speciali definite come soluzioni dell'equazione di Mathieu, un'equazione differenziale ordinaria del secondo ordine, un caso particolare dell'equazione di Hill.\nLe funzioni di Mathieu sono utili per trattare una variet\u00e0 di problemi interessanti della matematica applicata quali le membrane vibranti ellittiche, vari problemi concernenti la risonanza parametrica o le soluzioni esatte di onda piana in relativit\u00e0 generale. Sono state introdotte nel 1868 dal matematico francese \u00c9mile Mathieu (1835-1890) durante lo studio delle membrane vibranti.\nNei sistemi computazionali Maple e Mathematica sono implementate varie funzioni speciali collegate alle funzioni di Mathieu.\nDefinizione.\nLe funzioni di Mathieu sono definite come le soluzioni dell'equazione di Mathieu:\nLa sostituzione formula_2 consente di dare a questa equazione la \"forma razionale\":\nQuesta presenta due singolarit\u00e0 regolari per formula_4 e una singolarit\u00e0 irregolare all'infinito; questo implica che in generale (contrariamente a quanto accade alla maggior parte delle funzioni speciali) le soluzioni dell'equazione di Mathieu non possono essere espresse in termini di funzioni ipergeometriche.\nSoluzione di Floquet.\nGrazie al teorema di Floquet, per valori fissati di formula_5 e formula_6, l'equazione di Mathieu ammette una soluzione a valori complessi della forma:\ndove formula_8 \u00e8 un numero complesso, chiamato \"esponente di Mathieu\", e formula_9 \u00e8 una funzione a valori complessi che \u00e8 periodica con periodo formula_10. Tuttavia in generale la funzione formula_9 non \u00e8 sinusoidale.\nFunzioni seno e coseno di Mathieu.\nPer formula_5 e formula_6 fissati, si definisce la \"funzione coseno di Mathieu\" formula_14 una funzione di formula_15 definita come l'unica soluzione dell'equazione di Mathieu la quale assume il valore formula_16 ed \u00e8 una funzione pari, o equivalentemente ha per la derivata formula_17.\nSimilmente si definisce come \"funzione seno di Mathieu\" formula_18, l'unica soluzione che assume il valore formula_19 ed \u00e8 una funzione dispari, o equivalentemente ha per la derivata formula_20.\nQueste sono funzioni a valori reali strettamente collegate alla soluzione di Floquet:\nLa soluzione generale dell'equazione di Mathieu (per valori fissati di formula_5 e formula_6) \u00e8 una combinazione lineare delle funzioni coseno e seno di Mathieu.\nUn caso speciale notevole \u00e8:\nIn generale, seno e coseno di Mathieu sono funzioni aperiodiche. Ci\u00f2 nonostante, per piccoli valori di formula_6, si hanno le uguaglianze approssimate:\nSoluzioni periodiche.\nDato formula_6, per un insieme numerabile di valori speciali di formula_5, chiamati \"valori caratteristici\", l'equazione di Mathieu ammette soluzioni periodiche di periodo formula_30. I valori caratteristici del coseno e del seno di Mathieu sono denotati rispettivamente con formula_31 e formula_32, dove \"n\" varia sui numeri naturali. Le speciali funzioni coseno e seno di Mathieu periodiche sono spesso scritte formula_33 rispettivamente; tradizionalmente venivano invece normalizzate diversamente con una diversa normalizzazione consistente nella richiesta che la loro norma formula_34 fosse uguale a formula_10). Quindi per valori positivi della formula_6 si ha:"}
{"id": "324558", "revid": "599", "url": "https://it.wikipedia.org/wiki?curid=324558", "title": "Funzione di Mathieu", "text": ""}
{"id": "324559", "revid": "599", "url": "https://it.wikipedia.org/wiki?curid=324559", "title": "Funzioni coseno di Mathieu", "text": ""}
{"id": "324562", "revid": "599", "url": "https://it.wikipedia.org/wiki?curid=324562", "title": "Funzione seno di Mathieu", "text": ""}
{"id": "324569", "revid": "2225", "url": "https://it.wikipedia.org/wiki?curid=324569", "title": "NBA50", "text": ""}
{"id": "324580", "revid": "125441307", "url": "https://it.wikipedia.org/wiki?curid=324580", "title": "Sorelle Bront\u00eb", "text": "Le sorelle Bront\u00eb (IPA: ) sono un trio di scrittrici e poetesse vittoriane della prima met\u00e0 dell'Ottocento, famose per aver pubblicato romanzi che conobbero, o in vita o postumi, largo successo di critica. Le tre sorelle sono:\nPer timore che le loro opere fallissero per i pregiudizi che allora esistevano nei confronti delle donne, le tre sorelle si firmarono con uno pseudonimo maschile, che mantenesse per\u00f2 le iniziali dei loro nomi: Charlotte scelse \"Currer Bell\", Emily prefer\u00ec \"Ellis Bell\", mentre Anne decise per \"Acton Bell\". Mentre la critica subiss\u00f2 di elogi e complimenti \"Jane Eyre\", si spacc\u00f2 in occasione della recensione di \"Cime tempestose\" che, paradossalmente, \u00e8 oggi il pi\u00f9 noto (da cui furono ricavate varie opere correlate, tra cui tre pellicole cinematografiche e la canzone Wuthering Heights della cantante britannica Kate Bush).\" La signora di Wildfell Hall\" che fugge da un matrimonio infelice, argomento sbagliatissimo secondo Charlotte che \u00e8 l'agente letterario di Anne. Le accurate descrizioni della brutalit\u00e0 e dell'alcolismo e il linguaggio deplorevole utilizzato non vengono apprezzati dalla critica.\nOrigine del cognome.\nL'origine del loro cognome, Bront\u00eb, pu\u00f2 essere indirettamente ricondotto alla cittadina siciliana di Bronte. In particolare, il padre delle scrittrici Patrick Prunty (o Brunty o forse O' Prantee), nativo della contea irlandese di Down e studioso autodidatta, nutriva una grande ammirazione per l'ammiraglio Horatio Nelson, che fu insignito del titolo di Duca di Bronte dal Re Ferdinando III di Sicilia. Per questo il padre decise di modificare il suo cognome in Bront\u00eb, con la dieresi sopra la \"e\", affinch\u00e9 gli inglesi non ne storpiassero la pronuncia (infatti, secondo le regole di pronuncia dell'Inglese moderno, la \" e\" alla fine di parola andrebbe pronunciata come una -i-). Il nome Bront\u00eb appariva pi\u00f9 aristocratico, risentiva meno del retroterra povero irlandese da cui proveniva la famiglia e soddisfaceva la sua ammirazione per l'ammiraglio Nelson. Cos\u00ec nel 1802 Patrick si firm\u00f2 con il nome \"Nelson's hero\" (l'eroe di Nelson).\nLa famiglia.\nIl padre, ammesso all'esclusiva universit\u00e0 inglese di Cambridge nel 1802, nel 1806 fu ordinato pastore e nel 1812 spos\u00f2 Maria Branwell, giovane nativa di Penzance in Cornovaglia, autrice a sua volta di alcuni poemetti e testi religiosi. Dall'unione nacquero sei figli: Maria, Elizabeth, Charlotte, Branwell, Emily Jane ed Anne. Le due figlie maggiori, Maria ed Elizabeth morirono di tubercolosi all'et\u00e0 rispettivamente di undici e nove anni, dopo alcuni mesi trascorsi nel pensionato religioso di Cowan Bridge, una scuola per figlie di ecclesiastici che anni dopo sar\u00e0 descritto come la \"Lowood School\" nel romanzo di Charlotte, Jane Eyre.\nTutti i quattro giovani Bront\u00eb superstiti morirono in giovane et\u00e0: Branwell, uomo di notevole talento ma vittima di una profonda depressione aggravata dall'alcolismo e dall'abuso di oppio e laudano, fu vittima di una crisi di delirium tremens, (anche se il certificato medico indica la causa di morte come \"bronchite\") il 24 settembre 1848.\nEmily, ormai malata di tubercolosi in fase terminale, mor\u00ec tre mesi dopo, il 19 dicembre 1848, seguita a sei mesi di distanza da Anne, il 28 maggio 1849, che si era invano recata assieme a Charlotte presso la cittadina marittima di Scarborough nella speranza di trarne giovamento per la propria salute. \nL'unica superstite, Charlotte, riusc\u00ec ad ultimare altri tre romanzi Il professore, Villette e Shirley e a curare la seconda edizione delle opere delle due sorelle, delle quali contribu\u00ec a stendere una breve biografia. Charlotte Bront\u00eb mor\u00ec a trentanove anni, il 31 marzo 1855 poco dopo le nozze con il coadiutore della parrocchia paterna, probabilmente per le complicazioni dovute ad una gravidanza."}
{"id": "324581", "revid": "36426", "url": "https://it.wikipedia.org/wiki?curid=324581", "title": "Bront\u00eb", "text": ""}
{"id": "324589", "revid": "1543377", "url": "https://it.wikipedia.org/wiki?curid=324589", "title": "L'olandese volante (opera)", "text": "L'olandese volante (in tedesco Der fliegende Holl\u00e4nder ) \u00e8 un'opera di Richard Wagner nota anche con il titolo Il vascello fantasma. \nWagner scrisse la prima \"romantische Oper\" inizialmente come atto unico, in contrasto con la tradizione. Oggi viene per\u00f2 eseguita generalmente in tre atti. Il tema centrale \u00e8 (come in altre opere) l'amore incondizionato come strumento per il raggiungimento della redenzione.\nWagner diresse la prima al K\u00f6nigliches Hoftheater di Dresda il 2 gennaio 1843 con Wilhelmine Schr\u00f6der-Devrient. Nella carriera del compositore, questo lavoro segna la prima drastica presa di distanza dall'opera convenzionale. Le forme chiuse sono quasi abolite: la melodia procede quasi senza interruzioni, e in essa compaiono i primi \"Leitmotiv\", melodie associate a personaggi, oggetti o concetti astratti. I \"Leitmotive\" sono tutti introdotti nell\"'ouverture\".\nLa storia \u00e8 ripresa dalla leggenda folkloristica dell\"'Olandese Volante\", che narra di un capitano condannato a navigare fino al giorno del giudizio. Wagner sostiene in \"Mein Leben\" che l'ispirazione sia stata in parte autobiografica, in seguito ad un viaggio toccato dalla tempesta eseguito tra il luglio e l'agosto 1839; accanto a questa storia autobiografica c'\u00e8 anche una fonte letteraria, individuabile nella versione di un'antica leggenda marinara di Heinrich Heine (Dalle memorie del signor von Schnabelewopski).\nStoria.\nIl 7 gennaio 1844 avviene la prima nel Neues Schauspielhaus nella Gendarmenmarkt di Berlino, diretta dal compositore. Il 7 gennaio 1847 avviene la prima nello Hofoper di Berlino. Il 4 dicembre 1864 avviene la prima al Nationaltheater, ancora diretta dal compositore.\nNel Regno Unito la prima \u00e8 stata il 23 luglio 1870 al Drury Lane (teatro) di Londra nella traduzione italiana di Alberto Giovannini, diretta da Luigi Arditi con Emilia Corsi. Al Wiener Staatsoper la premi\u00e8re \u00e8 stata il 27 gennaio 1871 e fino al 2013 ha avuto 826 recite.\nIl 23 febbraio 1877 avviene la prima al Edinburgh Theatre di Edimburgo ed il successivo 7 marzo al Theatre Royal di Glasgow nella traduzione di John P. Jackson per la Carl Rosa Opera Company. Il 16 giugno dello stesso anno avviene la prima al Royal Italian Opera (oggi Royal Opera House, Covent Garden) di Londra.\nIl 14 novembre 1877 avviene la prima nel Teatro Comunale di Bologna di \"Il vascello fantasma\" nella traduzione di Giovannini. Al Metropolitan Opera House di New York la premi\u00e8re \u00e8 stata il 27 novembre 1889 con Emil Fischer (cantante) diretto da Anton Seidl e fino al 2010 ha avuto 154 recite.\nIl 25 febbraio 1893 avviene la prima nel Teatro alla Scala di Milano di \"Il vascello fantasma\" con Ormondo Maini e Francesco Navarrini. Il 27 dicembre 1937 avviene la prima Palais Garnier di Parigi di \"Le vaisseau fant\u00f4me\" nella traduzione di Charles Nuitter. Al San Francisco Opera va in scena nel 1954 con Hans Hotter ed Inge Borkh. Al Teatro Verdi (Trieste) va in scena nello stesso anno con Rolando Panerai, Gigliola Frazzoni e Mario Petri diretti da Francesco Molinari Pradelli.\nAl Teatro La Fenice di Venezia la prima di \"Il vascello fantasma\" \u00e8 stata nel 1961 diretta da Andr\u00e9 Cluytens. Nel 1967 venne usata come l'inno ufficiale per la micronazione dell'Isola delle Rose. All'Opera di Santa Fe (Nuovo Messico) va in scena nel 1971 diretta da Edo de Waart ed ancora nel 1973 e nel 1988. Al Teatro Regio di Torino va in scena nel 1999 e nel 2012. Al Teatro Petruzzelli di Bari l'opera inaugura la stagione operistica 2017-18.\nTrama.\nL'opera si svolge su una costa norvegese.\nAtto I.\nTornando verso casa con la sua nave, Daland, un navigatore norvegese, si trova ad affrontare una tempesta che lo costringe a cercare rifugio a riva. Lascia quindi di guardia una sentinella e va a dormire con i marinai. Improvvisamente compare un vascello fantasma, nero e dalle vele rosse, da cui scende a terra un uomo pallido vestito di nero. L'uomo si lamenta del suo destino: avendo maledetto Dio a causa delle difficolt\u00e0 riscontrate nel superare il Capo di Buona Speranza durante una tempesta, \u00e8 costretto a non morire e navigare per sempre senza meta. Un angelo gli annunci\u00f2 i termini della sua redenzione: ogni sette anni una tempesta lo porter\u00e0 a riva, e solo se trover\u00e0 una moglie che gli sar\u00e0 fedele per l'eternit\u00e0 potr\u00e0 riposare in pace. Quando Daland lo incontra, il fantasma gli offre dei tesori in cambio della mano di sua figlia Senta. Daland, avido, acconsente ed entrambe le navi ripartono.\nAtto II.\nAlcune ragazze filano la lana in casa di Daland. Senta invece guarda sognante il quadro dell'Olandese volante. Contro la volont\u00e0 della nutrice, canta la storia dell'Olandese e dichiara in modo passionale la sua intenzione di salvarlo. Erik, un cacciatore innamorato di lei, arriva e la rimprovera: l'uomo \u00e8 stato turbato da un sogno in cui Daland tornava a casa con uno straniero misterioso che portava via con s\u00e9 in mare Senta. Lei non gli risponde, ed Erik se ne va sconsolato. Daland arriva con lo straniero; lui e Senta si guardano in silenzio, poi i due vengono lasciati soli e Senta, irresistibilmente attratta da lui, giura in un duetto di essergli fedele fino alla morte. Daland bandisce una festa per il ritorno dei marinai e per il fidanzamento dei due.\nAtto III.\nIn tarda serata, i marinai di Daland invitano gli uomini dell'Olandese ad unirsi alla festa, ma invano: essi assumono forme spettrali, e gli uomini scappano impauriti. Senta arriva, seguita da Erik che le ribadisce il suo amore. Senta lo rifiuta nuovamente, ma non nasconde tenerezza nei suoi confronti. Lo straniero ode le loro parole ed \u00e8 preso dalla paura che lei possa non essergli fedele; dopo aver rivelato ai presenti di essere l'Olandese volante, lo straniero salpa con la nave, incapace di credere alla buona fede di Senta. Ma la ragazza si tuffa e muore annegata: questo salva l'Olandese, che sale con lei in paradiso.\nOrganico orchestrale.\nLa partitura di Wagner prevede l'utilizzo di:\nDa suonare internamente:"}
{"id": "324590", "revid": "599", "url": "https://it.wikipedia.org/wiki?curid=324590", "title": "Funzioni seno di Mathieu", "text": ""}
{"id": "324591", "revid": "327773", "url": "https://it.wikipedia.org/wiki?curid=324591", "title": "Animale notturno", "text": "Vengono definiti animali notturni quelle specie animali che praticano le loro attivit\u00e0 principalmente dopo il tramonto del sole. Questo tipo di animali tendono a rimanere nelle loro tane nascosti da possibili predatori, solitamente dedicandosi al riposo fino al calare del sole.\nQuesto tipo di abitudine deriva da un adattamento all'ambiente, proprio come le caratteristiche fisiche sviluppate da queste specie.\nEsempio sono gli animali che vivono nel deserto che, a causa delle elevate temperature diurne, si sono adattati a vivere e cacciare durante le ore notturne, mantenendo i loro corpi pi\u00f9 freschi e idratati.\nAlcuni animali non sono specificamente notturni, ma sono spinti ad essere attivi prevalentemente di notte per via della presenza umana durante il d\u00ec. Gli adattamenti sono per\u00f2 in questo caso meno spinti.\nCaratteristiche.\nOgni specie ha sviluppato le proprie caratteristiche, ma esistono alcune peculiarit\u00e0 comuni che permettono alle creature notturne di sopravvivere nell'oscurit\u00e0.\nGrazie agli adattamenti avvenuti nel corso dell'evoluzione, questi animali hanno sviluppato occhi capaci di vedere anche nel buio. Nella pupilla degli animali notturni \u00e8 infatti presente il tapetum lucidum, che agisce come riflettore di luce ed \u00e8 in grado di captare e sfruttare ancora meglio i deboli raggi di luce presenti nella notte. La presenza di questa sostanza \u00e8 il motivo per il quale gli occhi degli animali brillino se illuminati di notte.\nAltre caratteristiche specializzate in queste specie sono l'olfatto e l'udito, che risultano molto sviluppati, consentendo loro di muoversi agevolmente in un ambiente oscuro. Ogni specie ha sviluppato meccanismi propri che le permettono di compiere il proprio ciclo vitale durante le ore con poca luce, mentre si nascondono dai predatori durante il giorno.\nLe specie pi\u00f9 diffuse.\nMammiferi.\nTra i mammiferi, tipici animali notturni con vari gradi di specializzazione, sono:\nMolti carnivori, come la volpe, l'orso, grazie al loro olfatto sviluppato e alla loro vista mediocre, sono attivi prevalentemente di notte, bench\u00e9 non siano specificamente adattati alla vita notturna. Una considerazione simile vale per i topi, i toporagni, il riccio, l'ippopotamo ecc.\nUccelli.\nLa maggior parte degli uccelli \u00e8 attiva di giorno, ma non mancano uccelli notturni.\nTra questi, il gufo, che possiede bulbi oculari tubolari e piume che consentono di planare in modalit\u00e0 silenziosa. Altri rapaci, come il barbagianni, hanno un'elevata specializzazione per la vita notturna (soprattutto per quanto riguarda vista e udito).\nI Caprimulgidi o succiacapre, sono abilissimi e divorano gli insetti volanti.\nTra gli uccelli notturni con adattamenti meno evidenti ricordiamo l'usignolo.\nRettili.\nI rettili, in quanto animali a sangue freddo, trovano beneficio dal calore del sole.\nEsistono tuttavia alcuni rettili notturni, ad esempio la maggior parte delle specie di gechi, o per esempio il boa, che non ha abitudini completamente notturne, ma caccia le sue prede solo una volta calata la notte, ed \u00e8 capace di avvicinarsi alle sue vittime silenziosamente predandole con un movimento rapido.\nInsetti.\nNumerosi insetti presentano adattamenti per l'attivit\u00e0 notturna, ad esempio la zanzara, la falena e la lucciola, che si nasconde nella sua tana di giorno ed esce durante la notte.\nL'essere umano.\nSebbene l'Homo sapiens non sia considerato prettamente una specie notturna, possiede una pupilla che si adatta in base all'intensit\u00e0 luminosa ambientale, grazie ad un sistema di muscoli che dipendono dal sistema neurovegetativo: in presenza di un ambiente buio, il muscolo la dilata (midriasi) per ricevere maggior quantit\u00e0 di luce.\nSe nell'occhio umano questo movimento \u00e8 visibile, negli animali notturni e nei predatori \u00e8 particolarmente accentuato.\nIn Giamaica dei pescatori si sono accorti che riuscivano a vedere meglio di notte se avevano ingerito una tintura cruda di Cannabis. Lo stesso \u00e8 accaduto con i pescatori e i montanari che si trovavano a lavorare di notte in Marocco. Studiando questi casi, i ricercatori si sono resi conto che la visione notturna migliorava in caso di assunzione di THC."}
{"id": "324593", "revid": "17654", "url": "https://it.wikipedia.org/wiki?curid=324593", "title": "Il vascello fantasma", "text": ""}
{"id": "324594", "revid": "599", "url": "https://it.wikipedia.org/wiki?curid=324594", "title": "Funzione coseno di Mathieu", "text": ""}
{"id": "324596", "revid": "21445", "url": "https://it.wikipedia.org/wiki?curid=324596", "title": "Fonemi", "text": ""}
{"id": "324598", "revid": "15756", "url": "https://it.wikipedia.org/wiki?curid=324598", "title": "Citro\u00ebn 2CV", "text": "La Citro\u00ebn 2CV (da leggersi in francese \"deux chevaux\", letteralmente \"due cavalli\", dalla valutazione dei cavalli fiscali in Francia) \u00e8 un'autovettura utilitaria prodotta dalla Casa automobilistica francese Citro\u00ebn dal 1948 al 27 luglio 1990 e nota in Francia come \"Dodoche\".\nStoria.\nGenesi.\nLe prime idee inerenti alla possibilit\u00e0 di costruire una vettura utilitaria dai bassissimi costi e dalla grande diffusione vennero in mente ad Andr\u00e9 Citro\u00ebn gi\u00e0 durante i primi anni trenta, ma tale idea venne accantonata a favore del progetto che avrebbe originato la ben pi\u00f9 costosa Citro\u00ebn Traction Avant. Poi si verificarono altri nuovi eventi: dapprima la gravissima crisi finanziaria in cui l'azienda si venne a trovare nel 1934 e la conseguente estromissione di Andr\u00e9 Citro\u00ebn da parte della Michelin, uno dei principali creditori di Citro\u00ebn stesso. Quest'ultimo, gi\u00e0 gravemente malato, concluse i suoi giorni nell'estate del 1935: nonostante fosse gi\u00e0 fuori dalla sua azienda, la notizia fu comunque dolorosa per l'intero personale della Casa del \"double chevron\".\nSotto la nuova gestione fu Pierre-Jules Boulanger, nuovo vertice della Citro\u00ebn, a rispolverare l'idea di una vettura economica, la cui diffusione doveva essere capillare, sia per contribuire alla motorizzazione di massa in Francia, sia per permettere con gli alti numeri di vendita di risollevare ulteriormente la situazione economica della Casa. Boulanger incaric\u00f2 l'allora direttore dell'ufficio Maurice Brogly con le seguenti parole:\nBoulanger impose inoltre che la vettura dovesse essere caratterizzata dai bassi costi di esercizio, che i lavori di ordinaria manutenzione fossero facilmente eseguibili anche dai clienti pi\u00f9 inesperti in fatto di automobili e che la meccanica fosse perci\u00f2 facilmente accessibile anche ad essi. L'ultima specifica, e forse una delle pi\u00f9 pittoresche, fu che il conducente doveva poter salire a bordo della vettura con il cappello in testa.\nLa TPV.\nPer un personaggio tradizionalista come Brogly, tale incarico poteva sembrare un'autentica assurdit\u00e0, ma in brevissimo tempo vennero affidati i compiti: la supervisione del progetto venne affidata ad Andr\u00e9 Lef\u00e8bvre che gi\u00e0 poco tempo prima aveva progettato e realizzato la \"Traction Avant\". Sotto di lui, Maurice Sainturat fu assegnato allo sviluppo del motore, Alphonse Forceau alla trasmissione e Jean Muratet al comparto stilistico. Il grande escluso fu Flaminio Bertoni, ritenuto troppo estroso per un progetto come quello, che voleva una vettura il cui aspetto esteriore non doveva avere alcuna rilevanza e perci\u00f2 doveva essere il pi\u00f9 economico possibile da sviluppare. Fu cos\u00ec che fu avviato il progetto T.P.V. (\"Tr\u00e8s Petite Voiture\" = \"vettura piccolissima\").\nIl primo modellino in legno a grandezza naturale fu realizzato nel corso del 1936, mentre il primo prototipo marciante (dei 49 totali che si sarebbero via via avvicendati) si ebbe solo all'inizio dell'anno seguente: decisamente grezzo, tale prototipo era caratterizzato dalla completa assenza di fari e dalla struttura in lega leggera sulla quale era stato steso un telone a mo' di carrozzeria. Il motore utilizzato fu un 500 cm\u00b3, estrapolato da una motocicletta BMW. L'idea di utilizzare tale unit\u00e0 motrice venne a L\u00e9f\u00e8bvre dopo che questi aveva fatto uno scherzo a Bertoni, bloccando la ruota posteriore della sua moto (una BMW con motore da mezzo litro, appunto). Bertoni, non accorgendosi dello scherzo, avvi\u00f2 la motocicletta danneggiando la ruota posteriore. Il motore, invece, continu\u00f2 a funzionare tranquillamente, fatto che sugger\u00ec a L\u00e9f\u00e8bvre di utilizzare quel motore per il primo prototipo. Tale unit\u00e0 motrice fece s\u00ec che, durante il primissimo test, la vettura raggiungesse addirittura i 100\u00a0km/h, ma si rivel\u00f2 anche fortemente instabile ad ogni curva ed inoltre il motore BMW fin\u00ec per cedere dopo circa mille chilometri di utilizzo. L\u00e9f\u00e8bvre ordin\u00f2 di smontare tutto e ricominciare daccapo.\nCon il motore BMW scartato, l'unica possibilit\u00e0 fu quella di realizzare un motore in proprio: per i prototipi successivi venne perci\u00f2 approntato un bicilindrico raffreddato ad acqua da 375\u00a0cm\u00b3, mentre la carrozzeria venne realizzata in lega di magnesio. Sfortunatamente, durante le prove, si verific\u00f2 un corto circuito che incendi\u00f2 il carburante e con esso l'intera struttura in magnesio della vettura. Nel frattempo, ci si accorse che non pochi problemi stavano sorgendo nella scelta di un adeguato sistema di sospensioni: alla fine si opt\u00f2 per la soluzione a ruote interconnesse, con un braccio oscillante per ruota. Inoltre, venne montato anche un dispositivo anticabrata ad azionamento automatico in frenata.\nMentre i lavori proseguivano, Boulanger prendeva continuamente nota dei progressi fatti e dei problemi incontrati: a titolo di curiosit\u00e0, la famosa prova di attraversamento del campo arato trasportando un paniere di uova venne realmente eseguita, e proprio da Boulanger in persona. Si dice che il patron si mise alla guida della T.P.V., con tanto di cappello in testa, compiendo un percorso (andata e ritorno) su un campo arato. Una volta sceso dalla vettura, rimase talmente soddisfatto dal risultato che volle bere un uovo per controllare che il paniere non fosse pieno di uova finte.\nAl fine di mantenere top secret il prosieguo dei lavori, la famiglia Michelin decise di acquistare a La Fert\u00e9-Vidame una tenuta circondata da una cinta muraria di tre metri di altezza per ben sedici chilometri di lunghezza. Al suo interno fece costruire una pista per i collaudi che la muraglia avrebbe tenuto nascosta. Permisero l'accesso solo ai pi\u00f9 stretti collaboratori ed imposero il silenzio assoluto al di fuori delle mura di quella propriet\u00e0, pena il licenziamento. Il massimo riserbo era dovuto al fatto che in quel periodo era in corso un altro progetto volto alla realizzazione di una vettura popolare, vale a dire il Maggiolino. Nella pista di La Fert\u00e9 vennero di l\u00ec in avanti condotti numerosi test con prototipi che giungevano smontati dallo stabilimento di \"Quai de Javel\" (oggi \"Quai Andr\u00e9-Citro\u00ebn\") per essere poi assemblati nel garage interno alla propriet\u00e0 di La Fert\u00e9.\nAlla fine del 1938, Boulanger contava gi\u00e0 di poter lanciare sul mercato la vettura nel giro di nove mesi, ma si era in realt\u00e0 ancora lontani dall'aver risolto numerosi problemi, come la scarsa accessibilit\u00e0 al motore, le sospensioni troppo cedevoli e la scarsa tenuta del parabrezza in plexiglas agli agenti atmosferici. Con il tempo, tali lacune vennero colmate o comunque ridotte.\nNella primavera del 1939, finalmente, venne realizzato l'ultimo ed il pi\u00f9 famoso dei prototipi: caratterizzato dalla presenza di un solo faro anteriore sul lato sinistro (la legislazione francese dell'epoca lo permetteva), dalla carrozzeria realizzata quasi interamente in duralinox, una lega leggera in alluminio, e dal frontale, sempre in duralinox, ma con lamiera ondulata in modo da aumentarne la rigidit\u00e0. L'intero tetto ed il padiglione erano costituiti da un telone teso. All'interno dell'abitacolo spiccavano per la loro spartanit\u00e0 i semplicissimi sedili ad amaca ed il posto guida completamente spoglio e costituito dal volante, dalla leva del cambio a 3 marce, dal freno a mano, da un voltmetro (unico strumento presente) e da due pulsanti (starter ed accensione) che consentivano l'avviamento. Boulanger parve molto soddisfatto, tanto pi\u00f9 se si pensa che la vettura rispettava apparentemente le specifiche imposte inizialmente. Decise quindi di far approntare una pre-serie di 250 esemplari di questa vettura e decise inoltre che la presentazione ufficiale avrebbe dovuto aver luogo nel mese di ottobre al Salone dell'automobile di Parigi. Lo scoppio della seconda guerra mondiale tuttavia costrinse Boulanger a bloccare tutto quanto. In realt\u00e0 egli avrebbe voluto comunque proseguire con il lancio della nuova utilitaria, ma il protrarsi delle ostilit\u00e0 gli fece cambiare idea. Inoltre, si rese conto che il costo della vettura era ancora troppo elevato per il pubblico, a causa del largo impiego di leghe leggere molto pi\u00f9 costose del normale acciaio, perci\u00f2 decise di rivedere molti aspetti del progetto T.P.V., non prima di aver provveduto a distruggere quasi tutti i 250 esemplari di pre-serie per non farli cadere in mano ai nazisti. Ne rimasero tre o quattro che vennero accuratamente nascosti e che nel corso dei decenni sarebbero stati poi man mano ritrovati (l'ultimo ritrovamento risale al 1995).\nFu proprio durante l'occupazione nazista che torn\u00f2 ad inserirsi la figura di Flaminio Bertoni: questi, deluso per non essere stato coinvolto subito nel progetto T.P.V., si mise per conto proprio a plasmare con la plastilina la sagoma della vettura, per poi presentarla a Boulanger. Quest'ultimo la prese inizialmente molto male, perch\u00e9 in effetti la vettura rappresentata da Bertoni era decisamente pi\u00f9 gradevole del prototipo del 1939, ma Boulanger aveva sempre imposto che l'estetica doveva assumere un ruolo marginale nel progetto T.P.V. In seguito, per\u00f2, riconosciuto l'effettivo valore stilistico del modellino, lo stesso \"patron\" della Citro\u00ebn riprese proprio le linee proposte da Bertoni per la vettura definitiva, coinvolgendo finalmente il designer italiano nel progetto, in maniera tale da modernizzare il prototipo del 1939, le cui linee stavano divenendo via via sempre pi\u00f9 superate.\nDurante la guerra furono ricercate le soluzioni pi\u00f9 economiche per abbattere drasticamente i costi di produzione. Tale processo venne condotto in gran segreto per non destare l'attenzione delle forze naziste, interessate a metter mano sulla vetturetta francese.\nNel 1944 Parigi fu liberata ed il progetto pot\u00e9 essere ripreso in via del tutto ufficiale: vennero effettuati nuovi test di durata, nel corso dei quali venne evidenziata la tendenza del bicilindrico ad andare in panne a temperature inferiori a -5\u00a0\u00b0C. Per questo il compito di riprogettare un nuovo motore venne affidato ad un altro italiano, Walter Becchia, il quale nel giro di una settimana riprogett\u00f2 un nuovo bicilindrico, sempre da 375\u00a0cm\u00b3, ma raffreddato ad aria. Sottoposto ad un test di durata di 500 ore, tale motore super\u00f2 a pieni voti la prova. Becchia, inoltre, progett\u00f2 anche un nuovo cambio a 4 marce, ma Boulanger si oppose a tale soluzione pensando che 4 marce finissero con il complicare la vita al conducente. Per far accettare il nuovo cambio a Boulanger, Becchia gli disse che la quarta marcia era in realt\u00e0 una marcia sovramoltiplicata, finendo quindi con l'avere la meglio sulle idee del \"patron\".\nNel periodo subito dopo la fine della guerra, vennero messe finalmente a punto anche le sospensioni, adottando quella geometria definitiva che avrebbe costituito una delle doti pi\u00f9 grandi della vettura. Pian piano prese forma anche la carrozzeria definitiva, sia dal punto di vista puramente estetico, sia da quello direttamente connesso con le esigenze tecniche della vettura. \u00c8 il caso, per esempio, delle grigliature laterali lungo il cofano motore, allo scopo di smaltire il calore del propulsore raffreddato ad aria. Per limitare i costi si scelse di utilizzare lamierati in acciaio, ma poich\u00e9 questo pesava anche di pi\u00f9, le prestazioni tendevano a risentirne. Per questo motivo, gi\u00e0 durante il periodo di progettazione della vettura, Walter Becchia prese in considerazione l'eventualit\u00e0 di proporre un motore di cilindrata leggermente superiore e leggermente pi\u00f9 potente. Durante la prima met\u00e0 del 1948, la linea venne congelata definitivamente, mentre vennero apportati gli ultimi ritocchi all'equipaggiamento (aggiunti i freni idraulici a tamburo sulle quattro ruote, i vetri in cristallo e l'impianto di riscaldamento).\nDebutto.\nIl debutto della vettura definitiva avvenne al Salone di Parigi il 6 ottobre del 1948: a questo proposito furono molti gli aneddoti relativi alla presentazione della vettura. Per esempio, la gran segretezza mantenuta fino a quel momento lasciava comunque trapelare qualcosa, in particolare alla stampa. Alla vigilia del Salone, uno dei pi\u00f9 autorevoli giornalisti francesi dell'epoca, Charles Faroux, domand\u00f2 a Boulanger se alla kermesse parigina si sarebbe finalmente vista la misteriosa utilitaria di cui si vociferava da tempo. Boulanger rispose di no, ma poche ore dopo fece uscire in gran segreto i tre esemplari destinati al Salone il giorno dopo, per introdurli nella zona espositiva solamente un'ora prima dell'apertura al pubblico e alla stampa. Al momento di togliere i veli alla vettura, Faroux la prese talmente a male da levare il saluto a Boulanger e non rivolgergli pi\u00f9 la parola. Tra gli altri aneddoti, va sicuramente ricordato anche il materiale informativo relativo alla nuova vettura, anch'esso estremamente minimalista: si trattava di un opuscolo in quattro facciate, come una carta d'identit\u00e0, della quale riprendeva persino le dimensioni.\nIn occasione del debutto della \"2CV\" (questa fu la denominazione definitiva, nonostante sulle prime la stampa ipotizzasse il nome di 3CV) i veli dei tre esemplari esposti furono fatti cadere di fronte agli occhi dell'allora presidente francese, Vincent Auriol. In realt\u00e0, nonostante il difficile momento politico, economico e sociale della Francia e di gran parte degli Stati europei, la \"2CV\" fu all'inizio criticata aspramente dalla stampa, che non riusciva a digerire le sue linee molto particolari, la sua spartanit\u00e0 giudicata eccessiva ed il clima di segretezza mantenuto per poi svelare una vettura che inizialmente non pareva meritare granch\u00e9. Ci fu anche chi la sbeffeggiava affibbiandole nomignoli maligni come \"il brutto anatroccolo\".\nI tre esemplari esposti erano tutti di color grigio alluminio metallizzato, l'unico inizialmente previsto per la vettura. La \"2CV\" rappresent\u00f2 la principale attrazione della \"kermesse\", suscitando grande interesse nel pubblico che si accalcava allo \"stand\" Citro\u00ebn. Tuttavia, i giornalisti del settore non seppero cogliere la genialit\u00e0 del progetto, n\u00e9 l'armonia del \"design\", riservando alla nuova vettura giudizi ingenerosi e di scarsa competenza:\nCarrozzeria ed abitacolo.\nLa \"2CV\" fu la prima Citro\u00ebn ad introdurre tutta una serie di stilemi destinati a perdurare nei modelli successivi per un arco di decenni. Rispetto al prototipo T.P.V. del 1939, furono moltissimi gli aggiornamenti, anzi, si pu\u00f2 dire che la vettura fosse completamente diversa, pur conservando all'incirca le stesse proporzioni tra i due volumi che componevano il corpo vettura. Il frontale era caratterizzato dall'ampia calandra trapezoidale con listelli orizzontali e lo stemma del \"double chevron\" collocato al centro e circondato da una cornice cromata. I due fari tondi erano montati su sostegni che fuoriuscivano dal cofano motore: quest'ultimo era in gran parte costituito da lamiera ondulata. Lateralmente, la 2CV mostrava i prominenti parafanghi sporgenti, un elemento nello stile del decennio precedente, pur essendo ancora stato adottato da moltissimi costruttori persino negli anni a venire. La zona laterale del vano motore era caratterizzata dalle gi\u00e0 accennate grigliature laterali per lo smaltimento del calore. Il tetto dal disegno arcuato era quasi completamente costituito da un telone arrotolabile manualmente fino alla zona posteriore, in maniera tale da trasformare la 2CV in una piccola cabriolet. Il montante posteriore era molto pi\u00f9 massiccio degli altri due, e terminava inferiormente in corrispondenza del parafango posteriore, dotato di una carenatura che andava a coprire met\u00e0 della ruota posteriore. La carenatura dei passaruota posteriori sarebbe divenuta da l\u00ec in avanti una costante per tutti i modelli della Casa, fino al 1998, quando uscirono dalle linee di montaggio gli ultimi esemplari della AX, ultima Citro\u00ebn con passaruota carenati. La coda, ben diritta e spiovente, era anch'essa in buona parte costituita da un secondo telone, anch'esso arrotolabile manualmente. Il lunotto ovale era incluso nella prima porzione di telo arrotolabile, quella che costituisce il tetto.\nEstremamente spartano l'abitacolo, con i sedili a struttura tubolare, i finestrini posteriori fissi, la mancanza di sicura alle porte (quelle di sinistra non avevano la serratura) e la strumentazione costituita solamente da un voltmetro e da un tachimetro.\nStruttura, meccanica e motore.\nLa struttura della \"2CV\" era del tipo a pianale rinforzato da elementi scatolati, sul quale venne fissata la carrozzeria in lamierati di acciaio (la lega leggera venne abbandonata durante la guerra perch\u00e9 troppo costosa). Dove era possibile, erano stati utilizzati lamierati piani, poich\u00e9 meno costosi. Le sospensioni erano un perfetto compromesso tra semplicit\u00e0 ed efficacia, poich\u00e9 su entrambi gli assi venne adottata la soluzione ad un braccio oscillante per ruota con tiranti longitudinali che agivano sulle molle elicoidali, disposte anch'esse longitudinalmente. Lo smorzamento delle asperit\u00e0 del terreno era affidato ad ammortizzatori a frizione che agivano sui bracci oscillanti e ad ammortizzatori ad inerzia che agivano invece sulle ruote. Il sistema di sospensioni della \"2CV\", messo a punto da Paul Mag\u00e8s, divenne famoso per la sua tenuta di strada, eccezionale per l'epoca, e per la capacit\u00e0 di affrontare anche terreni molto accidentati grazie alla notevole altezza da terra.Il sistema frenante era di tipo idraulico e prevedeva quattro tamburi, dei quali quelli anteriori erano disposti entrobordo, ossia all'uscita del differenziale. Il freno a mano agiva sulle ruote anteriori. Quanto allo sterzo, esso era del tipo a cremagliera. Sia quest'ultimo che i freni erano sprovvisti di servocomandi.\nIl motore della primissima 2CV era un bicilindrico orizzontale a cilindri contrapposti raffreddato ad aria, dotato di alettature per realizzare appunto tale tipo di raffreddamento. Questo motore venne realizzato da Walter Becchia nel giro di una settimana, prendendo come base il precedente bicilindrico raffreddato ad acqua del quale venne ripreso anche il valore di cilindrata, pari a 375\u00a0cm\u00b3. La potenza massima era di soli 9 CV a 3500 giri/min, sufficienti per spingere la vettura ad una velocit\u00e0 massima di 66\u00a0km/h.\nQuanto alla trasmissione, essa veniva attuata mediante un cambio manuale a 4 marce, mentre la frizione era del tipo monodisco a secco. Oltre alla frizione normale era dotata anche di una frizione centrifuga che consentiva di rilasciare il pedale della frizione in sosta al semaforo e per ripartire bastava premere l'acceleratore.\nEvoluzione.\nTra la presentazione della \"2CV\" e la sua effettiva commercializzazione passarono ben undici mesi, durante i quali vennero limate le ultime imperfezioni e venne approntata la linea di montaggio.\nDurante tale periodo, il clima alla Casa di Quai de Javel si mantenne teso ed incerto a causa degli strali lanciati dalla stampa. Fino a che, nel luglio del 1949, approssimandosi l'avvio della commercializzazione, Boulanger decise di fare un giro di presentazioni della \"2CV\" presso l'intera rete di concessionari francesi, riscuotendo invece un gran successo.\nLa produzione della \"2CV\" fu quindi avviata ufficialmente a partire dal luglio 1949, mentre la commercializzazione venne avviata il 22 settembre dello stesso anno. Le prime \"2CV\" erano note anche come 2CV A, e i primi 2\u00a0000 esemplari furono destinati solo a professionisti. Tanto furono aspre le critiche della stampa quanto desiderata divenne la 2CV fin dai primi giorni di commercializzazione. Basti pensare che gi\u00e0 dopo due mesi, la lista d'attesa della piccola Citro\u00ebn si allung\u00f2 a dismisura, e tutto questo nonostante la ristretta cerchia di clienti cui poteva essere indirizzata.\nAl Salone di Parigi del 1950, la gamma della 2CV fu ampliata con l'arrivo della versione furgonata, anch'essa destinata ad un gran successo commerciale.\nNell'ottobre del 1951, invece, la \"2CV\" vide un primo aggiornamento, consistente nell'introduzione dell'avviamento con chiave, della serratura anche nella porta sinistra e della sicura all'interno delle porte.\nNel 1953 il color grigio metallizzato dell'esordio venne sostituito da un grigio pi\u00f9 scuro, mentre i cerchi in acciaio vennero verniciati di color bianco panna. Nello stesso anno, lo stemma sulla calandra perse la cornice ovale, mentre vennero effettuati aggiornamenti di dettaglio un po' su tutti i fronti (nuovo albero di trasmissione, nuova ventola a quattro pale anzich\u00e9 otto, nuovi rivestimenti, nuovo volante, ecc).\nModifiche di dettaglio anche per quasi tutto il 1954: venne cambiato nuovamente l'unico colore disponibile, un altro grigio chiaro e venne modificato il sistema di apertura dei finestrini anteriori. Ma la novit\u00e0 pi\u00f9 grande si ebbe quasi alla fine dell'anno, in ottobre, quando venne introdotta la 2CV AZ, equipaggiata con una versione leggermente maggiorata del noto bicilindrico, la cui cilindrata crebbe da 375 a 425\u00a0cm\u00b3 e la cui potenza sal\u00ec da 9 a 12\u00a0CV. Tra le altre caratteristiche della \"AZ\" va senz'altro ricordata la frizione centrifuga. La \"AZ\" non sostitu\u00ec la \"A\", ma semplicemente la affianc\u00f2.\nAll'inizio del 1955 vi fu l'arrivo dei lampeggiatori posteriori, posti sul montante, e nel corso dello stesso anno vi furono aggiornamenti alla dotazione di comandi secondari, resa pi\u00f9 completa. A dicembre vi furono invece modifiche ai due motori, migliorati sotto il profilo del rendimento grazie all'aumento del rapporto di compressione ed al conseguente adeguamento della carburazione.\nIn quegli anni, la 2CV stava facendo registrare numeri di vendita via via sempre maggiori: nel 1956 si raggiunse il traguardo dei 500\u00a0000 esemplari. In quell'anno vi furono altri aggiornamenti di dettaglio, come i rivestimenti delle portiere e i nuovi fari posteriori. La capote poteva essere scelta anche tra vari colori, mentre il lunotto posteriore era stato ampliato. Alla fine dell'anno fu lanciata una nuova variante della \"2CV\", la AZL, caratterizzata da inserti in alluminio su cofano, paraurti, linea di cintura e base delle portiere.\nNel mese di ottobre del 1957 nacque la AZLM, che differiva dalle altre \"2CV\" nella parte posteriore, dove il vano bagagli era dotato di uno sportello in metallo, soluzione che negli anni seguenti sarebbe stata estesa a quasi tutte le altre versioni, ad eccezione della \"AZ\". La capote era quindi di dimensioni pi\u00f9 ridotte.\nNessuna particolare novit\u00e0 per il 1958, mentre nel giugno del 1959 la \"AZLM\" divenne disponibile solo in colore blu ghiaccio, mentre la sua dotazione poteva essere arricchita con un'autoradio a transistor, disponibile con sovrapprezzo.\nAltri aggiornamenti di dettaglio per la prima met\u00e0 del 1960. Nel mese di novembre la versione di base \"A\", rimasta in listino dal 1948, usc\u00ec di produzione.\nIl mese di dicembre del 1960 fu un momento molto importante per la storia della \"2CV\", perch\u00e9 arriv\u00f2 un vero restyling: anteriormente comparve un cofano motore liscio e non pi\u00f9 in lamiera ondulata, ma con cinque nervature longitudinali di rinforzo. Tale cofano incorporava una nuova calandra di dimensioni minori. Vennero montati anche dei nuovi paraurti, mentre la gamma colori si ampli\u00f2 con l'arrivo della tinta gialla. Meccanicamente vi fu un leggerissimo incremento di potenza, da 12\u00a0CV a 12.5. Ma la vera novit\u00e0 era rappresentata dalla 2CV Sahara, la versione pi\u00f9 particolare in assoluto, poich\u00e9 equipaggiata con due motori, uno anteriore ed uno posteriore, ognuno dei quali trasmetteva il moto all'asse corrispondente.\nPoche modifiche per il 1961, tra le quali vale la pena menzionare la potenza, cresciuta da 12.5 a 13.5\u00a0CV. Nel 1962, fece la sua comparsa la 2CV Mixte, praticamente una \"2CV\" promiscua dotata di portellone posteriore e con divanetto posteriore abbattibile. Ad aprile, la potenza del bicilindrico sal\u00ec da 13 a 15\u00a0CV, mentre nell'ottobre dello stesso anno, la \"AZL\" usc\u00ec dal listino, sostituita nel febbraio del 1963, dalla AZA, dotata di paraurti rinforzati e muniti di nuovi rostri. Un altro modello che scomparve dal listino fu la \"AZ\". Su tutta la gamma, la potenza massima del bicilindrico da 425\u00a0cm\u00b3 venne portata a 18\u00a0CV. Un mese dopo l'arrivo della \"AZA\", fece il suo debutto anche la AZAM, caratterizzata da inediti elementi tubolari fissati sui paraurti, dai vetri anteriori con cornice in acciaio inox e da inserti in alluminio su cofano, cornici dei fari, parabrezza e vetri laterali posteriori; inoltre, i sostegni dei tergicristalli erano cromati ed erano presenti nuovi coprimozzi anch'essi cromati. Alla fine del 1963, i sedili vennero predisposti per il fissaggio delle cinture di sicurezza.\nPer il 1964 non vi furono che aggiornamenti di dettaglio, specie per quanto riguardava la meccanica (motore, cambio, tubazioni dei freni, ecc) e la gamma colori arricchita.\nNel 1965 la portiere anteriori passarono all'apertura controvento, mentre le cinture di sicurezza andarono ad arricchire la lista optional. Si trattava di aggiornamenti necessari per soddisfare le nuove normative europee sulla sicurezza automobilistica. Nella seconda met\u00e0 dello stesso anno, il retrotreno ricevette i nuovi ammortizzatori idraulici telescopici in luogo di quelli a frizione (ma rimasero quelli ad inerzia), mentre anteriormente arriv\u00f2 la trasmissione a doppio giunto omocinetico (fino a quel momento era singolo). Contemporaneamente, lo stemma della Casa venne spostato sopra la calandra, mentre le versioni \"AZA\" ed \"AZAM\" ricevettero il terzo finestrino laterale, posto sul grosso montante posteriore che offriva spazio pi\u00f9 che sufficiente per tale scopo.\nLa lista optional, che sul finire del 1965 comprendeva anche l'impianto di riscaldamento, nella primavera del 1966 si arricch\u00ec anche con un particolare dispositivo antifurto che integrava sia la funzione di bloccasterzo, sia quella di blocco del flusso di carburante, una sorta di \"immobilizer\" ante-litteram.\nNell'aprile del 1967, la \"AZAM\" fu tolta di listino, rimpiazzata dalla Export, ulteriormente rifinita ed accessoriata: della dotazione di serie facevano parte gli indicatori di direzione anteriori posti sui parafanghi e di forma rettangolare, la plancia ridisegnata e munita di un tachimetro mutuato da quello della pi\u00f9 grande Ami 6. La \"Export\" rimase in produzione solo per quattro mesi, per essere sostituita non da una nuova versione della \"2CV\", ma dalla Dyane, con la quale la Casa cerco anche di vagliare la possibilit\u00e0 di sostituire la 2CV stessa con un nuovo modello. In tale ottica, nel 1968 cessarono le importazioni della \"2CV\" in Italia che ripresero sette anni dopo, nel gennaio 1976, anche se inizialmente solo con la versione \"2CV-4\".\nNon vi furono grossi aggiornamenti nel 1968, e neppure nel 1969, eccezion fatta per una lieve rivisitazione del propulsore, volta a migliorare l'erogazione della coppia motrice.\nSe nel 1965, come gi\u00e0 visto, vi furono aggiornamenti tesi a soddisfare nuove leggi in materia di sicurezza, nel 1970, e precisamente nel mese di febbraio, vi furono nuovi aggiornamenti dettati da altre leggi, in questo caso relative al contenimento delle emissioni inquinanti. In realt\u00e0 non si tratta di semplici aggiornamenti alla gamma esistente, ma in un vero e proprio sdoppiamento della gamma stessa. Infatti il glorioso motore da 425\u00a0cm\u00b3 venne pensionato in via definitiva, per far posto a due nuovi bicilindrici, ripresi dai modelli Dyane ed Ami 8. Il primo, della cilindrata di 435\u00a0cm\u00b3, erogava fino a 26\u00a0CV di potenza massima, mentre il secondo aveva una cilindrata di 602\u00a0cm\u00b3 ed era accreditato di 28.5\u00a0CV. Tali motori si rivelarono in effetti meno inquinanti e consentirono alla \"2CV\" di proseguire la sua brillante carriera commerciale. Vennero anche modificate le denominazioni dei due modelli derivanti: la \"2CV\" con il motore pi\u00f9 piccolo venne denominata 2CV 4, mentre quella con il bicilindrico da 602\u00a0cm\u00b3 prese il nome di 2CV 6. Vi furono anche dei lievi aggiornamenti estetici: gli indicatori di direzioni anteriori divennero di forma circolare, mentre posteriormente comparvero delle luci di dimensioni maggiori. Il mese seguente a tale grande passo evolutivo, la dotazione di serie venne completata con le cinture di sicurezza ed il lavavetro.\nNel 1971 gli ammortizzatori idraulici telescopici, presenti gi\u00e0 dal 1965, ma che fino a quel momento \"lavoravano\" congiuntamente agli ammortizzatori ad inerzia, si sobbarcarono per intero il compito relativo allo smorzamento delle sollecitazioni del fondo stradale. Gli ammortizzatori ad inerzia sparirono quindi per sempre dalla \"2CV\".\nPer il 1972 si ebbero solo aggiornamenti di dettaglio, mentre nel 1973 i propulsori vennero ulteriormente adeguati alle nuove normative antinquinamento, il che non comport\u00f2, per\u00f2, alcun calo prestazionale. Fu migliorata anche l'insonorizzazione dell'abitacolo, grazie ad un pi\u00f9 massiccio impiego di materiali fonoassorbenti.\nMentre il 1974 port\u00f2 prevalentemente alcuni aggiornamenti a plancia comandi e strumentazione, il 1975 vide un tentativo di rendere pi\u00f9 moderno il \"look\" della \"2CV\", oramai ventisettenne. A tale scopo vennero proposti nuovi fari anteriori di forma rettangolare, una calandra leggermente ridisegnata e nuovi paraurti pi\u00f9 massicci. Meccanicamente vennero rivisitati i collettori di aspirazione e di scarico, venne montata una nuova marmitta ed un nuovo coperchio delle punterie in acciaio anzich\u00e9 in lega di alluminio. La soluzione dei fari rettangolari, per\u00f2, piacque poco e nel giro di poco tempo si sarebbe tornati ai tradizionali fari circolari.\nNel 1976 venne introdotta la 2CV Special, una versione economica caratterizzata da un allestimento semplificato, comprensivo tra l'altro di fari circolari in luogo di quelli rettangolari, mancanza del terzo finestrino laterale e cruscotto quasi uguale a quello dei modelli del 1963. Uno solo il colore disponibile, Jaune Cedrat. La 2CV 6 divenne Club, pi\u00f9 curata e meglio rifinita rispetto alla Special (strumentazione pi\u00f9 completa, sedili rivestiti in panno con gli anteriori divisi e tetto apribile dall'interno). Sempre nel 1976, gli ammortizzatori a frizione anteriori vennero anch'essi sostituiti con i pi\u00f9 moderni ammortizzatori idraulici telescopici.\nNuovamente aggiornamenti di dettaglio per il 1977, mentre nel 1978 le cinture di sicurezza furono dotate di arrotolatore, dispositivo incluso nella dotazione di serie.\nNel 1979 la \"2CV 4\" fu tolta dal listino (la produzione era per\u00f2 cessata gi\u00e0 nel settembre del 1978), lasciando in vendita solo la \"2CV 6\", da questo momento fino alla fine della sua produzione. Si ebbero anche aggiornamenti meccanici, con l'arrivo di un nuovo carburatore doppio corpo Solex ed un nuovo filtro dell'aria. La potenza massima sal\u00ec di appena mezzo cavallo vapore, attestandosi perci\u00f2 a 29\u00a0CV, disponibili per\u00f2 a 5750 giri/min anzich\u00e9 6750.\nNel 1978, la \"Special\" ricevette il terzo finestrino laterale ed ebbe una gamma colori pi\u00f9 ampia. Negli anni successivi non vi furono pi\u00f9 aggiornamenti o novit\u00e0 di gran rilievo, eccezion fatta per la 2CV 6 Charleston con livrea bicolore, presentata alla fine del 1980 come serie speciale e poi diventata modello di serie a partire dal 1982, e per i freni a disco anteriori, introdotti nel 1982.\nNel 1987 venne tolta di produzione la \"2CV 6 Club\", lasciando in listino solo la \"Special\" e la \"Charleston\". Il 25 febbraio del 1988 lo storico stabilimento di Levallois venne chiuso dopo aver sfornato 2.790.472 Citro\u00ebn 2CV. La produzione continuer\u00e0 in Portogallo fino alle ore 16.00 del 27 luglio 1990, quando l'ultima 2CV6, una Charleston grigia e nera, esce dallo stabilimento di Mangualde. I consuntivi delle unit\u00e0 prodotte di 2CV e derivate nelle varie fabbriche, sono da capogiro. Anche se i dati dei modelli FAF non sono conosciuti, si stima che le \"figlie\" del progetto T.P.V. siano state circa 10 milioni: 3.872.583 2CV berlina, 1.504.221 \"2CV Furgonetta\", 1.443.583 Dyane, 1.840.159 Ami e 144.953 M\u00e9hari.\nLa 2CV Sahara.\nL'idea di una 2CV a trazione integrale ebbe origine da una 2CV versione \"A\" cui il proprietario, un certo signor Bonnafous, mont\u00f2 un secondo motore da 375\u00a0cm\u00b3 in posizione posteriore. L'idea venne ben presto presa in considerazione anche dalla Casa madre, nel momento in cui Jacques Duclos, un veterano del marketing Citro\u00ebn dell'epoca, intravide la possibilit\u00e0 di offrire una versione particolare della 2CV per le colonie francesi dei Paesi in via di sviluppo, ed in particolar modo per l'esercito francese in Algeria e Marocco. Dal primo prototipo, datato marzo 1958, si pass\u00f2 al secondo (novembre 1958) ed infine al terzo (settembre 1959). La produzione fu avviata nel dicembre 1960 in occasione del restyling della 2CV. Stranamente, per\u00f2, la \"2CV Sahara\" fu l'unico modello a non beneficiare degli aggiornamenti estetici che invece interessarono il resto della gamma. Il prezzo fissato per la \"2CV Sahara\" fu di 815\u00a0000 franchi, oltre il doppio di una \"AZ\".\nOgnuno dei due motori utilizzati per la \"2CV Sahara\" aveva una cilindrata di 425\u00a0cm\u00b3 ed una potenza di 12\u00a0CV, per un totale di 24\u00a0CV. Inoltre, ognuno dei due motori azionava l'asse corrispondente. Si trattava quindi di una \"2CV\" a trazione integrale, caratterizzata anche dalla presenza di due serbatoi, uno per motore. Inoltre, non solo la trazione integrale non era permanente, ma il conducente aveva la possibilit\u00e0 di utilizzare entrambi i motori oppure di escludere uno dei due.\nLa \"2CV Sahara\" fu quindi un'automobile particolarissima in quanto poteva funzionare con trazione integrale, anteriore o posteriore. Esternamente la \"2CV Sahara\" era riconoscibile per la ventola di raffreddamento anche nella parte posteriore, per una ruota di scorta fissata sul cofano anteriore e per i passaruota posteriori dalla carenatura pi\u00f9 ridotta. In configurazione integrale, quando interveniva la massima potenza sulle quattro ruote, la velocit\u00e0 massima raggiungeva i 105\u00a0km/h.\nSei mesi dopo il lancio, nel giugno del 1961, la potenza massima pass\u00f2 a 28\u00a0CV. Nel 1962 con l'indipendenza dell'Algeria, venne abbandonato per ragioni politiche il nome \"Sahara\" a favore della denominazione 2CV 4x4, anche se ufficiosamente rimase ad indicare tale particolare versione. Nella stessa occasione, il modello benefici\u00f2 del restyling che due anni prima aveva interessato le altre 2CV.\nLa produzione della \"4x4\" termin\u00f2 nel 1966 dopo essere stata venduta in 694 esemplari. Un ultimissimo esemplare venne assemblato nel 1971 nei Paesi Bassi utilizzando fondi di magazzino. Secondo il censimento di un appassionato si stima che attualmente ne rimangano un centinaio.\nRiepilogo caratteristiche.\nDi seguito vengono riepilogate le caratteristiche relative alle varie versioni previste negli anni per la gamma della \"2CV\".\nAttivit\u00e0 sportiva.\nGi\u00e0 dal 1952 si ebbero le prime partecipazioni della \"2CV\" ad eventi sportivi: in quell'anno il carrozziere Jean Dagonet realizz\u00f2 una \"2CV\" con carrozzeria completamente rivista e motore da 425\u00a0cm\u00b3. Non si trattava per\u00f2 del motore che la Casa francese avrebbe utilizzato due anni dopo, ma un motore realizzato dallo stesso Dagonet sulla base del bicilindrico originario. Dopo aver notevolmente alleggerito il corpo vettura, fece partecipare la vettura ad alcune manifestazioni sportive, tra cui vale la pena citare la Mille Miglia del 1955, dove ottenne risultati abbastanza buoni.\nNel 1958 si ebbe il primo impegno semiufficiale per la \"2CV\", consistente nella \"24 Ore di Hockenheim\": qui, nella categoria microvetture vennero schierate due \"2CV\", le quali per\u00f2 vennero surclassate dalla nuovissima Fiat 500 Sport.\nNel 1970 il capo delle relazioni esterne della Casa, Jacques Wolgensinger, organizz\u00f2 un raid Parigi-Kabul-Parigi, per un totale di 16.500 chilometri. Il raid fu riservato ad un massimo di 1.300 partecipanti, ma furono in ben 5\u00a0000 a presentare la domanda di partecipazione. Insomma, fu un vero successo. Sull'onda di tale successo, l'evento fu riproposto anche nel 1971, ma con localit\u00e0 di arrivo spostata da Kabul a Persepoli. Anche qui, si dovette procedere ad una selezione di 1.300 partecipanti su un totale di oltre 3.800 domande di partecipazione. Ed ancora nel 1973 si ebbe il \"Raid Afrique\", partito da Parigi il 22 settembre.\nIl 22 luglio del 1972, ad Argenton-sur-Creuse, nel cuore della Francia, venne disputata la prima gara di \"2CV cross\", una gara su circuito sterrato in cui le piccole Citro\u00ebn compievano spettacolari evoluzioni acrobatiche. Tale specialit\u00e0 divenne ben presto popolare anche al di fuori dei confini francesi e le gare di quel tipo divennero sempre pi\u00f9 numerose.\nLa 2CV \u00e8 stata utilizzata anche per altre manifestazioni sportive tra cui un monomarca organizzato in Inghilterra dal BARC, con gare sprint e durata (in particolare una 24 Ore a Francorchamps). In Francia un esemplare \u00e8 stato preparato per la Parigi-Dakar, ma in quel caso il pilota Jacques Marques ebbe dei problemi meccanici e danneggi\u00f2 una sospensione dopo un salto, per cui la vettura, soprannominata \"Bip Bip 2\", non riusc\u00ec a raggiungere la capitale del Senegal.\nAncora oggi si tengono eventi sportivi riservati alla \"2CV\", in particolare su tracciati in sterrato o persino in ghiaccio, segno della grande popolarit\u00e0 acquisita dalla \"2CV\" anche in ambito sportivo.\nLa 2CV nella cultura di massa.\nNata per motorizzare un Paese in via di ricostruzione, la \"2CV\" divenne ben presto uno stile di vita, grazie al suo \"look\" r\u00e9tro ma nello stesso tempo assai simpatico, che seppe attirare intere generazioni di appassionati. Ancora oggigiorno la \"2CV\" \u00e8 un'auto ricordata con molto affetto e nostalgia. Durante gli anni del movimento hippy divenne uno dei veicoli-simbolo dell'epoca, assieme al Volkswagen Bulli ed al \"Maggiolino\". In seguito, nacquero numerosi sodalizi legati a questa vettura, ma non solo: con il passare degli anni sono nati anche dei locali di vario genere intitolati alla \"2CV\".\nLa 2CV divenne famosa presso il pubblico anche grazie alla sua comparsa in innumerevoli film di successo, tra cui un episodio di James Bond (l'esemplare utilizzato sopravviveva a diversi ribaltamenti permettendo a 007 di sfuggire agli inseguitori, ma per esigenze di scena era stato equipaggiato con il motore da un litro della GS), nel film \"American Graffiti\" in \"La vendetta della Pantera Rosa\", come icona di veicolo giovane, economico ed \"alternativo\" in Morire d'amore del 1971 e come auto utilizzata dalla protagonista femminile Angela nel film Il ragazzo di campagna del 1984, solo per citarne alcuni.\nInoltre, grazie anche ad alcuni exploit pi\u00f9 o meno noti, la 2CV fin\u00ec per divenire un mito inattaccabile; senza andare a toccare i gi\u00e0 citati raid ufficiali, vi fu, ad esempio, il giro del mondo su una 2CV, durato 13 mesi, durante i quali furono percorsi 100\u00a0000\u00a0km a bordo della piccola vettura. Non mancarono anche alcuni record, come quello della prima auto a raggiungere la punta estrema della Terra del Fuoco in Sudamerica, oppure quello dell'automobile alla maggior altitudine (5.420 metri in Bolivia).\nAnche il cantautore Claudio Baglioni contribu\u00ec ad alimentare il mito della Citroen 2CV: lui e la sua \"Camilla\" girarono l'Italia. Nel 2003 anche la cantautrice Elisa Toffoli utilizz\u00f2 una \"2CV 6\" arancione nel videoclip della sua canzone intitolata \"Broken\". In molti episodi di Lupin III ambientati a Parigi spesso si intravedono Citroen iconiche, fra queste la 2CV.\nLe 2CV \"speciali\".\nA parte la \"2CV Sahara\", di cui si \u00e8 gi\u00e0 parlato, sono esistite altre particolari varianti della 2CV, sebbene queste non siano mai state comprese nel listino ufficiale della Casa:\nSerie \"Edizioni Limitate\".\nDalla seconda met\u00e0 degli anni settanta, allo scopo di restituire freschezza all'immagine della \"2CV\" progettata 40 anni prima, venne presa la decisione di affidare a Serge Gevin, designer del centro stile Citro\u00ebn, di creare l'allestimento speciale \"Spot\" che, visto il successo, fu il primo di una lunga serie, comprendente gli allestimenti \"Charleston\", \"James Bond 007\", \"M\u00e0rcatelo\", \"France 3\", \"Dolly\", \"Cocorico\", \"Sauss Ente\" e \"Perrier\"."}
{"id": "324599", "revid": "438678", "url": "https://it.wikipedia.org/wiki?curid=324599", "title": "La ragazza sul ponte", "text": "La ragazza sul ponte (\"La fille sur le pont\") \u00e8 un film del 1998 diretto da Patrice Leconte.\nSedicesimo film di Leconte, scritto da Serge Frydman; il bianco e nero ininterrotto racchiude il film in un alone di mistero e dona raffinatezza all'opera; grande attenzione alla forma e allo stile.\nTrama.\nAd\u00e8le \u00e8 un'inquieta ragazza; dopo aver tentato il suicidio gettandosi da un ponte della Senna ed essere stata salvata da Gabor, lanciatore di coltelli, non avendo nulla da perdere accetta di fargli da \"bersaglio\" nei suoi spettacoli. Tra i due si instaura subito un rapporto ambiguo, ma di estrema complicit\u00e0."}
{"id": "324603", "revid": "2225", "url": "https://it.wikipedia.org/wiki?curid=324603", "title": "NBA's 50th Anniversary All-Time Team", "text": ""}
{"id": "324611", "revid": "729019", "url": "https://it.wikipedia.org/wiki?curid=324611", "title": "Hermann Hoth", "text": "Ufficiale molto esperto e risoluto, si dimostr\u00f2 uno dei pi\u00f9 abili comandanti di forze corazzate della Wehrmacht; dal 1939 fino al novembre 1943 guid\u00f2 ininterrottamente Panzer-Division, \"Panzerkorps\" e \"Panzerarmee\" su tutti i fronti conseguendo spesso grandi successi e dimostrando sempre capacit\u00e0, preparazione e spirito combattivo sia nella vittoria che nella sconfitta.\nBiografia.\nGli inizi.\nNato nel 1885 a Neuruppin, non lontano da Berlino, in una famiglia di solide tradizioni militari, il padre era infatti un ufficiale medico dell'esercito prussiano, anch'egli intraprese la carriera militare, entrando dapprima nei ranghi della fanteria imperiale e, successivamente, nel corso della Prima guerra mondiale, in quelli pi\u00f9 ristretti dello Stato maggiore generale. Al termine del conflitto, dopo essersi messo in luce come ufficiale capace e tenace, entr\u00f2 nella \"Reichswehr\", al cui interno ricopr\u00ec vari incarichi, sia di reparto che di Stato Maggiore, salendo pian piano la scala gerarchica sino ad ottenere, tra il 1935 e il 1938, il comando della 18. Divisione di fanteria di stanza a Liegnitz.\nIl 10 novembre 1938, dopo essere stato promosso \"generalleutnant\", assunse il comando del XV Corpo motorizzato, di base nell'Alta Slesia, con cui prese parte, l'anno successivo, alle dipendenze della 10\u00aa Armata del generale Walther von Reichenau, all'invasione della Polonia, venendo anche decorato con la Croce di Cavaliere della croce di ferro.\nGuerra lampo.\nTrasferito alle truppe corazzate, nel maggio del 1940, alla testa prima del \"XV Panzerkorps\", poi del cosiddetto \"Panzergruppe Hoth\" (comprendente la 5. Panzer-Division del generale Max von Hartlieb e la 7. Panzer-Division del generale Erwin Rommel), prese parte all'invasione della Francia, contribuendo in maniera decisiva alla vittoria tedesca, in particolare con la \"corsa\", dopo il riuscito attraversamento delle Ardenne, delle sue divisioni corazzate oltre la Mosa, e con la travolgente avanzata, durante il Fall Rot, fino in Normandia e Bretagna. Promosso \"generaloberst\" il 19 giugno 1940, venne quindi destinato al Fronte Orientale per prendere parte all'Operazione Barbarossa.\nAlla guida del \"III. Panzergruppe\" (comprendente inizialmente il \"XXXIX. Panzerkorps\" del generale Rudolf Schmidt e il \"LVII. Panzerkorps\" del generale Adolf Kuntzen, dotati di 840 carri armati, tra cui una grossa percentuale di mezzi di origine cecoslovacca), come parte del Gruppo d'armate Centro, a partire dal giugno 1941 fu impegnato inizialmente in Bielorussia: durante le prime fasi dell'invasione le esperte forze corazzate sotto il suo comando si distinsero per rapidit\u00e0 e slancio marciando audacemente in direzione di Minsk, dopo aver respinto ad Alytus e a Grodno i disperati contrattacchi delle riserve meccanizzate sovietiche. Gi\u00e0 il 26 giugno la 20. Panzer-Division entr\u00f2 a Minsk precedendo le unit\u00e0 corazzate del \"II. Panzergruppe\" del generale Heinz Guderian, mentre la famosa 7. Panzer-Division, dopo essere stata contrattaccata il 6 luglio a Lepel dal 5\u00ba Corpo meccanizzato, prosegu\u00ec verso Vitebsk, che venne occupata il 10 luglio, sempre in collaborazione con la 20. Panzer-Division.\nPer questi brillanti successi il generale Hoth venne insignito delle Foglie di Quercia della Croce di Cavaliere (17 luglio 1941). A seguito del cambiamento della strategia tedesca, venne dirottato dapprima a nord, verso Demyansk (19 luglio), quindi nuovamente verso sud (settembre), infine, nel pieno delle operazioni per l'accerchiamento e l'occupazione di Vyasma, fu costretto a rimpiazzare il generale Carl-Heinrich von St\u00fclpnagel al comando della 17\u00aa Armata di stanza in Ucraina (4 ottobre).\nDisastro a Stalingrado.\nIl 1\u00ba giugno 1942 Hoth venne trasferito al comando della 4. Panzerarmee, che era in fase di riorganizzazione nel settore di Kursk per prendere parte alla prevista operazione Blu, la nuova grande offensiva estiva tedesca sul fronte orientale. Dal 28 giugno 1942 Hoth guid\u00f2 con abilit\u00e0 ed energia le sue potenti forze corazzate, costituite da tre Panzer-Division e tre divisioni motorizzate con oltre 500 carri armati in totale. Le forze tedesche di Hoth sfondarono il fronte sovietico e avanzarono rapidamente verso Vorone\u017e; dopo aver respinto con gravi perdite una serie di confusi contrattacchi delle numerose riserve corazzate sovietiche, le Panzer-Division di Hoth entrarono a Vorone\u017e il 6 luglio e conquistarono gran parte della citt\u00e0.\nHitler e l'alto comando tedesco preferirono non logorare le truppe corazzate in combattimenti prolungati a Vorone\u017e e quindi Hoth ricevette subito l'ordine di sganciarsi e marciare rapidamente verso sud-est lungo il corso del Don con gran parte della 4. Panzerarmee per chiudere una grande manovra di accerchiamento a Millerovo in cooperazione con la 6. Armee del generale Friedrich Paulus. La manovra termin\u00f2 con scarsi risultati e Hoth quindi prosegu\u00ec con una parte delle sue forze verso sud e attravers\u00f2 il basso corso del Don a Cimljansk il 17 luglio. In seguito alla riorganizzazione dello schieramento tedesco disposta da Hitler a causa del rafforzamento delle difese sovietiche nell'ansa del fiume Don, Hoth venne assegnato il 30 luglio alle dipendenze del Gruppo d'armate B con l'incarico di deviare verso nord-est ed avanzare da sud in direzione di Stalingrado che era gi\u00e0 sotto l'attacco delle forze del generale Paulus in marcia da ovest.\nA partire dall'autunno partecip\u00f2 agli scontri della Battaglia di Stalingrado, contribuendo, dopo lo sfondamento sovietico con l'Operazione Urano, a mantenere aperta la via di Rostov, per permetter in tal modo lo sganciamento dei reparti del Gruppo d'armate A di von Kleist.\nVittorie e sconfitte sul fronte orientale.\nNel 1943, in occasione dell'Operazione Zitadelle, Hoth, sempre al comando della \"4. Panzerarmee\", impegnato nel settore meridionale del saliente, riusc\u00ec ad ottenere soltanto successi limitati. Si distinse nuovamente nel successivo lento ripiegamento verso la linea del Dnepr (per il quale venne insignito delle Spade, il 15 settembre 1943), fino a quando, durante le prime fasi dell'offensiva invernale sovietica, venne rimosso dal comando, il 16 novembre 1943, entrando nella riserva ufficiali.\nTrascorse quindi tranquillamente le ultime fasi del conflitto, venendo richiamato nell'aprile del 1945 per difendere la zona dell'Harz. Fatto prigioniero dagli Alleati, venne sottoposto a processo, e il 27 ottobre 1948 venne riconosciuto colpevole di crimini contro l'umanit\u00e0 e condannato a quindici anni di detenzione. Scont\u00f2 in realt\u00e0 solo sei anni; amnistiato nel 1954, lasci\u00f2 il carcere e, ritiratosi a vita privata, si dedic\u00f2 ad un'intensa attivit\u00e0 editoriale. Mor\u00ec a Goslar nel 1971."}
{"id": "324615", "revid": "198277", "url": "https://it.wikipedia.org/wiki?curid=324615", "title": "Marco Amelia", "text": "Nel corso della sua carriera con gli \"Azzurri\" ha vinto la medaglia di bronzo ai Giochi Olimpici di Atene 2004 con la nazionale olimpica, e si \u00e8 laureato campione del mondo nel 2006 con la nazionale maggiore.\nAssieme a Vincent Enyeama, Andr\u00e9s Palop, Peter Schmeichel, Gilbert Bodart e Jury \u017da\u016dno\u016d rientra nella ristretta cerchia dei portieri che sono riusciti a realizzare una rete su azione in Coppa UEFA/Europa League.\nBiografia.\nA Rocca Priora e Rocca di Papa ha dato vita al progetto \"Accademia del Calcio Marco Amelia\".\nGi\u00e0 presidente onorario della dall'estate 2015, nella stagione 2017-2018 debutta come commentatore tecnico per Rai e Mediaset, commentando per quest'ultima il ; nella stessa estate diventa opinionista per Roma TV.\nFuori dal mondo del calcio, gestisce una catena di negozi d'abbigliamento in alcune citt\u00e0 del Centro Italia.\nCaratteristiche tecniche.\nGiocatore.\nNelle giovanili della Lupa Frascati ricopriva il ruolo di attaccante; anche nelle giovanili della giocava spesso in attacco, anche quando era gi\u00e0 divenuto portiere.\nCarriera.\nGiocatore.\nClub.\nGli inizi.\nDopo aver iniziato nella Lupa Frascati ed essere cresciuto nelle giovanili della , si \u00e8 reso protagonista con la Primavera della squadra capitolina, risultando uno dei migliori prodotti del vivaio e ottenendo l'inserimento nella rosa della prima squadra allenata da Fabio Capello come terzo portiere nella stagione 2000-2001, terminata con la vittoria dello scudetto.\nLivorno e prestiti.\nNell'estate del 2001 il presidente del Livorno, Aldo Spinelli, ha deciso di scommettere su di lui e lo ha acquistato in prestito. In quell'anno, tuttavia, Amelia \u00e8 stato il secondo di Andrea Ivan ed \u00e8 sceso in campo solo una volta nel campionato di Serie C1. L'anno seguente \u00e8 stato riscattato dal Livorno e con gli amaranto, saliti in Serie B, \u00e8 stato promosso titolare da Roberto Donadoni, giocando 35 partite in campionato e 2 in Coppa Italia.\nNella stagione 2003-2004 il Lecce lo ha acquistato con la formula del prestito con diritto di riscatto della compropriet\u00e0. Con la squadra salentina ha disputato 13 partite in Serie A, dove ha esordito il 31 agosto 2003 nella sfida -Lecce 4-1 e una in Coppa Italia. Nel gennaio 2004 il Livorno lo ha girato in prestito al , dove \u00e8 stato chiuso da S\u00e9bastien Frey e ha disputato solo due partite, una in Coppa UEFA contro il Gen\u00e7lerbirli\u011fi, entrando dopo l'espulsione del portiere francese, e l'altra in Coppa Italia.\nNel 2004 \u00e8 stato riscattato definitivamente dal Livorno, dove \u00e8 diventato titolare inamovibile. Con i toscani ha disputato infatti 31 partite in Serie A nell'annata 2004-2005 contribuendo alla salvezza della sua squadra. Il 2 novembre 2006, durante una trasferta di Coppa UEFA contro il Partizan Belgrado, \u00e8 entrato a far parte della ristretta cerchia di portieri capaci di andare in gol su azione, realizzando all'87' il definitivo 1-1. Nel 2006 \u00e8 stato inserito tra le tre \"nomination\" del premio Miglior portiere AIC, poi vinto da Gianluigi Buffon.\nPalermo e Genoa.\nIl 5 giugno 2008 si \u00e8 trasferito a titolo definitivo al Palermo, con il quale ha firmato un contratto quadriennale. Subito considerato il primo portiere della squadra, ha sofferto un po' il dualismo con l'altro estremo difensore Alberto Fontana, ritenuto un idolo dai tifosi, ma la prestazione sfoderata il 30 novembre contro il (rigore parato a Ronaldinho ed altri importanti interventi) ha fatto aumentare le quotazioni dell'allora vice-Buffon in nazionale. La sua prima e unica stagione a Palermo \u00e8 terminata con 34 presenze e 45 gol subiti in campionato pi\u00f9 una presenza e due reti subite in Coppa Italia.\nIl 5 agosto 2009 \u00e8 stato ufficializzato lo scambio di portieri a titolo definitivo tra Palermo e : Amelia \u00e8 passato ai grifoni, mentre Rubinho in rosanero; l'esborso per il suo acquisto \u00e8 stato di 5 milioni di euro. Inizialmente titolare, durante la stagione, specialmente alla fine del 2009 e nella parte finale, \u00e8 stato relegato in panchina in diverse occasioni dal tecnico dei rossobl\u00f9 Gian Piero Gasperini in favore del secondo portiere Alessio Scarpi; alla fine ha chiuso il campionato con 30 presenze pi\u00f9 altre 5 in Europa League.\nMilan.\nIl 23 giugno 2010 il ha annunciato l'ingaggio del portiere romano dal in prestito con diritto di riscatto della compartecipazione. Il 19 ottobre seguente ha esordito in maglia rossonera e in Champions League in Real Madrid-Milan (2-0), gara valida per la terza giornata della fase a gironi della Champions League 2010-2011, al posto dell'indisponibile Christian Abbiati. Il 9 gennaio 2011 ha esordito invece in campionato contro l'Udinese (4-4) nell'ultima partita del girone d'andata, sempre per un infortunio occorso al titolare Christian Abbiati. Il 7 maggio 2011 ha vinto lo scudetto con i rossoneri a due giornate dal termine del campionato grazie allo 0-0 contro la . Ha chiuso la stagione con 8 presenze e 12 reti subite fra campionato, Coppa Italia e Champions League e il 14 giugno 2011, il Milan, tramite un comunicato ufficiale sul proprio sito, ha annunciato di aver trovato l'accordo con il Genoa per l'acquisizione dell'intero cartellino del giocatore.\nIl 6 agosto 2011 ha vinto la Supercoppa italiana con il Milan battendo l' a Pechino per 2-1, gara nella quale tuttavia Amelia, presente in panchina, non \u00e8 sceso in campo. Nella sua seconda stagione milanista, vissuta ancora come secondo di Abbiati, gioca 9 partite in campionato (chiuso al secondo posto) con 7 gol al passivo, una in Champions con 2 reti subite ma \u00e8 titolare in Coppa Italia, con 4 presenze e 6 gol incassati fino all'eliminazione in semifinale, per un totale di 14 apparizioni e 15 gol subiti.\nDopo altre due stagioni da secondo portiere, lascia il Milan alla fine della stagione 2013-2014, a 32 anni, dopo aver ottenuto un totale di 41 presenze con la societ\u00e0 rossonera, di cui 29 in Serie A, 6 in Coppa Italia e 6 in Champions League.\nUltimi anni.\nIl 22 ottobre 2014 annuncia il suo tesseramento con il Rocca Priora, societ\u00e0 dilettantistica dell'omonimo comune romano che milita nel campionato laziale di Promozione, societ\u00e0 di cui \u00e8 anche presidente onorario e direttore tecnico; il 16 novembre successivo fa il suo esordio ufficiale in campionato, giocando da titolare la gara contro il Lepanto Marino vinta 2-1 sul campo di Marino. Il 9 febbraio 2015 firma un contratto di sei mesi con il , con cui fa un'unica apparizione in Serie B.\nIl 23 agosto 2015 annuncia il suo tesseramento alla , squadra militante in Lega Pro di cui era gi\u00e0 diventato presidente onorario; tuttavia il 31 dello stesso mese, dopo aver giocato due partite da titolare nella Coppa Italia di Lega Pro, rescinde il contratto, poich\u00e9 libero da vincoli avrebbe potuto accordarsi con un'altra squadra anche dopo la chiusura della sessione di mercato. L'8 ottobre seguente viene infatti ufficializzato, dopo un periodo di prova, il suo approdo in Premier League al , dove firma un contratto sino a fine stagione, chiamato a fare da vice a Begovi\u0107 dopo l'infortunio occorso al titolare Courtois.\nIl 27 febbraio 2017 firma un contratto semestrale con il , in Serie B, tornando quindi tra i cadetti dopo due anni. Il successivo 4 marzo fa il suo debutto tra le file dei biancorossi, entrando all'inizio del secondo tempo della sfida sul campo del . Termina l\u2019esperienza in Veneto con 4 presenze; in tutto con i club ha messo insieme 322 presenze.\nNazionale.\nAmelia ha esordito in nazionale Under-15 nel 1998.\nCon la nazionale Under-21 \u00e8 stato il portiere titolare nella formazione, guidata dal commissario tecnico Claudio Gentile, che nel 2004 ha conquistato l'Europeo di categoria. Ha partecipato poi come riserva di Ivan Pelizzoli al torneo olimpico di , dove l'Italia ha conquistato la medaglia di bronzo.\nHa fatto il suo esordio in nazionale maggiore il 16 novembre 2005, a 23 anni, entrando nel secondo tempo dell'amichevole contro la (1-1), giocata a Ginevra. Dopo essere entrato nel \"giro azzurro\", il selezionatore Marcello Lippi lo ha convocato come terzo portiere per il vittorioso .\nAl termine del mondiale, con l'abbandono di Angelo Peruzzi, nella seconda met\u00e0 degli anni 2000 \u00e8 divenuto il secondo portiere degli \"Azzurri\" dietro al titolare Gianluigi Buffon. \u00c8 stato quindi convocato per il e per la FIFA Confederations Cup 2009. La sua ultima presenza in nazionale risale al 10 giugno 2009, nell'amichevole Italia- (4-3) disputata a Pretoria in Sudafrica.\nAllenatore.\nNel luglio 2017 comincia a frequentare il corso da allenatore a Coverciano per il patentino di Serie D. Nell'autunno seguente inizia a seguire il corso speciale per allenatori UEFA, che abilita all'allenamento di tutte le formazioni giovanili e delle prime squadre fino alla Serie C, e alla posizione di allenatore in seconda in Serie B e Serie A; il 15 dicembre consegue la licenza.\nNel 2018 viene chiamato a supervisionare il settore tecnico della Polisportiva Dilettantistica Montespaccato. Nello stesso anno, il 20 luglio diventa allenatore della , club di Serie D che retrocede in Eccellenza a fine stagione. Il 22 giugno 2019 diviene l'allenatore della , club militante in Serie D, salvo essere sollevato dall'incarico a fine gennaio 2020.\nIl 1\u00ba marzo 2021 viene nominato allenatore del , sua ex squadra, subentrando all'esonerato Alessandro Dal Canto, con la squadra al penultimo posto del girone A della Serie C anche per i 5 punti di penalizzazione dovuti alla crisi societaria. Tre giorni dopo, al debutto, perde contro l' per 0-1 scivolando all'ultimo posto. Dopo altre 2 sconfitte e 2 pareggi e con la squadra scivolata ora all\u2019ultimo posto, il 28 marzo arriva la prima vittoria contro la per 2-1. Colleziona 10 punti in 11 partite (2 vittorie, 4 pareggi e 5 sconfitte) terminando il campionato all'ultimo posto con 29 punti e la retrocessione in Serie D.\nIl 29 settembre dello stesso anno diventa il nuovo allenatore del Prato, in Serie D. Debutta con una vittoria 1-2 sul Ghivizzano; ci\u00f2 nonostante nelle settimane seguenti non riesce a convincere, venendo esonerato il 27 dicembre 2021.\nStatistiche.\nStatistiche da allenatore.\n\"Statistiche aggiornate al 12 dicembre 2021.\""}
{"id": "324616", "revid": "599013", "url": "https://it.wikipedia.org/wiki?curid=324616", "title": "John Havlicek", "text": "Carriera.\nIl college e i draft.\nFiglio di immigrati cecoslovacchi, Havlicek frequent\u00f2 come college Ohio State e si distinse sia nella pallacanestro che nel football americano. Con la squadra di basket arriv\u00f2 per tre volte alla finale del torneo NCAA, vincendo nel 1960 e perdendo nei due anni successivi. Nel 1962 Havlicek venne scelto contemporaneamente dai Boston Celtics, squadra professionistica di pallacanestro, e dai Cleveland Browns, franchigia del football americano. A sorpresa Havlicek opt\u00f2 per il football; arriv\u00f2 nella NBA solo nel 1963.\nLa NBA.\nI Celtics erano una squadra vecchia che aveva vinto gli ultimi 5 campionati e Havlicek port\u00f2 quell'ondata di freschezza che serviva alla squadra di Boston. Havlicek garant\u00ec alla dinastia dei Celtics la possibilit\u00e0 di continuare, e infatti vinsero cinque dei successivi sei titoli. Dopo questa grande impresa, l'allenatore Red Auerbach pass\u00f2 a fare il general manager e il leggendario Bill Russell divenne allenatore. Le vittorie di Havlicek non si fermano qui, poich\u00e9 negli anni settanta vinse altri due titoli, precisamente nel 1973-74 e nel 1975-76, con una squadra completamente diversa rispetto a quella degli anni sessanta. Nel 1974 Havlicek venne anche nominato MVP delle finali.\nPremi e riconoscimenti.\nJohn Havlicek ha chiuso la carriera NBA con al suo attivo 8 titoli NBA con un MVP delle finali, 13 NBA All-Star Game giocati e quattro inclusioni nel migliore quintetto della lega. \u00c8 al tredicesimo posto nella classifica dei migliori marcatori di tutti i tempi, con 26.395 punti. Dal 1983 \u00e8 nella Basketball Hall of Fame e nel 1996 \u00e8 stato inserito come uno dei migliori cinquanta giocatori di tutti i tempi. Con i suoi 26.395 punti \u00e8 il miglior marcatore di tutti i tempi dei Boston Celtics."}
{"id": "324617", "revid": "104890219", "url": "https://it.wikipedia.org/wiki?curid=324617", "title": "K-teoria ritorta", "text": "La K-teoria \u00e8 una struttura matematica che gioca un ruolo centrale nella topologia algebrica, nell'algebra e nella teoria degli operatori. La K-teoria ritorta \u00e8 una versione di quest'ultima.\nIntroduzione.\nLa K-teoria dello spazio M \u00e8 l'anello che classifica le topologie delle fibrazioni sullo spazio M. Introdotta 50 anni fa da Alexander Grothendieck, sono state scoperte, nel frattempo, parecchie applicazioni in fisica, soprattutto per il calcolo delle anomalie nella teoria quantistica dei campi, e negli ultimi anni, per la classificazione delle D-brane nella teoria delle stringhe. Quest'ultima applicazione \u00e8 stata congetturata nel 1997 da Ruben Minasian e Gregory Moore nel loro articolo \"K-theory and Ramond-Ramond Charge\". In seguito, tanti ricercatori hanno provato a generalizzare, applicando i loro risultati al caso, in presenza dei flussi di Neveu-Schwarz, tuttavia senza alcun successo, finch\u00e9 un gruppo di matematici dell'Universit\u00e0 di Adelaide si accorse che, per generalizzare la K-teoria, occorreva la K-teoria ritorta.\nEsistono parecchie generalizzazioni della K-teoria. Ad esempio, si pu\u00f2 ritorcerla con una p-classe di coomologia. Tuttavia, solo nel caso della K-teoria ritorta con la terza classe di coomologia esiste un'interpretazione geometrica. Fortunatamente questo \u00e8 proprio il caso \"rilevante\" per la teoria delle stringhe.\nDefinizione matematica.\nNel 1989 Jonathan Rosenberg ha introdotto la K-teoria ritorta nell'articolo \"Continuous-Trace Algebras from the Bundle Theoretic Point of View\". Prima di spiegarla, egli rinvi\u00f2 ad una formulazione della K-teoria dello spazio M proposta da Michael Atiyah. Consideriamo uno spazio di Hilbert formula_1 ed anche lo spazio Fred(formula_1), che consiste in tutti gli operatori di Fredholm sul formula_1. Ebbene, Atiyah dimostrava che la K-teoria di M \u00e8 uguale allo spazio delle funzioni da M a Fred(formula_1), dove identificheremo le funzioni omotopiche. C'\u00e8 inoltre un altro modo per descrivere una funzione da M a Fred(formula_1). Potremmo costruire la fibrazione triviale di Fred(formula_1) su M, cio\u00e8 il prodotto di M e Fred(formula_1), e poi una sezione di questa fibrazione triviale, e precisamente una funzione da M a Fred(formula_1). Dunque Atiyah ha dimostrato che la K-teoria di M corrisponde alle sezioni della fibrazione banale di Fred(formula_1) su M.\nRosenberg ha generalizzato questa formulazione di Atiyah per includere la 3-classe H che gioca un ruolo chiave nella teoria delle stringhe. Egli ha rimpiazzato la fibrazione triviale nelle definizione di Atiyah con una fibrazione non-triviale, quella associata ad una fibrazione di PU(formula_1), gli operatori proiettivi unitari sullo spazio di Hilbert formula_1. Queste fibrazioni sono classificate precisamente dalla 3-classe, dunque ogni H corrisponde ad una fibrazione e dunque ad una K-teoria ritorta. Dopodich\u00e9 egli ha definito una K-teoria ritorta per ogni 3-classi H. La rilevanza della teoria delle stringhe era comunque rimasta un mistero per una decina di anni dopo l'articolo di Rosenberg.\nLa K-teoria ritorta nella teoria delle stringhe.\nUn problema importante nella teoria delle stringhe \u00e8 di classificare le D-brane; in pratica si cerca di capire quali configurazioni delle D-brane siano consistenti, e quali siano stabili. Di seguito si considera questo problema nella teoria nota come teoria delle superstringhe di tipo II.\nNegli anni '90 si pensava che le D-brane fossero classificate dalla coomologia integrale. Intuitivamente, una D-brana pu\u00f2 avvolgere qualunque ciclo e sar\u00e0 stabile se non ci fosse stata una deformazione (cobordismo) dal ciclo fino a nulla. Ma questa classificazione si dimostrava troppo semplicistica. Ad esempio, nel 1999 abbiamo scoperto, dall'effetto dielettrico di Myers, che una brana pu\u00f2 aumentare la sua dimensione. Dunque, al minimo, la classe delle deformazioni da considerare doveva essere aumentata. Nel frattempo Minasian e Moore hanno proposto un'alternativa, ovvero che, nei casi speciali le D-brane siano classificate dalla K-teoria. Nel 2000 Peter Bouwknegt e Mathai Varghese hanno esteso questa congettura al caso generale esponendo poi nel loro articolo \"D-branes, B-fields and twisted K-theory\" come le D-brane siano classificabili non dalla K-teoria ordinaria ma, al contrario, dalla K-teoria ritorta di Rosenberg.\nPer capire perch\u00e9 oggi la maggior parte degli stringhisti si fidano di questa congettura, bisogna ritornare al 1999. In \"Anomalies in String Theory with D-branes\", Daniel Freed e Edward Witten hanno dimostrato che, contrariamente alla classificazione della coomologia, esistono vari cicli che una sola D-brana non pu\u00f2 mai avvolgere. Oggi si dice che tali D-brane \"vietate\" soffrono di un'anomalia di Freed-Witten. Dunque le configurazioni delle brane consistenti non corrispondono a tutta la coomologia, ma solo al sottoinsieme delle brane che non siano anomale.\nJuan Maldacena, Gregory Moore e Nathan Seiberg, nel loro articolo \"D-Brane Instantons and K-Theory Charges\", hanno esteso quest'argomento per dimostrare che anche qualche brane consistente, grazie all'anomalia di Freed-Witten, decadono per i processi di Myers. Quindi la classificazione finale dovrebbe essere il quoziente del sottoinsieme delle D-brane che non soffrono dell'anomalia per il sottoinsieme delle D-brane che siano instabili. Usando un trucco matematico detto \"sequenza spettrale di Atiyah-Hirzebruch\", essi hanno dimostrato che questo quoziente di un sottoinsieme sia precisamente la K-teoria ritorta, come hanno congetturato Bouwknegt e Mathai."}
{"id": "324623", "revid": "124522002", "url": "https://it.wikipedia.org/wiki?curid=324623", "title": "Fabio Galante", "text": "Caratteristiche tecniche.\nGiocatore.\nEra un difensore centrale abile nel gioco aereo.\nCarriera.\nGiocatore.\nArrivato da Monsummano Terme, dopo aver iniziato a giocare nelle squadre giovanili del Via Nova di Pieve a Nievole, a 13 anni passa nel vivaio dell'Empoli. A 17 anni esordisce in prima squadra, all'epoca militante in Serie C1. Dopo due anni approda in Serie A grazie al Genoa, con cui gioc\u00f2 tre stagioni: le prime due nella massima serie (55 presenze, 4 gol) e la terza in Serie B (30 presenze, 3 reti). Con il gol siglato il 4 dicembre 1994 in Sampdoria-Genoa 3-2 divenne il pi\u00f9 giovane marcatore nel \"derby della Lanterna\", all'et\u00e0 di 21 anni, un mese e 14 giorni; il primato fu poi battuto dal blucerchiato Mauro Icardi nel 2012.\nNell'estate 1996 venne acquistato dall'Inter, vincendovi una Coppa UEFA. Nell'agosto 1998, durante una tourn\u00e9e dei nerazzurri a Napoli, fu protagonista di un controverso episodio: lanciando un gavettone dalla finestra dell'hotel (in cui alloggiava la squadra) sfond\u00f2 il parabrezza di un'automobile, le cui schegge ferirono lievemente i passeggeri. Del fatto furono inizialmente incolpati Pirlo e Ventola, prima che il difensore ammettesse la propria responsabilit\u00e0. Galante forn\u00ec quindi le sue scuse alla famiglia, riconducendo il tutto ad uno scherzo tra compagni. Rifiutato un risarcimento economico da parte della societ\u00e0, la famiglia Maffei denunci\u00f2 il calciatore per lesioni.\nPassato al Torino nel 1999, vest\u00ec la maglia granata per cinque stagioni. Nel 2004 si trasfer\u00ec al Livorno, militandovi per sei stagioni: con gli amaranto vinse anche un campionato cadetto. Si \u00e8 poi ritirato nel 2011, dopo due presenze con il Molin Nuovo Ponte.\nAllenatore e dirigente.\nNel settembre 2012 ottiene il titolo di direttore sportivo frequentando il corso a Coverciano. Il 16 dicembre 2014 \u00e8 ingaggiato in questo ruolo dal Chiasso. Il 29 giugno 2017 lascia la squadra svizzera.\nNel corso dell'autunno seguente inizia a seguire il corso speciale per allenatori UEFA, che abilita all'allenamento di tutte le formazioni giovanili, alle prime squadre fino alla Serie C, e alla posizione di allenatore in seconda in Serie B e Serie A; il successivo 15 dicembre consegue la licenza.\nIl 2 agosto 2018 torna all' in veste di osservatore.\nDopo il ritiro.\nNel novembre 2014 \u00e8 approdato ad Agon Channel per partecipare come giudice, insieme a Fulvio Collovati e Nicola Berti, a un \"talent\" sul calcio. Nell\u2019autunno del 2021 partecipa come concorrente alla sedicesima edizione di \"Ballando con le stelle\" e nello stesso periodo \u00e8 opinionista del programma Rai \"Calcio totale\".\nStatistiche.\nPresenze e reti nei club.\n\"Statistiche aggiornate al 15 maggio 2004.\""}
{"id": "324625", "revid": "22356", "url": "https://it.wikipedia.org/wiki?curid=324625", "title": "Opisthocoelicaudia", "text": ""}
{"id": "324642", "revid": "1305772", "url": "https://it.wikipedia.org/wiki?curid=324642", "title": "Grateful Dead", "text": "I Grateful Dead sono stati un gruppo musicale rock statunitense. Furono tra gli artisti chiave della cosiddetta Summer of Love.\nNati alla met\u00e0 degli anni Sessanta, furono fra gli artisti fondamentali della storia di quello che veniva chiamato \"acid rock\" o rock psichedelico. Divennero celebri per il loro stile eclettico, che univa elementi di rock, folk, bluegrass, blues, country e jazz e dal vivo era caratterizzato da interminabili e lisergiche improvvisazioni modali. Dalla met\u00e0 degli anni settanta attorno ai Grateful Dead nacque una sorta di \"culto\"; alcuni loro fan, chiamati \"Deadhead\", seguirono il gruppo in concerto per anni, vivendo di fatto come nomadi in onore della loro \"devozione\" verso \"the Dead\".\nRaggiunsero la fama verso la fine degli anni '60, per poi arrivare all'apice del successo con album come \"Live/Dead, Workingman's Dead\" e \"American Beauty\".\nLa rivista \"Rolling Stone\" li inserisce al cinquantasettesimo posto nella lista dei 100 grandi artisti.\nStoria.\nLe origini.\nAlla fine degli anni sessanta negli Stati Uniti nasceva il movimento \"hippie\". Migliaia di giovani cercavano di ribellarsi alle regole imposte della societ\u00e0 alla ricerca di un nuovo genere di libert\u00e0. In questo contesto ebbero un ruolo importante le droghe e soprattutto gli allucinogeni. Gi\u00e0 dagli anni cinquanta personaggi come Ken Kesey e Robert Hunter avevano iniziato a sperimentare con LSD e altre sostanze psichedeliche (i cosiddetti \"acid test\"). Il primo avrebbe in seguito organizzato i primi raduni del movimento psichedelico; il secondo avrebbe invece contribuito al successo e all'evoluzione dei Grateful Dead.\nI Grateful Dead nacquero nella San Francisco Bay Area nel 1965 dalle ceneri di un'altra \"band\", i Mother McCree's Uptown Jug Champions. Per un breve periodo suonarono a Palo Alto, in California, con il nome di Warlocks; questo nome fu in seguito abbandonato perch\u00e9 risult\u00f2 gi\u00e0 adottato da un'altra band (curiosamente, si trattava di una prima incarnazione dei futuri Velvet Underground). A quanto in seguito dissero i membri del gruppo, il nuovo nome Grateful Dead (il \"morto riconoscente\") fu deciso estraendo a caso due parole da un vocabolario.\nCol nome di \"Grateful Dead\" il gruppo si trasfer\u00ec a San Francisco, luogo dove stavano emergendo artisti come Jefferson Airplane e Santana, che conferirono a San Francisco la fama di capitale della controcultura hippie. Di questo ambiente i Grateful Dead divennero presto il gruppo di punta, forti anche dello straordinario livello tecnico di tutti i membri del gruppo. Il loro stile combinava elementi di diversi sottogeneri del rock con blues, jazz, bluegrass, country e persino qualche elemento di musica classica; il tutto rielaborato ispirandosi all'esperienza dell'LSD. In gran parte, questa forte contaminazione di generi rifletteva proprio l'eterogenea formazione del gruppo. Jerry Garcia (chitarra solista) e Bob Weir (chitarra ritmica) provenivano dalla scena folk americana, che in quel periodo stava convertendosi alla strumentazione elettrica. Phil Lesh (basso) aveva una formazione classica e conosceva la musica elettronica; Ron \"Pigpen\" McKernan (tastiera) era un amante del blues e il batterista Bill Kreutzmann aveva un background jazzistico.\nI primi anni dei Dead li caratterizzarono come gruppo di punta del cosiddetto rock psichedelico, ma la loro musica fu sempre almeno in parte sfuggente rispetto a qualsiasi classificazione. Furono sempre una band prevalentemente \"live\"; in effetti, la band divenne celebre, e si guadagn\u00f2 la dedizione proprio del pubblico di hippie, \"prima\" che la Warner Bros. si interessasse al loro successo e decidesse di proporre loro l'incisione di \"The Grateful Dead\". In questo periodo, le esibizioni dei Dead erano basate principalmente su \"cover\" di brani celebri reinterpretate in chiave elettrica e su qualche composizione originale; il tutto nel contesto di una concezione dell'esibizione \"live\" come \"trip\" collettivo (lo stesso Garcia ricevette il nomignolo di \"Captain Trip\").\nI primi album in studio.\nInvogliata dall'enorme successo di pubblico, nel 1967 la Warner Bros. produsse \"The Grateful Dead\". Si trattava principalmente di \"cover\", pi\u00f9 un paio di brani originali ancora piuttosto acerbi. Soltanto alcune tracce riescono a trasmettere l'ideologia hippie: su tutte, \"The Golden Road\" e \"Viola Lee Blues\". Il disco non entusiasm\u00f2 i fan del gruppo, e non ebbe un grande successo commerciale.\nAlla fine dello stesso anno entr\u00f2 nel gruppo il batterista e percussionista Mickey Hart, gi\u00e0 istruttore di Kreutzmann. Con il suo \"look\" eccentrico e la sua \"vivace fantasia\", Hart rivoluzion\u00f2 l'immagine e il \"sound\" del gruppo: le sonorit\u00e0 ritmiche cambiarono profondamente (Garcia definir\u00e0 lo stile ritmico ottenuto con la doppia batteria \"total annihilation\"). Poco dopo si un\u00ec ai Dead il pianista Tom Constanten (ex compagno di stanza di Lesh), che introdusse la sperimentazione con i sintetizzatori; a seguire Robert Hunter, scrittore e poeta, che anni prima aveva spronato i futuri membri dei Dead a partecipare agli \"acid test\". Il sodalizio Garcia-Hunter produsse il suo primo capolavoro con la celeberrima \"Dark Star\".\nNel 1968 vide la luce il secondo album in studio, \"Anthem of the Sun\", progetto molto pi\u00f9 elaborato del precedente. Per l'occasione i Dead uniscono composizioni in studio e brani \"live\", riproducendo in modo pi\u00f9 fedele l'atmosfera dei concerti. L'album comprende due suite, una per facciata del vinile: \"That's for the Other One\" (in seguito abbreviata in \"The Other One\"), con il suggestivo finale del \"prepared piano\" che Constanten mutua da John Cage, e il medley \"Alligator\"/\"Caution\", dominate da estratti live e dall'organo di McKernan. Nonostante \"Anthem of the Sun\" venga considerato un album rivoluzionario nel suo genere, la band non espresse mai un grande entusiasmo per questo lavoro.\nNel 1969 venne pubblicato quello che forse \u00e8 il capolavoro in studio dei primi Dead, \"Aoxomoxoa\". I testi sono tutti di Robert Hunter, divenuto ufficialmente il paroliere del gruppo (oltre a \"Dark Star\" aveva gi\u00e0 scritto buona parte del testo di \"Alligator\"). Con \"Aoxomoxoa\" i Dead rinunciano a riprodurre in studio l'atmosfera \"live\", cercando composizioni pi\u00f9 canoniche. Questo lavoro include diversi brani che poi sarebbero diventati classici del repertorio del gruppo, come \"Saint Stephen\", \"China Cat Sunflower\", e il \"sermone\" psichedelico di Garcia, \"What's Become of the Baby\". L'album risente dell'allontanamento gi\u00e0 in corso di Pigpen, che iniziava a non riconoscersi pi\u00f9 nelle scelte stilistiche del gruppo e probabilmente risentiva della presenza di Constanten.\nI Dead parteciparono al festival di Woodstock, ma la loro esibizione fu compromessa da un violento temporale e risult\u00f2 deludente, tanto che il gruppo decise poi di non apparire n\u00e9 sul disco n\u00e9 nel film. Alla fine degli anni sessanta il movimento hippie iniziava a scemare e il rock psichedelico ne seguiva le sorti.\nIn questo periodo i Grateful Dead incisero \"Live/Dead\" (1969), un album doppio \"live\", che segna la fine di un'era e allo stesso tempo, secondo molti, rappresenta il lavoro pi\u00f9 bello pubblicato dal gruppo. L'album contiene anche una versione di \"Dark Star\", che dai 3 minuti del singolo diventa un fiume musicale di 23 minuti.\nL'unica traccia che viene ripresa dai dischi precedenti \u00e8 \"Saint Stephen\" dignitosamente psichedelica; segue, in un \"medley\" senza soluzione di continuit\u00e0, l'inedita \"The Eleven\" e infine \"Turn on Your Lovelight\", in cui Pigpen domina per 15 minuti con le sue tastiere \"power-blues\". Decisamente sperimentale \u00e8 il brano \"Feedback\" (che, come il nome suggerisce, \u00e8 realizzato esclusivamente con suoni generati dall'effetto \"feedback\"). A conclusione del disco, il gruppo augura la buona notte con \"And We Bid You Goodnight\".\nLa svolta country-folk.\nDopo \"Live/Dead\" il gruppo mut\u00f2 decisamente rotta; come ebbe a dire Hart in seguito, \"abbiamo abbandonato la nostra stazione lunare per mettere i piedi sulla terra\". Questo mutamento corrispose anche a un trasferimento della sede principale dei Dead da Haight-Asbury al ranch di Mickey Hart, in aperta campagna. Questo luogo divenne un punto d'incontro per molti artisti dell'epoca, tra cui Crosby, Stills &amp; Nash e i New Riders of the Purple Sage.\nIn questo clima musicale i Grateful Dead produssero nel maggio del 1970 \"Workingman's Dead\", che segna il loro passaggio al genere country-folk. Nello stesso anno, a novembre, produssero \"American Beauty\", secondo molti l'apice del loro periodo post-psichedelico. Sono questi due album che nonostante tutto ottengono il successo nelle classifiche di vendita. Con questi due album i Dead ottengono per la prima volta un grande successo commerciale, al prezzo della delusione di parte dei fan di lunga data.\nMutamenti nella formazione.\nNel febbraio del 1971 avvenne la prima separazione importante nella storia della band, con l'abbandono del batterista Mickey Hart. Ufficialmente, Hart lasci\u00f2 i Dead per intraprendere una propria ricerca musicale; tuttavia, incise sicuramente anche il fatto che il padre di Hart, Lenny, \"cassiere\" del gruppo, era da poco fuggito portandosi via gran parte dei fondi che amministrava. Nel frattempo era uscito un nuovo \"live\", \"Grateful Dead\" (poi ribattezzato \"Skull and Roses\"), con brani della produzione post-psichedelica. In seguito a problemi di salute di Pigpen (legati agli eccessi del suo stile di vita), entr\u00f2 poco dopo nel gruppo il sostituto Keith Godchaux, pianista, e al suo seguito si aggiunse ai Dead la moglie Donna Godchaux come corista e seconda voce.\nNel 1972 i Grateful Dead intrapresero il loro primo tour in Europa, immortalato dal disco triplo dal vivo \"Europe '72\", che comprende sia pezzi tradizionali che alcuni inediti.\nL'8 marzo 1973, poco tempo dopo la creazione della propria etichetta discografica Grateful Dead Records, il gruppo fu colpito dalla morte per cirrosi epatica di Pigpen, a soli 27 anni. Al tastierista sar\u00e0 in seguito dedicata la raccolta \"Bear Choice\". Nonostante la disgrazia, in ottobre i Grateful Dead uscirono con un nuovo album, \"Wake of the Flood\", in cui vengono introdotti nuovi strumenti come violino, sassofono e trombone. A \"Wake\" segu\u00ec, nel giugno del 1974, \"From the Mars Hotel\", da molti considerato un lavoro marginale.\nA dispetto delle vicissitudini non sempre felici degli ultimi anni, nel 1974 i Grateful Dead portano a compimento un maestoso progetto tecnico, realizzando il \"Wall of Sound\", un impianto di amplificazione senza precedenti, che per\u00f2 venne utilizzato solo per un breve periodo.\nLa pausa e l'eclettismo sonoro.\nPur con il buon successo di alcuni album, la situazione economica dei Grateful Dead alla met\u00e0 degli anni settanta rimaneva piuttosto critica. Il gruppo decise di prendersi una pausa di riflessione, annunciata con cinque serate di \"commiato\" al Winterland (immortalate dal video \"Dead Movie\"), che segn\u00f2 anche il ritorno di Hart nelle file del gruppo. Seguirono diversi mesi in cui i membri del gruppo presero parte ad altri progetti, solisti o con band parallele.\nIl ritorno del gruppo sulle scene fu nell'agosto del 1975, con l'album \"Blues for Allah\", seguito nel 1976 dal pi\u00f9 debole \"live\" \"Steal Your Face\", ultimo lavoro prodotto dalla Grateful Dead Records. Specialmente l'album in studio dimostra l'avvicinamento del gruppo a un certo tipo di jazz, a tratti \"free\", sicuramente reinterpretato alla maniera dei Dead, con larghe divagazioni strumentali e interi \"mantra\" (come nella title track, lunga suite con derivazioni arabeggianti e psichedeliche), forse anche a causa dell'esperienza di Garcia con i Legion of Mary, un piccolo gruppo in cui suon\u00f2 durante la \"pausa\", insieme all'amico Merl Saunders.\nNel 1977 i Dead passarono all'etichetta Arista (che garant\u00ec loro una completa libert\u00e0 sul piano artistico). La prima pubblicazione targata Arista fu il gi\u00e0 menzionato video \"Dead Movie\"; segu\u00ec l'album \"Terrapin Station\", un nuovo cambiamento di stile, con \"Terrapin Station Part 1\", firmata da Garcia e Hunter che si avvicina al rock progressivo. Il brano doveva essere proseguito successivamente (Hunter aveva scritto molti pi\u00f9 versi di quelli che Garcia riusc\u00ec a usare nel brano), ma questo progetto non ebbe alcun seguito, almeno per la band (Robert Hunter incider\u00e0 una versione ampliata del brano).\nIl 1978 \u00e8 un anno di transizione sonora per i Grateful Dead: esce infatti l'album \"Shakedown Street\", dove il gruppo si accosta alle tendenze musicali del momento interessandosi a sonorit\u00e0 \"Disco\", quali quelle dei Bee Gees. Parte dell'intento, almeno a detta del gruppo, era il tentare di sfornare un singolo capace di passare per radio, cosa che d'altronde non riusc\u00ec a fare. A tutt'oggi \"Shakedown Street\" viene ricordato come un punto molto basso nella carriera dei \"Dead\", e si parl\u00f2 anche di \"svendita del gruppo al mercato discografico\". Nonostante tutto alla fine dell'estate del 1978 i Dead arriveranno a suonare, in un concerto ricordato principalmente per il suo valore simbolico, ai piedi delle piramidi di Giza, in Egitto. Altro evento significativo \u00e8 il concerto di capodanno tenutosi al Winterland di Bill Graham, storico locale di San Francisco: significativo perch\u00e9 il locale si trovava costretto a chiudere, stessa sorte toccata ad altri locali storici quali il Fillmore West. \u00c8 la fine di un'era, che aveva visto nascere e crescere i grandi gruppi californiani della fine degli anni sessanta.\nMa \u00e8 la fine di un'era anche per i Grateful Dead: i coniugi Godchaux, presenti dal 1973, dichiarano chiusa la loro esperienza con i Dead; \u00e8 il 1979 e il gruppo si appresta a trovare un altro membro capace di riempire il vuoto lasciato da Keith Godchaux al pianoforte (tra l'altro, quest'ultimo morir\u00e0 poco pi\u00f9 di un anno dopo l'abbandono della band in un incidente stradale).\nLa ricerca si interrompe nell'aprile dello stesso anno con il subentro del tastierista e cantante Brent Mydland, gi\u00e0 amico di Bob Weir.\nGli anni ottanta.\nGli anni ottanta, con una nuova formazione che vede il quarto tastierista a subentrare nella band, \u00e8 segnata da una certa inerzia simbolizzata dalla scarsezza di pubblicazioni di dischi in studio. \u00c8 invece sempre florida l'attivit\u00e0 \"live\" in giro per l'America e per il mondo: nel 1981 escono infatti due dischi dal vivo, \"Reckoning\" e \"Dead Set\". Pubblicati a distanza di pochi mesi, i due dischi mostrano in tutta la loro potenza le due facce dei Dead, quella acustica, con il primo album, e quella elettrica, col secondo: due splendidi album che testimoniano come nonostante il passare degli anni il gruppo sia ancora capace di regalare grandi emozioni.\nPer i successivi sei anni i Dead si concentreranno esclusivamente nell'attivit\u00e0 live, molto intensiva. A interrompere questa, per\u00f2, \u00e8 una tragedia sfiorata: il 10 luglio 1986 Jerry Garcia cade in coma diabetico. Dopo 5 giorni d'apprensione, paura e sgomento tra i componenti della band e i fan per\u00f2, Garcia si riprende: quelli che seguono sono per lui mesi difficili di recupero, che per\u00f2 lo rivedono a fine anno di nuovo in corsa col suo gruppo, apparentemente in buona forma.\nNel 1987, Garcia viene incontro al periodo difficile dell'amico Bob Dylan mettendo a disposizione i Dead come sua band di supporto: seguono alcune date \"live\" con questa formazione, arrangiata in poco tempo, da cui poi scaturir\u00e0 nel 1989 il CD dal vivo \"Dylan &amp; The Dead\", poco amato e quindi trascurato da entrambe le fazioni di fan.\nMa per i Dead nella met\u00e0 del 1987 c'\u00e8 il ritorno in studio: quello che ne esce \u00e8 \"In the Dark\", che aggiunge ovviamente poco alla gi\u00e0 proficua carriera della band, tranne forse per il successo ottenuto dal singolo \"Touch of Grey\", un orecchiabile brano di soft rock, dedicato anche al dramma che aveva colpito Garcia l'anno prima, che raggiunger\u00e0 le classifiche americane, per la prima volta da quando la band fu formata nel 1965.\n\u00c8 di due anni dopo quello che sar\u00e0 l'ultimo album in studio per la band, \"Built to Last\", in cui le idee musicali scarseggiano in favore di un soft rock mainstream.\nUltimi anni.\nMa la disgrazia, che diventa quasi una maledizione a questo punto, torna a colpire il gruppo: il 26 luglio 1990 viene trovato morto il tastierista e cantante del gruppo Brent Mydland, a causa di un'overdose: \u00e8 l'ennesimo duro colpo, e l'ennesimo amico e compagno che i Dead perdono. Dedicato a lui \u00e8 l'album live \"Without a Net\", ulteriore splendido esempio di quello che erano i Grateful Dead negli anni ottanta dal vivo con Mydland, che verr\u00e0 sostituito da Vince Welnick, e assistito al pianoforte da Bruce Hornsby, per gli ultimi anni di concerti.\nLa scomparsa di Garcia e lo scioglimento.\nMa il colpo pi\u00f9 duro avviene il 9 agosto 1995: Jerry Garcia, da sempre visto se non come leader almeno come figura simbolo del gruppo, essendo poi il principale compositore, il chitarrista solista e cantante, viene trovato morto in seguito ad un infarto nel sonno al \"Serenity Knoll Drug Center\", una clinica dove Garcia stava cercando di porre fine alla sua dipendenza dalle droghe. \u00c8 l'ultimo colpo del destino per la band, che non pu\u00f2 permettersi di proseguire oltre senza l'uomo che per 30 anni ha guidato per mano la band fino a farla divenire un vero e proprio simbolo dell'America. Il gruppo, sconvolto dalla notizia si scioglie immediatamente e non ci saranno pi\u00f9 concerti o apparizioni per i Grateful Dead come tali.\nDopo i Dead.\nAlcuni dei membri rimasti si esibirono in concerto in alcune occasioni come The Other Ones o Crusader Rabbit Stealth Band, e diedero vita a carriere soliste o progetti indipendenti (soprattutto notevoli i Ratdog di Bob Weir, Phil Lesh and Friends, la musica di Mickey Hart per le Olimpiadi del 1996). Il 14 febbraio del 2003, gran parte della formazione originale si riun\u00ec col nome The Dead. Nel 2009, il chitarrista Bob Weir e il bassista Phil Lesh si sono riuniti con il nome \"Furthur\", riprendendo a girare gli Stati Uniti in tour e eseguendo nella scaletta numerose canzoni dei Grateful Dead.\nI \"Dead &amp; Company\".\nNel 2011 il chitarrista e cantante americano John Mayer si \u00e8 imbattuto per caso nell'ascolto di \"Althea\" e, per sua stessa ammissione, da quel momento in poi ha iniziato ad interessarsi significativamente alla musica del gruppo, che ha avuto grande influenza sulla sua direzione musicale successiva.\nNel febbraio 2015 Mayer invit\u00f2 Bob Weir a unirsi a lui in un'esibizione in studio al \"The Late Late Show\". Quell'esibizione fu la scintilla che fece sviluppare un inaspettato legame artistico tra i due.\nIn quel periodo Weir si stava preparando per il live \"Fare Thee Well\" in onore del 50\u00b0 anniversario della band, insieme ai componenti rimasti supportati da Trey Anastasio, Jeff Chimenti e Bruce Hornsby\",\" fu l'ultimo concerto sotto il nome \"The Grateful Dead\"; nel frattempo Mayer, ormai vero appassionato dei Dead, inizi\u00f2 a studiare i testi e le parti di chitarra dell'ampio catalogo di canzoni della band. \nNell'agosto di quell'anno, Mayer e i membri dei Grateful Dead Bob Weir, Mickey Hart e Bill Kreutzmann formarono i Dead &amp; Company insieme al tastierista Jeff Chimenti (gi\u00e0 presente nei The Dead) e al bassista Oteil Burbridge.\nIl bassista originale Phil Lesh non ha partecipato al progetto in quanto gi\u00e0 attivo con la sua band \"Phil Lesh and Friends\".\nDopo un primo live tenutosi il 31 ottobre 2015, la band ha annunciato un breve tour di fine anno. Il 18 febbraio 2016 i Dead &amp; Co. si sono esibiti al \"The Tonight Show with Jimmy Fallon\" per promuovere il nuovo tour.\nSin dalla sua fondazione la band intraprende lunghi tour ogni anno, ad eccezione dell'anno 2020 nel quale, causa COVID-19, si sono tenute soltanto tre date a fronte dell'intero tour che era stato programmato per l'estate.\nLe formazioni.\nIl chitarrista solista Jerry Garcia veniva generalmente identificato come \"leader\" del gruppo, sebbene egli rifiutasse questa interpretazione. Era cresciuto a San Francisco, nell'Excelsior District. Il suo stile era evidentemente influenzato dalla musica \"bluegrass\", e col banjo Garcia suonava anche nel gruppo bluegrass Old and in the Way insieme al mandolinista David Grisman. Phil Lesh, che suonava il basso, aveva studiato la tromba, ricevendo un'istruzione musicale di tipo classico e interessandosi sin da ragazzo alla musica elettronica (fu allievo anche di Luciano Berio). Bob Weir, il membro pi\u00f9 giovane del gruppo, suonava la chitarra ritmica. Ron \"Pigpen\" McKernan suonava l'organo Hammond B-3, l'armonica a bocca e cant\u00f2 fino al 1973, anno in cui mor\u00ec prematuramente a 27 anni. Garcia, Lesh, e Weir contribuivano alle voci e saltuariamente cantavano. Bill Kreutzmann suonava la batteria e nel 1968 entr\u00f2 al suo fianco un secondo batterista, il newyorkese Mickey Hart, che suonava anche una grande variet\u00e0 di percussioni. Hart abbandon\u00f2 i Dead nel 1971, imbarazzato dalla condotta scorretta del padre, che era stato per qualche tempo amministratore finanziario del gruppo; ma rientr\u00f2 nel 1975. Tom \"TC\" Constanten suon\u00f2 le tastiere insieme a Pigpen dal 1968 al 1970. Alla fine del 1971 entr\u00f2 nel gruppo un terzo tastierista, Keith Godchaux, che suonava il pianoforte da concerto. L'anno successivo, la moglie di Keith, Donna Jean Godchaux, entr\u00f2 nel gruppo come corista. Keith e Donna abbandonarono nel 1979 (un anno prima della morte, in un incidente d'auto, dello stesso Keith), e Brent Mydland entr\u00f2 come tastierista e voce e vi rimase per 11 anni, fino all'anno della sua morte, il 1990 (fu cos\u00ec il terzo tastierista dei Dead a morire). Il posto vacante venne preso da Vince Welnick dei Tubes, che per un anno e mezzo fu assistito al pianoforte dallo \"special guest\" Bruce Hornsby. I testi del gruppo erano scritti soprattutto da Robert Hunter e John Perry Barlow e Owsley \"Bear\" Stanley che fu per anni il loro ingegnere del suono (e uno dei loro principali fornitori di LSD).\nI concerti.\nI Grateful Dead erano celebri per le loro jam di improvvisazione dal vivo; un tratto distintivo dei loro concerti era il modo in cui ogni canzone si trasformava gradualmente nella successiva, senza soluzione di continuit\u00e0.\nFurono quasi costantemente \"in tour\" per tutta la loro lunga carriera. Fu anche questo a creare un forte sentimento di comunit\u00e0 fra i fan, molti dei quali divennero \"Deadhead\", e seguirono il gruppo in concerto per mesi o per anni. Nei primi anni, il gruppo curava anche una sorta di comune al numero 710 di Ashbury Street, nell'area di Haight-Ashbury a San Francisco, fornendo pasti gratis, alloggio, musica e cure mediche a tutti coloro che si presentavano; furono fra gli esempi pi\u00f9 completi della filantropia del movimento hippie, e fecero pi\u00f9 concerti gratuiti di qualsiasi altro gruppo della storia della musica.\nI Grateful Dead incoraggiavano anche i loro fan a filmare e registrare i concerti e distribuire gratuitamente i nastri. Il parcheggio fuori dalle strutture in cui il gruppo suonava era, in qualche modo, una parte integrante dell\"'evento\" rappresentato da ogni concerto. Vi aveva luogo un vero e proprio mercato itinerante, in cui molti Deadhead lavoravano. Il pubblico si raccoglieva in questi spazi gi\u00e0 molte ore prima del concerto.\nCon l'eccezione del 1975, anno in cui la band era divisa e suon\u00f2 solo quattro concerti, i Dead continuarono a viaggiare per gli Stati Uniti in tour dall'inverno del 1965 fino al luglio del 1995 (con sporadiche trasferte in Canada e Europa, e tre notti alla Piramide di Giza, in Egitto, nel 1978).\nFurono anche presenti sul palco in festival leggendari come il Monterey Pop Festival (1967) e il festival di Woodstock (1969). Il loro pubblico pi\u00f9 numeroso fu nel 1973, quando suonarono insieme a The Allman Brothers Band e The Band davanti a circa 600.000 persone al Summer Jam di Watkins Glen.\nData quest'enfasi sulle esibizioni dal vivo, non stupisce che i loro album in studio fossero generalmente concepiti come raccolte di brani precedentemente suonati in concerto.\nIl sistema di amplificazione.\nI Grateful Dead furono grandi innovatori nella tecnica di amplificazione dal vivo. Poich\u00e9 non erano mai soddisfatti degli impianti che trovavano in loco nelle strutture in cui suonavano, chiesero al loro tecnico del suono Owsley \"Orso\" Stanley di progettare uno speciale sistema di monitor da palco (\"foldback speakers\"). I Dead usarono questo sistema fino all'inizio degli anni settanta, quando Stanley fu messo in carcere per la produzione e la vendita di LSD. Il gruppo si rivolse allora agli studi Alembic Inc per farsi costruire un sistema di amplificazione senza precedenti, detto il Muro del Suono (\"Wall of Sound\"). Al sistema lavorarono Dan Healy, Mark Raizene, Ron Wickersham, Rick Turner, John Curl della Alembic Inc e, quando fu scarcerato nel 1972, anche lo stesso Stanley.\nLo scopo del Muro del Suono era quello di ottenere un'amplificazione non distorta fornita da un sistema che potesse anche fungere da monitor. Era composto da 11 sottosistemi indipendenti di amplificazione. Ogni strumento aveva un proprio canale e un proprio insieme di casse di amplificazione separate. Il basso di Lesh aveva addirittura un canale per ogni corda, e analogamente c'era un canale diverso per diversi elementi della batteria. In questo modo, il suono di ogni strumento risultava estremamente pulito e non vi era alcuna distorsione dovuta all'intermodulazione fra strumenti. Il sistema di casse era posizionato dietro agli strumentisti, e consentiva loro di sentire esattamente ci\u00f2 che il pubblico sentiva. Per impedire che questo generasse \"feedback\", fu progettato anche uno speciale sistema di microfoni. Per ogni cantante c'era una coppia di microfoni a distanza di 60\u00a0mm e fuori fase: il cantante usava il microfono superiore, e tutti i segnali presenti in entrambi i microfoni (ovvero il suono proveniente dal Muro del Suono che avrebbe prodotto il feedback) venivano automaticamente eliminati.\nQuando il gruppo si sciolse nel 1974, il Muro del Suono fu disassemblato. Nel 1976, i Dead lo rimpiazzarono con un sistema di amplificazione meno costoso e complesso.\nDiscografia.\nI \"Dick's Picks\".\nLa discografia dei Grateful Dead comprende anche i cosiddetti \"Dick's Picks\", una serie di registrazioni di concerti prese dagli archivi della band e selezionate da Dick Latvala (e, dopo la morte di Latvala, da David Lemieux). Ogni anno, dal 1993 in avanti, sono stati pubblicati circa tre volumi, per un totale di trentasei (dato del 14 gennaio 2006). Ogni volume \u00e8 semplicemente identificato dalla data e dal luogo del concerto corrispondente."}
{"id": "324644", "revid": "968255", "url": "https://it.wikipedia.org/wiki?curid=324644", "title": "Francesco Coco (calciatore)", "text": "Biografia.\nNato a Patern\u00f3 in provincia di Catania, \u00e8 cresciuto a Legnano avviandovi esercizi commerciali in tema di abbigliamento e moda. Ha avuto relazioni sentimentali con Manuela Arcuri, Samantha De Grenet e Francesca Lodo.\nNel 2006 figur\u00f2 tra le vittime dell'inchiesta nota come \"Vallettopoli\", avendo sub\u00ecto ricatti fotografici da Fabrizio Corona.\nCaratteristiche tecniche.\nDestro naturale ma tecnicamente abile anche col piede mancino, veniva utilizzato come terzino sinistro in una linea a 4 oppure da esterno sinistro di centrocampo davanti a una difesa a 3.\nA condizionarne in negativo la carriera furono per\u00f2 una serie d'infortuni, col prematuro ritiro a soli trent'anni.\nCarriera.\nEsordi.\nCresciuto nel settore giovanile del Milan, esordisce in Serie A con i rossoneri il 27 agosto 1995 nella vittoria esterna col Padova. Utilizzato per due stagioni come sostituto di Paolo Maldini, nella prima di esse si aggiudica il titolo nazionale.\nNell'estate 1997 viene ceduto in prestito al Vicenza, con cui viene sconfitto nella Supercoppa italiana dalla Juventus e ha l'occasione di partecipare anche alla Coppa delle Coppe.\nRitorno al Milan e prestiti.\nAlla conclusione del prestito ai berici, fa ritorno in rossonero venendo per\u00f2 frenato dall'infortunio al ginocchio rimediato nel derby milanese dell'8 novembre 1998, che sancisce la conclusione anticipata della sua stagione; aggiudicatosi un nuovo scudetto con il \"Diavolo\", disputa la stagione 1999-00 in prestito al Torino.\nDi nuovo in rossonero, conquista il posto da titolare (44 presenze) e si rende autore di una buona annata, mettendo a referto 4 assist e 4 reti, tutte di testa; da ricordare la prestazione in Champions League contro il Barcellona. I due gol messi a segno in campionato rimarranno per lui gli unici in Serie A. In rotta con il nuovo allenatore Terim, nell'agosto 2001 \u00e8 ceduto in prestito con diritto di riscatto al Barcellona. Al termine della stagione, dopo 33 presenze tra i \"blaugrana\", non viene riscattato dalla squadra catalana.\nInter e Livorno.\nCol cartellino del giocatore nuovamente in mano ai rossoneri, si trasferisce all'Inter in cambio di Seedorf. L'esperienza in nerazzurro, dopo la prima stagione in cui disputa 31 partite, \u00e8 segnata in particolare da problemi alla schiena. Nell'ultima delle tre stagioni con la \"Beneamata\" si aggiudica una Coppa Italia.\nDopo un prestito al Livorno, col campionato 2005-06 concluso in anticipo all'inizio di aprile per un nuovo infortunio al ginocchio, rientra all'Inter senza venire impiegato nella prima parte della stagione 2006-07.\nIl ritiro.\nNel gennaio 2007 sostiene un provino con il Manchester City, venendo tuttavia respinto per essersi presentato fumando all'allenamento. Ingaggiato dal Torino in chiusura di mercato invernale, colleziona tre presenze in campionato tornando a calcare i campi dopo un anno.\nIn estate \u2014 dopo essere uscito illeso dall'aggressione di una donna che aveva tentato di accoltellarlo \u2014 si accorda con il Saint \u00c9tienne, ma la societ\u00e0 francese rifiuta il tesseramento per una precaria condizione fisica del difensore. Rescisso il contratto con i nerazzurri nel settembre 2007, annuncia la sua partecipazione a \"L'isola dei famosi\". Lasciata la trasmissione dopo alcune settimane, si ritira definitivamente dal calcio dopo il mancato raggiungimento di accordi con Milan \u2014 per il quale si era dichiarato disposto a un ingaggio gratuito \u2014 e QPR, quest'ultimo a causa di incomprensioni col presidente Flavio Briatore.\nNazionale.\nDopo aver vinto con l'Under-21 azzurra l'Europeo di categoria nel 2000, sotto la gestione di Marco Tardelli, riceve la chiamata di Trapattoni per la Nazionale maggiore.\nEsordisce il 7 ottobre 2000 contro la Romania, partecipando in seguito ai Mondiali 2002. In maglia azzurra ha collezionato 17 presenze, senza gol.\nStatistiche.\nPresenze e reti nei club.\n\"Statistiche aggiornate al 28 aprile 2007\"."}
{"id": "324648", "revid": "919135", "url": "https://it.wikipedia.org/wiki?curid=324648", "title": "Funzione polidroma", "text": "In matematica, una funzione polidroma (o funzione multivoca o multifunzione) \u00e8 una relazione simile per alcuni aspetti a una funzione (in cui a ogni elemento del dominio \u00e8 associato \"esattamente\" un elemento del codominio) ma che a differenza di quest'ultima pu\u00f2 avere pi\u00f9 valori, cio\u00e8 a ogni elemento del dominio \u00e8 associato \"almeno\" un elemento del codominio. Le funzioni polidrome sono usate soprattutto in analisi complessa.\nDefinizione.\nSiano formula_1 e formula_2 due insiemi. Una funzione polidroma da formula_1 in formula_2 \u00e8 una funzione\nche associa ad ogni elemento di formula_6 un sottoinsieme non vuoto di formula_2 (qui formula_8 \u00e8 l'insieme delle parti di formula_2).\nUna definizione equivalente vede una funzione polidroma come un sottoinsieme formula_10 del prodotto cartesiano formula_11 tale che per ogni formula_12 in formula_1 esiste almeno un formula_14 in formula_2 per cui formula_16 (cio\u00e8 una relazione binaria tra formula_1 e formula_2 \"totale a sinistra\").\nNel contesto delle funzioni polidrome, una funzione nel senso usuale del termine viene detta monodroma. In questo caso, formula_19 \u00e8 formato da un elemento solo per ogni formula_12. Utilizzando l'insieme delle parti viene infatti aggirato il problema di avere per ogni input una \"e una sola\" immagine, associando all'elemento di partenza un intero insieme, che \u00e8 un unico elemento se considerato all'interno dell'insieme delle parti del codominio.\nDifferenza con le funzioni a valori vettoriali.\n\u00c8 bene sottolineare la differenza tra funzioni polidrome e funzioni vettoriali, cio\u00e8 a valori nel prodotto cartesiano di formula_21 copie di formula_2, distinguendo due differenze fondamentali:\nAnalisi complessa.\nRadice ennesima.\nLa pi\u00f9 semplice e immediata funzione polidroma \u00e8 la radice ennesima di una variabile complessa:\nintesa come inversa della funzione monodroma formula_27. Usando la rappresentazione polare formula_28 e ricordando che ogni numero complesso espresso in forma polare deve riportare l'intervallo di definizione dell'argomento formula_29 affinch\u00e9 il numero sia ben definito abbiamo:\nSi vede chiaramente che formula_31 \u00e8 ben definito (ovviamente formula_32), ma al contrario l'argomento della funzione radice ennesima:\n\u00e8 chiaramente non definitivamente determinato. Questo implica che anche se formula_27 \u00e8 univocamente determinato dalla determinazione principale del suo argomento, la sua inversa non \u00e8 univocamente determinata, di conseguenza si avranno formula_21 valori, in corrispondenza degli formula_21 valori dell'argomento di formula_37. Per ritornare allo stesso punto bisogna dunque eseguire formula_21 giri intorno all'origine. Da notare che la funzione resta monodroma se restringiamo l'intervallo di definizione dell'argomento ad un settore tra formula_21 ed formula_40.\nLogaritmo.\nConsideriamo un'altra tipica funzione polidroma che \u00e8 anche discontinua su tutta una semiretta uscente dall'origine come:\ncio\u00e8 la branca principale del logaritmo, dove formula_42 \u00e8 la fase per formula_43 che assume gli infiniti valori: formula_44. Ovviamente questo discorso vale anche per il logaritmo naturale e il logaritmo su qualsiasi base.\nA partire dal logaritmo si pu\u00f2 definire anche in campo l'esponenziazione a qualsiasi base come la funzione polidroma\nArgomento.\nL'ultima funzione polidroma che analizziamo \u00e8 l'argomento di un numero complesso, definito come\nper ogni numero complesso non nullo formula_47. Ricordiamo che questa definizione ha senso poich\u00e9 l'esponenziale complesso ristretto ai numeri puramente immaginari, cio\u00e8 del tipo formula_48, assume valori nella sfera unitaria formula_49.\nSempre dalle propriet\u00e0 dell'esponenziale si ricava che risulta, se formula_50 \u00e8 un particolare valore dell'argomento di formula_47,\nAltre caratteristiche della polidromia.\nCaratteristica di molte funzioni polidrome \u00e8 l'esistenza di punti di singolarit\u00e0 non isolate che sono detti punti di diramazione di ordine formula_21, se compiendo formula_54 giri nello stesso verso, la funzione assume sempre lo stesso valore iniziale; si dice invece un punto di diramazione \"di ordine infinito\", se per quante volte si giri intorno al punto singolare la funzione non torna mai ad assumere lo stesso valore iniziale. A parte i due punti di diramazione in zero e all'infinito la funzione logaritmo \u00e8 analitica. Ci\u00f2 significa che si pu\u00f2 sviluppare in serie di Taylor entro un cerchio di convergenza di centro formula_55 di raggio formula_56:\nFunzioni polidrome reali.\nTipiche e molto usate funzioni polidrome a valori reali sono le inverse delle funzioni trigonometriche: esse sono periodiche, quindi similmente al logaritmo complesso, le loro inverse assumono una quantit\u00e0 numerabile di valori.\nRami e valori principali.\nTutti questi esempi condividono una propriet\u00e0 comune: essi possono essere visti come funzioni inverse di qualche altra applicazione (la potenza per le radici, l'esponenziale per il logaritmo). Infatti la funzione inversa \u00e8 la multifunzione pi\u00f9 facile da incontrare, poich\u00e9 a priori la corrispondenza formula_58 non genera un elemento, ma un insieme: esso \u00e8 vuoto se formula_14 non \u00e8 parte dell'immagine di formula_60, \u00e8 un singleton per i valori in cui essa \u00e8 iniettiva, \u00e8 un insieme con pi\u00f9 elementi altrimenti.\nIn ognuno di questi casi, per giungere da una funzione multivoca ad una monodroma e utilizzare gli strumenti usuali della matematica, si \u00e8 scelta per convenzione (o per altri motivi) una singola controimmagine da associare a formula_14: nel caso della radice reale, la scelta cade su formula_62; nel logaritmo complesso viene scelto il valore formula_63 tale che formula_64; nell'arcoseno l'angolo scelto \u00e8 sempre quello compreso tra formula_65 e formula_66 e cos\u00ec via.\nOgnuna delle funzioni monodrome che si potrebbero definire al variare della scelta all'interno dell'insieme formula_67 viene detto ramo dell'inversa; il valore effettivamente scelto dalla convenzione si dice il ramo principale e il valore che esso assume valore principale. Ad esempio, sempre per il seno: i rami di formula_67 sono formula_69, formula_70, formula_71, eccetera, e il valore principale di formula_72 \u00e8 formula_66, mentre gli altri suoi valori non principali sono formula_74.\nEsistono teoremi che assicurano, a seconda delle varie geometrie del dominio, la continuit\u00e0 di tali rami e la relazione tra essi: si verifica ad esempio che l'esistenza di un ramo continuo dell'argomento \u00e8 condizione necessaria e sufficiente all'esistenza di un ramo continuo del logaritmo."}
{"id": "324651", "revid": "339392", "url": "https://it.wikipedia.org/wiki?curid=324651", "title": "Live at Pompeii", "text": ""}
{"id": "324657", "revid": "1926649", "url": "https://it.wikipedia.org/wiki?curid=324657", "title": "Jorge Vargas (calciatore)", "text": "Carriera.\nGiocatore.\nCresce nell'Club Deportivo Universidad Cat\u00f3lica, con cui disputa complessivamente quattro stagioni dal 1996 al 2000, nell'ultima delle quali scende in campo 38 volte e segna una rete. Dopo aver esordito con la Nazionale cilena, nel gennaio del 2000 viene acquistato dalla , cos\u00ec da fare il suo esordio in serie A.\nRimane a Reggio Calabria quattro stagioni e, dopo una breve esperienza all'Empoli, viene comprato dal Livorno per la stagione 2004-2005, in cui scende in campo 24 volte. Confermato nella stagione successiva, in campionato i labronici raggiungono la qualificazione per le coppe europee. Di quella squadra, sesta a fine campionato, Vargas \u00e8 il perno centrale di una difesa a tre che, con Alessandro Grandoni a destra, Fabio Galante a sinistra e Marco Amelia in porta, la difesa amaranto in casa non subisce un gol su azione prima della quindicesima giornata.\nDurante l'estate 2006 viene comprato dal Red Bull Salisburgo, club austriaco in cui milita nelle due successive stagioni. Dopo aver concluso l'esperienza in Austria svincolandosi dal suo precedente club Vargas passa nuovamente all'Empoli, che ne ufficializza l'ingaggio il 29 luglio 2008.\nDopo essersi allenato come svincolato a Reggio Calabria presso la scuola calcio \"Francesco Cozza\", il 22 novembre 2009 raggiunge l'accordo economico con lo Spezia (Lega Pro Seconda Divisione) e firma un contratto che lo avrebbe legato alla squadra ligure fino al 30 giugno 2011. Tale contratto viene poi rescisso consensualmente nel maggio del 2010. Passa quindi al San Luis Quillota, in seconda serie, dove disputa il campionato 2010-2011. Per il campionato 2011 firma con i cileni del La Serena dove conclude la stagione e la carriera con 27 presenze.\nAllenatore.\nNella stagione 2016-17 diventa l'allenatore della Berretti e assume questo incarico fino al 30 giugno 2017.\nIl 7 novembre 2017 diventa il nuovo allenatore dell'A.S.D. Aurora Reggio, formazione che milita nel campionato di Eccellenza calabrese.\nNel 2019-2020 diventa collaboratore tecnico dello allenato da Roberto Donadoni militante nella seconda serie del campionato cinese.\nIl 21 marzo 2021 viene annunciato come nuovo allenatore della Vigor Lamezia, formazione militante in Eccellenza Calabrese."}
{"id": "324658", "revid": "122424143", "url": "https://it.wikipedia.org/wiki?curid=324658", "title": "Carrie (romanzo)", "text": "Carrie \u00e8 il primo romanzo di Stephen King ad essere stato pubblicato, nel 1974.\nL'autore ha sempre sostenuto che fu la moglie Tabitha ad incoraggiarlo a farlo visionare ad una casa editrice, in quanto lui non riponeva in questa storia particolare fiducia di successo. Nel corso degli anni, \u00e8 stato uno dei libri pi\u00f9 censurati nelle scuole statunitensi.\nDal romanzo furono tratti quattro film: \"Carrie - Lo sguardo di Satana\" (1976), \"Carrie 2 - La furia\" (1999), \"Carrie\" (2002) e \"Lo sguardo di Satana - Carrie\" (2013).\nTrama.\nCarrie White \u00e8 un'adolescente introversa e silenziosa, orfana di padre, che, assieme alla madre Margaret, vive a Chamberlain, cittadina del Maine. La sua \u00e8 una vita difficile e infelice, in quanto a scuola viene costantemente maltrattata e derisa dalle compagne di classe, mentre a casa, la madre, donna puritana affetta da turbe psichiche ed ossessionata dal peccato e dalla religione, le infligge quotidianamente severe punizioni fisiche e morali. La ragazza \u00e8 anche dotata di telecinesi, potere paranormale ereditato dalla nonna paterna che, nel corso degli anni, l'ha portata ripetutamente a scontrarsi con la madre, che la ritiene posseduta da Satana.\nUn giorno, a scuola, mentre assieme alle compagne sta facendo la doccia dopo una lezione di educazione fisica, Carrie ha le sue prime mestruazioni: spaventata, in quanto non sa cosa stia succedendo al suo corpo perch\u00e9 la madre non gliene ha mai parlato, non trova comprensione neanche nelle compagne di classe che, appena si accorgono della situazione, ne approfittano per deriderla e sbeffeggiarla, tirandole addosso degli assorbenti igienici. Solo l'intervento dell'insegnante Rita Desjardin riesce a placare l'ilarit\u00e0 generale: la donna infatti, udendo la confusione che viene dalle docce, accorre e si trova suo malgrado a dover aiutare Carrie e a spiegarle il concetto di \"ciclo mensile\". Dopo averla pulita e rivestita, la porta dal Signor Morton, vicepreside del liceo, al quale racconta l'accaduto ed elenca i nomi delle ragazze che hanno partecipato all'episodio. Carrie viene mandata a casa, dove si scontra per l'ennesima volta con la madre, che attribuisce il fatto dell'arrivo delle mestruazioni nella figlia a suoi pensieri impuri e di lussuria.\nIl giorno successivo, l'insegnante di ginnastica, ancora scossa a causa del comportamento delle compagne di classe di Carrie e su sollecitazione del vicepreside, infligge loro la punizione di passare un'ora al giorno in pi\u00f9 di lezione a scuola assieme a lei, pena il divieto di partecipare all'imminente ballo scolastico in programma di l\u00ec a pochi giorni. Tutte le ragazze accettano meno Christine Hargensen, la pi\u00f9 spocchiosa e violenta del gruppo, che pratica bullismo su Carrie e su altri ragazzi disagiati della scuola: quest'ultima infatti, minacciando ritorsioni verso la scuola dal momento che suo padre \u00e8 avvocato, si ribella, sancendo cos\u00ec la sua esclusione dall'evento. Si legger\u00e0 pi\u00f9 avanti che il padre si reca dal preside Grayle nel tentativo di difendere la figlia, venendo alla fine cacciato dallo stesso a causa dell'ottusit\u00e0 nel riconoscere che Christine \u00e8 una bulla oltre che difficile e maleducata. Nel frattempo, Sue Snell, una delle compagne di classe di Carrie, tormentata dai rimorsi per l'episodio cui si \u00e8 resa una delle protagoniste nella sala docce, chiede al suo fidanzato Tommy Ross, lo studente pi\u00f9 bello e popolare della scuola, di accompagnare la ragazza al ballo, per cercare di porre rimedio alla sua azione. Dopo un tentennamento iniziale, il ragazzo accetta e, quando fa la proposta all'interessata, Carrie si dimostra speranzosa.\nQuando torna a casa e lo comunica alla madre, la donna, ritenendo il ballo peccaminoso ed intimorita dal fatto che i ragazzi presenti possano farle violenza, cerca di proibire a Carrie di parteciparvi. Carrie allora si ribella, cosa che fa scatenare i suoi poteri e terrorizzare la donna, e si cuce il vestito per la serata.\nIntanto, a scuola fervono i preparativi per il ballo e Christine, ancora furiosa per la punizione ricevuta e per il fatto che suo padre non l'ha difesa, quando viene a sapere che Tommy vi parteciper\u00e0 con Carrie, architetta assieme allo sbandato Billy Nolan, suo fidanzato, l'ennesimo scherzo ai danni della compagna: con la collaborazione di altre amiche sue compiacenti, truccher\u00e0 i voti della serata, in modo da far incoronare Tommy e Carrie come Re e Regina e, quando i due saliranno sul palco per ricevere gli onori del rito, rovescer\u00e0 addosso alla ragazza del sangue di suino, allo scopo di rovinarle il momento pi\u00f9 bello della vita.\nLa serata del ballo finalmente arriva e Tommy vi si reca con Carrie. Dopo un'iniziale ostilit\u00e0 da parte degli altri studenti, tutti alla fine sembrano accettare la ragazza fra di loro, colpiti anche dal fatto di vederla diversa e sicura di s\u00e9. Standole vicino e parlandoci assieme, Tommy inizia a conoscerla meglio, scoprendo il suo lato buono e timido, cosa che lo porter\u00e0 ad innamorarsene. A fine serata, i due vengono come previsto incoronati Re e Regina e, mentre si trovano sul palco, Christine e Billy, che sono posizionati sopra di esso, sui corridoi di servizio, attuano il loro brutale piano. Carrie si ritrova cos\u00ec coperta di sangue, umiliata e sbeffeggiata. Mentre fissa la platea che, sotto di lei, la deride per l'ennesima volta, il secchio usato da Christine e Billy per lo scherzo scivola gi\u00f9 da dov'era stato fissato, colpendo alla testa Tommy, che rimane tramortito.\nVedendosi nuovamente presa in giro e cosciente che ci\u00f2 non finir\u00e0 mai e che il suo sogno \u00e8 stato distrutto, Carrie sulle prime cerca di uscire dalla scuola per tornare a casa. Quando per\u00f2 capisce che a casa la madre non far\u00e0 che castigarla, lungi dal consolarla, decide di punire una volta per tutte gli artefici di tutto ci\u00f2. Restando perci\u00f2 all'esterno della palestra e usando la telecinesi, fa chiudere tutte le porte del locale (tranne quelle di servizio, che si trovano fuori dalla sua portata visiva e dalle quali riusciranno a scappare le poche persone che sopravviveranno alla serata). Servendosi poi dei cavi elettrici usati per le illuminazioni del palco, appicca il fuoco all'intera palestra, provocando la morte di quasi tutto il corpo studentesco e docente del liceo presente al ballo.\nLa furia di Carrie si \u00e8 ormai scatenata e successivamente, mentre si reca a casa per uccidere pure la donna che l'ha partorita condannandola cos\u00ec ad una vita infernale, incendia e distrugge anche gran parte della citt\u00e0, uccidendo centinaia di ignari residenti (a fine romanzo si legger\u00e0 infatti che il totale delle vittime della serata, fra morti e dispersi, supera le 400 unit\u00e0 e i superstiti della citt\u00e0 ricorderanno per sempre l'inferno che si \u00e8 scatenato). Arrivata a casa, trova la madre ad aspettarla. La donna prima le racconta della sera in cui \u00e8 rimasta incinta di lei, poi la pugnala in una spalla con un coltello da cucina, come gi\u00e0 aveva tentato di fare appena l'aveva messa al mondo, ritenendola figlia del peccato. Nel tentativo di difendersi, Carrie utilizza la telecinesi per provocarle un infarto.\nStremata ed indebolita, scappa da casa, avendo la sensazione di avere ancora un compito da portare a termine. Pi\u00f9 tardi infatti incrocia Christine e Billy che, spiazzati dagli eventi della serata, stanno scappando in automobile dalla citt\u00e0. I due, appena vedono Carrie in mezzo alla strada, cercano d'investirla, ma la ragazza, ancora una volta per mezzo della telecinesi, prende il controllo della vettura e li manda a schiantarsi poco distante, uccidendoli entrambi. Poco dopo, si accascia al suolo, ormai in fin di vita, dove viene trovata da Sue Snell, uscita di casa appena saputo dell'incendio alla scuola per andare a vedere di persona cosa stesse succedendo. Tramite una sorta di comunicazione telepatica le due ragazze entrano in contatto e Sue invita Carrie a guardare dentro di lei, dimostrandole cos\u00ec che, a differenza di tutti gli altri, non aveva mai nutrito rancori nei suoi confronti e la voleva solo aiutare. Con questa immagine nella mente, Carrie muore.\nIl libro finisce con una lettera, scritta anni dopo da una signora, attraverso la quale si capisce della nascita di una bimba di nome Annie con gli stessi poteri di Carrie.\nDedica.\nIl romanzo \u00e8 dedicato a Tabitha Spruce, moglie dell'autore: \u00abA Tabby, che mi ha fatto entrare in questo incubo, e poi me ne ha fatto uscire.\u00bb (\u00abThis is for Tabby, who got me into it \u2013 and then bailed me out of it.\u00bb)\nGenesi dell'opera.\nLo stesso King non ricorda esattamente come nacque la storia di \"Carrie\": \u00abdavvero non riesco a fissare un nucleo di partenza, il punto d'origine di tutta la storia\u00bb. All'epoca pubblicava con una certa regolarit\u00e0 racconti per la rivista maschile \"Cavalier\". E per uno di questi nacque l'idea di una ragazza con poteri di telecinesi che all'arrivo delle mestruazioni \u00e8 tormentata dalle compagne e scatena una terribile forza distruttiva, ma quanto scritto non gli piacque e lo gett\u00f2 via.\nFu la moglie a stimolarlo a continuare e lui ampli\u00f2 la storia fino alle dimensioni di romanzo. \u00abCominciai a lavorare su \"Carrie\" come se si trattasse di un racconto, ma poi pensai che forse si poteva far bollire il tutto un po' pi\u00f9 a lungo prima dell'esplosione finale e, prima che me ne accorgessi, ecco che era diventato un romanzo. [...] Devo essere sincero: non mi aspettavo molto da \"Carrie\". Pensavo: \"Chi vorr\u00e0 mai leggere un libro su una poveretta afflitta da problemi mestruali?\" Non riuscivo a credere di essere al lavoro su una storia del genere.\u00bb\nIl personaggio di Carrie fu ispirato a un paio di persone reali, una compagna di scuola e una studentessa dell'autore, mentre il prototipo per il personaggio della madre di Carrie fu una donna anziana che lavorava nella lavanderia industriale in cui lavor\u00f2 anche King per circa un anno. La prima stesura richiese circa tre mesi, nel corso dell'estate 1972.\nStoria editoriale.\nLa casa editrice Doubleday acquist\u00f2 il romanzo per 2500 dollari e lo pubblic\u00f2 nel gennaio 1974. Il libro vendette nell'edizione rilegata solo 13.000 copie, ma nell'edizione economica, i cui diritti furono venduti per 400.000 dollari, ne vendette oltre un milione.\nAltri media.\nFilm.\nGi\u00e0 sei mesi prima della pubblicazione la Doubleday ricevette le prime offerte per realizzarne una trasposizione cinematografica. Brian De Palma diresse la versione cinematografica nel 1976, con Sissy Spacek (nel ruolo di Carrie), Amy Irving, William Katt, Betty Buckley, Piper Laurie, Nancy Allen e John Travolta. La colonna sonora fu composta da Pino Donaggio, usuale collaboratore di De Palma. Il lavoro di Donaggio non ha avuto molti riconoscimenti, ma l'atmosfera che crea d\u00e0 al film un'essenza unica. Donaggio \u00e8 stato spesso visto come il Bernard Herrmann di De Palma. Nonostante venga sempre ritenuta una storia horror, \"Carrie\" \u00e8 in realt\u00e0 un'intensa storia di emarginazione e vittimismo. \u00c8 stato il primo film horror ad essere candidato al Premio Oscar per la performance di Sissy Spacek e di Piper Laurie; vinse anche il grande premio all'Avoriaz Film Festival e Sissy Spacek fu premiata con il titolo di \"Miglior attrice\" dalla Societ\u00e0 Americana di Premi della Critica. Il film \u00e8 stato uno dei pochi adattamenti tratti dai suoi romanzi ad essere apprezzato da Stephen King. La proiezione della pellicola fu vietata in Finlandia. \nNel 1999 fu girato un sequel intitolato \"Carrie 2 - La furia\", in cui Emily Bergl recit\u00f2 la parte di un'altra ragazza con poteri telecinetici.\nUn remake per la TV, con protagonista Angela Bettis, fu prodotto per la TV statunitense nel 2002, raccogliendo critiche positive.\nNel 2013 usc\u00ec un ulteriore adattamento cinematografico del libro, \"Lo sguardo di Satana - Carrie\", prodotto da Metro-Goldwyn-Mayer e Screen Gems. Il film, diretto da Kimberly Peirce, vide Chlo\u00eb Grace Moretz nel ruolo di Carrie e Julianne Moore in quello della madre Margaret White.\nMusical.\nUn musical a Broadway nel 1988, con Betty Buckley, Linzi Hateley, e Darlene Love fu chiuso dopo solo cinque esibizioni.\nFumetti.\nLa storia di Carrie ha ispirato anche il fumettista e sceneggiatore Pasquale Ruju per l'albo di Dylan Dog numero 135, dal titolo \"Scanner\". Protagonista \u00e8 la piccola Pearl Dee che come Carrie ha poteri telecinetici. Creduta morta dalla madre Madeleine, che per\u00f2 nutre dei dubbi sulla scomparsa della figlia e incarica l'Indagatore dell'Incubo di fare luce sulla vicenda, Pearl \u00e8 stata in realt\u00e0 cresciuta da alcuni funzionari governativi in una localit\u00e0 segreta, in quanto inserita all'interno di un programma militare riservato chiamato \"Little Death\" (piccola morte).\nLei ed altre bambine dotate dei suoi stessi poteri vengono addestrate al loro uso allo scopo di trasformarle in devastanti armi di distruzione di massa viventi. All'et\u00e0 di 15 anni, per\u00f2, Pearl si ribella al suo destino, partendo alla ricerca delle sue origini lasciando dietro di s\u00e9 morte e terrore. Questa storia, come altre del celebre eroe bonelliano, s'ispira all'opera di Stephen King, ma in questo caso si rintraccia un omaggio assai pi\u00f9 evidente del solito, tale da rendere impossibile non collegare la storia di Pearl a quella di Carrie.\nAlcune scene del fumetto, inoltre, ricalcano le sequenze del film di De Palma. A Carrie vi \u00e8 un riferimento persino all'interno di un altro romanzo di Stephen King, \"La zona morta\" (alla fine del capitolo 23, Patty Strachan accusa Johnny di aver dato fuoco egli stesso al locale dove Chuck avrebbe festeggiato il diploma \"con la sua mente, come in quel libro, \"Carrie\"\"). Viene accennato il caso di Carrie nel romanzo \"l'incendiaria\", parlando dell'esistenza di molti altri individui dotati di poteri come lei."}
{"id": "324659", "revid": "1943251", "url": "https://it.wikipedia.org/wiki?curid=324659", "title": "Nuvola Rossa", "text": "Biografia.\nDopo una serie interminabile di combattimenti contro i Pawnee, i Crow e gli altri nemici storici dei Teton, la prima sua azione nota in battaglia contro gli Statunitensi si comp\u00ec durante il Massacro di Grattan, un evento militare determinato da una causa ridicola, ma grave e carico di conseguenze: il ten. J.L. Grattan, inviato con un reparto di 29 soldati, un interprete e due obici al grande villaggio Teton eretto presso Fort Laramie per l'annuale ritiro delle razioni, allo scopo di recuperare un bovino sfuggito a una carovana di Mormoni e macellato da alcuni Dakota, aveva pensato bene di aprire il fuoco con l'artiglieria, uccidendo, tra gli altri, il capo Mahto Iowa (\"Orso Agitato\") e scatenando la reazione dei guerrieri Sichangu e Oglala (questi ultimi sopraggiunti durante il combattimento), rispettivamente condotti da Coda Chiazzata (in lingua Lakota: Si\u014bt\u00e9 Gle\u0161k\u00e1) e Nuvola Rossa, allora entrambi giovani capi di guerra, i quali sterminarono il reparto Grattan il 17 agosto 1854.\nDopo la sollevazione dei Teton, Cheyenne e Arapaho guidata da Coda Chiazzata lungo il Platte River a seguito del massacro degli Cheyenne di Motavato (\"Caldaia Nera\") a Sand Creek, commesso dal Reggimento Colorado Volunteers del col. Chivington il 29 novembre 1864, assediando e distruggendo Julesburg, nel Colorado, il 7 gennaio 1865 e riducendo a mal partito le truppe statunitensi nel territorio, affidate prima al gen. Robert B. Mitchell e poi al gen. Patrick E. Connor, le trattative iniziate a Fort Laramie nella primavera 1866 si conclusero con la stipulazione del Trattato di Laramie del 27 giugno 1866, sottoscritto da Coda Chiazzata ma non da Nuvola Rossa.\nNegli anni 1867-1868 Nuvola Rossa prosegu\u00ec la guerra nella regione del Powder River, guidando con successo la resistenza dei Teton Dakota, Cheyenne e Arapaho contro l'invasione lungo il \"Bozeman Trail\" (un progetto ferroviario che avrebbe dovuto collegare il Wyoming ai bacini auriferi del Montana, da garantirsi tramite la costruzione di una catena di forti nel territorio indiano). Cos\u00ec, dopo avere rifiutato di sottoscrivere il Trattato di Laramie nell'estate 1866, Nuvola Rossa prese il comando delle trib\u00f9 Teton e delle bande settentrionali Cheyenne decise a contrastare l\u2019afflusso degli immigranti e depose le armi solo in seguito all'abbandono del progetto da parte del governo statunitense, quando i suoi guerrieri poterono appiccare il fuoco ai forti (Fort Phil Kearny, Fort Reno e Fort C. F. Smith) ormai abbandonati lungo il Bozeman Trail; la guerra sarebbe terminata col trattato di Laramie sottoscritto da Coda Chiazzata il 29 aprile 1868, da una lunga lista di altri capi nei mesi successivi e da Nuvola Rossa il 6 novembre 1868.\nN\u00e9 Coda Chiazzata n\u00e9 Nuvola Rossa si sarebbero uniti alla guerra per la difesa dei Black Hills intrapresa da Tatanka Yotanka (\"Toro Seduto\"), Tashunka Witko (\"Cavallo Pazzo\"), Piji (\"Fiele\", tradotto impropriamente anche come \"Noce-di-Galla\") e altri; le riserve di Rosebud (Coda Chiazzata) e Pine Ridge (Nuvola Rossa) furono poste, comunque, sotto stretto controllo militare, e i due capi furono arrestati.\nNuvola Rossa fu destituito dalla carica di capo oglala dopo una disputa con un agente governativo nel 1881. Trascorse gli ultimi anni di vita nella riserva di Pine Ridge, nel South Dakota, dove si spense nel 1909; riposa nella localit\u00e0 medesima, nel cimitero a lui stesso intitolato.\nFilmografia.\nLa lotta di Nuvola Rossa contro gli avamposti americani \u00e8 stata riassunta, sia pure in maniera romanzata, in \"Tomahawk - Scure di guerra\", film del 1951 per la regia di George Sherman, con Van Heflin e Yvonne De Carlo, western decisamente filo-nativoamericano (sia pure vista con gli occhi di un bianco), di denuncia delle stragi perpetrate dall'esercito USA contro i nativi.&lt;br&gt;\nAltro film da segnalare, sia pure nel \"modello classico\" del western, \u00e8 \"L'arma che conquist\u00f2 il West\" del 1955, regia di William Castle."}
{"id": "324660", "revid": "1684799", "url": "https://it.wikipedia.org/wiki?curid=324660", "title": "Echo", "text": ""}
{"id": "324661", "revid": "1711941", "url": "https://it.wikipedia.org/wiki?curid=324661", "title": "Critiche a Harry Potter", "text": ""}
{"id": "324665", "revid": "1851848", "url": "https://it.wikipedia.org/wiki?curid=324665", "title": "Paolo Cannavaro", "text": "Biografia.\n\u00c8 fratello minore di Fabio, ex calciatore e capitano dell'. Nel 2002 ha preso parte a una puntata della soap opera \"Un posto al sole\" insieme agli ex calciatori del Napoli Benito Carbone e Ferdinando Coppola. Dal 2003 \u00e8 sposato con Cristina Martino dalla cui unione sono nati Manuel (2002) e Adrian (2004), entrambi cresciuti nel settore giovanile del .\nControversie.\nCoinvolto nello scandalo italiano del calcioscommesse del 2011 insieme al compagno Gianluca Grava dalle dichiarazioni dell'ex compagno di squadra Matteo Gianello, il 26 ottobre 2012 viene deferito dal procuratore federale Stefano Palazzi per omessa denuncia in relazione alla partita - (1-0) del 2010. Il 10 dicembre 2012 il PM Stefano Palazzi chiede per lui 9 mesi di squalifica per omessa denuncia, ma il 18 dicembre la Commissione Disciplinare della FIGC lo condanna a 6 mesi di stop. Il 17 gennaio 2013 la Corte di Giustizia Federale lo assolve dalle accuse e gli revoca la squalifica.\nIl 24 febbraio 2015 viene condannato in primo grado a 6 mesi per aver violato i sigilli della villa di Posillipo insieme al fratello e alla cognata, condannati rispettivamente a 10 e 4 mesi.\nCaratteristiche tecniche.\nDifensore centrale in una difesa a quattro giocatori o a tre. Fisicamente pi\u00f9 impostato del fratello Fabio, cosa che per\u00f2 gli precludeva lo stesso dinamismo durante le marcature. Dimostrava comunque una buona sicurezza nel guidare la difesa.\nCarriera.\nClub.\nInizi.\nCannavaro percorre l'intera trafila delle giovanili del , e nella stagione 1998-1999 entra in prima squadra, dove fa il suo esordio in Serie B a Verona contro il Verona il 6 giugno 1999, a 17 anni. Nella successiva annata, a causa di problemi economici della societ\u00e0, si trasferisce al Parma che lo acquista insieme al portiere Alfonso De Lucia per 2 miliardi e mezzo di lire.\nParma ed Hellas Verona.\nIn Emilia raggiunge il fratello Fabio, leader dei gialloblu e della Nazionale Italiana. Fa il suo esordio in Serie A sostituendo quest'ultimo in -Lecce (terminato 4-1 per i gialloblu) il 14 maggio 2000. Nella stagione 2000-2001 fa il suo esordio nelle coppe europee, nella Coppa UEFA sostituendo il fratello Fabio nella partita vinta 4-0 coi macedoni del Pobeda.\nDopo due anni a Parma con poche presenze, va in prestito al Verona su richiesta del suo ex allenatore Alberto Malesani, passato ad allenare la squadra di Verona. Con la maglia scaligera nella stagione 2001-2002 totalizza 24 presenze e il suo primo gol in Serie A (a Milano contro il , come fece suo fratello otto anni prima).\nL'anno successivo torna a Parma dove trascorre altre due stagioni con molta panchina (2002-2003, 2003-2004), poco considerato dall'allenatore Cesare Prandelli. Nella stagione 2004-2005 \u00e8 titolare sotto la guida tecnica di Pietro Carmignani. Il 18 gennaio 2006 realizza contro il con un destro a giro da 20 metri trovando il \"sette\" della porta difesa da Cristiano Lupatelli.\nA fine stagione firma un contratto quinquennale che lo lega di nuovo alla squadra della sua citt\u00e0, il .\nNapoli.\nNella stagione 2006-2007 in serie B contribuisce alla promozione del Napoli in Serie A giocando 39 partite realizzando 2 gol, formando con Maurizio Domizzi e Rub\u00e9n Maldonado il terzetto titolare della difesa che a fine stagione \u00e8 la meno battuta del campionato.\nNello stesso anno in coppa Italia segna il suo primo gol con la maglia del Napoli in rovesciata alla a pochi secondi dalla fine del match, che permette al Napoli di pareggiare e raggiungere i calci di rigore vinti 8-7.\nNella stagione 2007-2008 fa il suo esordio in Serie A col Napoli, collezionando 34 presenze a volte da capitano. Nella stagione successiva, 2008-2009, confermato al centro della difesa partenopea, diventa capitano della squadra esordendo titolare nelle coppe europee con la maglia azzurra, prima in Intertoto nella trasferta vittoriosa in Grecia 0-1 col Panionios, poi in coppa UEFA nella vittoria in trasferta 0-3 col Vllaznia.\nNella stagione 2009-2010 (il 28 marzo 2010) segna il primo gol in Serie A con la maglia azzurra, nella vittoria col al San Paolo. In questa stagione il suo allenatore lo reputa come uno dei migliori difensori del torneo. Comincia la stagione 2010-2011 realizzando il suo secondo gol in Serie A, contro il al San Paolo nella partita pareggiata 2-2. Il 17 febbraio 2011 rinnova il contratto col Napoli fino al 2015.\nNella stagione 2011-2012, il 14 settembre 2011, esordisce in UEFA Champions League da titolare nella partita in trasferta col , finita 1-1. Gioca titolare sette partite su otto disputate dal Napoli in competizione saltandone una per squalifica per somma di ammonizioni. Il 24 settembre 2011 con la Fiorentina raggiunge le 200 partite con la maglia azzurra. Il 20 maggio 2012 vince da capitano la Coppa Italia in finale a Roma con la Juventus, ottenendo il primo trofeo della carriera. Titolare nella stagione 2012-2013, che vede il Napoli perdere la supercoppa italiana e arrivare al secondo posto in campionato, il 17 febbraio con la Sampdoria eguaglia a quota 261 presenze con la maglia dei partenopei Ottavio Bugatti entrando nella top-10 dei giocatori con pi\u00f9 presenze nella storia del club, confermandosi come uno dei migliori difensori del campionato.\nNella stagione 2013-2014 col nuovo allenatore Rafael Ben\u00edtez, successore di Walter Mazzarri alla guida dei partenopei, gli spazi nella squadra titolare si riducono progressivamente. Dopo aver collezionato 4 presenze stagionali, tutte in campionato, il 31 gennaio 2014 si trasferisce in prestito con diritto di riscatto al . \nLascia la societ\u00e0 partenopea dopo 7 stagioni e mezza in cui ha collezionato 276 presenze (pi\u00f9 2 nella precedente esperienza 1998-1999) con 9 gol realizzati, collocandosi all\u2019 ottavo posto dei giocatori con pi\u00f9 presenze nella storia del club.\nSassuolo.\nEsordisce con la nuova maglia il 2 febbraio nella partita interna persa con l'Hellas Verona (1-2), da capitano. Colleziona 16 presenze in campionato, che si conclude con salvezza degli emiliani e riscatto del suo cartellino da parte della societ\u00e0 neroverde.\nDiventa uno dei pilastri della squadra, tornando anche a disputare l'Europa League durante la stagione 2016-17. Nella stessa stagione realizza la sua unica rete con i neroverdi, nella sconfitta casalinga per 1-3 con la Roma.\nIl 22 giugno 2017 prolunga il suo rapporto con il Sassuolo fino al 30 giugno 2018.\nIl 28 dicembre 2017 comunica la sua intenzione di smettere col calcio giocato, con sei mesi d'anticipo rispetto alla scadenza naturale del suo contratto, per affiancare il fratello, Fabio, alla conduzione tecnica del Guangzhou, in Cina.\nNazionale.\nNazionale Under-21.\nCannavaro esordisce con gli \"azzurrini\" il 12 febbraio 2002 in amichevole con gli a Messina vinta 2-0. Successivamente disputa tutte le partite del girone di qualificazione e conquista l'accesso alla fase finale degli europei.\nIl 17 maggio 2002 inizia l'Europeo under-21 2002 e Cannavaro parte titolare nell'Italia che pareggia all'esordio 1-1 col . Nelle successive partite (con Cannavaro in panchina) gli azzurrini vincono 2-1 con l', pareggiano 0-0 con la . In semifinale gioca titolare nella partita persa 3-2 ai supplementari con la Repubblica Ceca. Cannavaro disputa le partite di qualificazione all'Europeo Under-21 2004, viene convocato nei 23 ma non disputa nessuna gara, poich\u00e9 viene sostituito prima della partenza da Alessandro Gamberini a causa di scarsa forma fisica per infortunio.\nNazionale maggiore.\nIl 13 ottobre 2007 riceve la sua prima e unica convocazione in Nazionale maggiore dal CT Roberto Donadoni per l'amichevole col del 17 ottobre successivo, senza fare ingresso in campo.\nAllenatore.\nAppena ritiratosi Cannavaro va a fare da collaboratore tecnico del fratello e da allenatore della squadra delle riserve del Guangzhou.\nIl 27 settembre 2018 ottiene la qualifica UEFA A che abilita all'allenamento di tutte le formazioni giovanili e delle prime squadre fino alla Serie C, e alla posizione di allenatore in seconda in Serie B e Serie A.\nNell'agosto del 2021 inizia il corso UEFA Pro la cui qualifica abilita a poter guidare qualsiasi squadra.\nStatistiche.\nPresenze e reti nei club.\n\"Statistiche aggiornate al 30 dicembre 2017.\""}
{"id": "324667", "revid": "125170679", "url": "https://it.wikipedia.org/wiki?curid=324667", "title": "Raffaele Palladino", "text": "Biografia.\nNato a Mugnano di Napoli, \u00e8 il pi\u00f9 piccolo di quattro figli.\nSuo padre, Guglielmo, \u00e8 stato anch'egli giocatore, arrivando in Serie C con la Sambenedettese .\nCaratteristiche tecniche.\nEra un attaccante esterno, ala o seconda punta, agile e con un'ottima tecnica, abile nell'arrivare al tiro sfruttando dribbling e velocit\u00e0.\nCarriera.\nClub.\nGiovanili e Salernitana.\nCresciuto nella squadra giovanile del suo paese, gli \"Amici di Mugnano\", ancora minorenne si trasferisce al Benevento dove trascorre il primo anno nelle giovanili, inizialmente nelle file della squadra allievi e poi di quella primavera. Nella stagione successiva viene schierato alcune volte titolare in Serie C1. In quella stagione disputa 8 partite e segna 1 gol. Notato dai dirigenti della Juventus, viene acquistato dai bianconeri con cui disputa due campionati Primavera, in cui forma con il nigeriano Benjamin Onwuachi una delle coppie pi\u00f9 promettenti dell'intero scenario europeo e segna 20 reti nel primo anno e 21 nel secondo.\nVista la qualit\u00e0 mostrata in \"Primavera\", viene aggregato alla prima squadra, partecipando alle amichevoli contro l'Al-Ain e l'All Stars segnando anche un gol. La Juventus poi decide di prestarlo per fargli fare esperienza.\nDisputa cos\u00ec una stagione in Serie B con la Salernitana allenata da Angelo Gregucci, giocando 39 partite con 15 reti in campionato. Dopo questa stagione a Salerno torna a Torino ed in estate viene prestato dal club bianconero al Livorno.\nSerie A con il Livorno.\nIl 27 agosto 2005 esordisce in A, segnando la rete decisiva nella vittoria con il Lecce. In questa annata subisce diversi infortuni, il pi\u00f9 grave dei quali al ginocchio.\nIl ritorno alla Juventus.\nNella stagione 2006-2007 torna definitivamente nella squadra bianconera, allenata da Didier Deschamps, in Serie B. Il 18 novembre nella trasferta di Bergamo contro l'AlbinoLeffe, complice l'infortunio di Del Piero, viene schierato titolare e segna al 52' il suo primo gol con la maglia della Juventus, fissando il risultato sull'1-1. Entra in pianta stabile nell'undici titolare di Deschamps anche per la squalifica di cinque giornate di Pavel Nedv\u011bd. Il 19 marzo 2007 segna contro la la sua prima tripletta in carriera. Il suo score stagionale \u00e8 di 8 reti in 25 presenze, riuscendo a dare un contributo importante alla promozione in Serie A.\nNella stagione 2007-2008 viene riconfermato dal tecnico Claudio Ranieri. Alla quinta giornata di campionato segna il suo primo gol in Serie A in maglia bianconera nella partita contro la Reggina (4-0). Durante la stagione Palladino soffre per\u00f2 la concorrenza di Del Piero, Iaquinta e Trezeguet e viene relegato al ruolo di quarta punta. Verso la fine della stagione segna il suo secondo gol in campionato contro il Parma allo stadio Olimpico.\nGenoa.\nIl 3 luglio 2008 passa al Genoa in compropriet\u00e0, per 5 milioni di euro. Anche a causa di un grave infortunio al ginocchio rimediato nella partita casalinga contro l'Atalanta, Palladino nella prima parte della stagione non trova molto spazio. Tuttavia nel finale di campionato, si rivela una pedina fondamentale per Gasperini grazie ai numerosi assist e ai gol: in particolare \u00e8 protagonista della sfida interna dell'11 aprile 2009 contro la Juventus, nella quale mette a segno il gol della vittoria all'88'. \u00c8 l'autore dell'assist a Diego Milito per il 3-1 finale (storica la tripletta dell'attaccante argentino, primo calciatore in assoluto a riuscire nell'impresa nelle stracittadine genovesi) nel derby di ritorno contro la Sampdoria.\nA partire dalla fine del campionato 2008-2009, un'infezione virale lo tiene fuori dal campo per parecchi mesi, precludendogli anche la possibilit\u00e0 di allenarsi. Solo l'8 settembre 2009 Palladino pu\u00f2 riprendere una graduale attivit\u00e0 di allenamento. Torna in campo il 20 settembre, in occasione della trasferta contro il Chievo. Nel Derby della Lanterna n\u00b0101 segna il rigore del 3-0, ma dopo averlo siglato fa infuriare i tifosi blucerchiati andando sotto la Gradinata Sud tendendo l'orecchio. In seguito a quell'episodio rischia la rissa con il capitano blucerchiato Angelo Palombo.\nParma.\nIl 4 gennaio 2011 il Genoa cede la propria met\u00e0 del cartellino al . Il giocatore diviene cos\u00ec in compropriet\u00e0 fra e Juventus. Il 6 gennaio 2011, alla prima partita con i ducali, proprio contro la Juventus, sigla il gol del definitivo 1-4 per il a Torino al 93' minuto.\nIl 24 giugno 2011 la societ\u00e0 emiliana riscatta interamente il cartellino dalla Juventus. Il 18 novembre 2012 realizza la 1000\u00aa rete del in Serie A, segnando la rete del definitivo pareggio in Udinese- 2-2. A causa di un infortunio al ginocchio perde praticamente la possibilit\u00e0 di giocare nelle stagioni 2011-12 e 2012-13. Dopo il fallimento del Parma, resta svincolato.\nCrotone.\nNel novembre 2015 viene tesserato dal Crotone, militante in B e allenato da Ivan Juri\u0107 (suo compagno di squadra al Genoa). Si sblocca con la maglia rossoblu nel marzo 2016, realizzando una doppietta all'Ascoli e un gol al Pescara. La successiva rete, su rigore, \u00e8 contro il Modena nel pareggio che vale la storica promozione in A.\nIl 28 agosto, segnando contro il Genoa, realizza la prima rete del Crotone in Serie A, che per\u00f2 non impedisce la sconfitta per 3-1.\nCon i calabresi in 14 mesi mette insieme 43 presenze e 6 gol tra Serie B, Serie A e Coppa Italia.\nRitorno in Liguria.\nIl 30 gennaio 2017 ritorna al Genoa a titolo definitivo per la cifra di euro ritrovando il suo ex compagno di squadra e allenatore Juri\u0107. Dopo aver disputato 16 partite, il 22 dicembre viene messo fuori rosa a causa dell'arrivo di Giuseppe Rossi (per non superare il limite massimo di 25 giocatori per rosa).\nIl 15 gennaio 2018 passa allo Spezia, militante in Serie B, con cui gioca 6 partite prima di rimanere svincolato.\nMonza e ritiro.\nAncora senza squadra, Il 31 marzo 2019 passa al , societ\u00e0 militante in Serie C guidata da Adriano Galliani. Palladino torna cos\u00ec a giocare nella terza serie italiana dopo l\u2019esperienza fatta con il Benevento ad inizio carriera. A causa di problemi fisici non viene mai impiegato nella sua esperienza brianzola e, al termine della stagione, non gli viene rinnovato il contratto.\nAllenatore.\nGiovanili del Monza.\nIl 9 ottobre dello stesso anno decide di ritirarsi dal calcio giocato per diventare collaboratore tecnico nel settore giovanile del club brianzolo.\nNel giugno del 2020 diventa tecnico dell'Under-15.\nIl 9 luglio 2021 viene promosso alla guida della Primavera.\nNazionale.\nCampione d'Europa con l'Under-19 nel 2003, conta 3 presenze in nazionale maggiore.\nStatistiche.\nPresenze e reti nei club.\n\"Statistiche aggiornate al 14 aprile 2018.\""}
{"id": "324676", "revid": "2108263", "url": "https://it.wikipedia.org/wiki?curid=324676", "title": "Ludovico Manin", "text": "Biografia.\nInfanzia ed educazione.\nNacque da Lodovico Alvise e da Maria di Pietro Basadonna, pronipote del cardinale Pietro Basadonna. La ricchissima famiglia Manin, di origine toscana, si era trasferita in Friuli durante il trecento, ed era entrata a far parte del patriziato veneziano in epoca recente (1651), non per meriti, ma grazie all'esborso di centotrentamila ducati, usati per finanziare la guerra di Candia; nonostante ci\u00f2, grazie ai matrimoni con casate influenti, essa riusc\u00ec a garantirsi una posizione sociale elevata, tale da soddisfare le mire politiche dei suoi membri.\nLudovico ebbe una prima formazione culturale dalla madre, donna assai colta, passando poi al collegio dei nobili \"San Francesco Saverio\" di Bologna, gestito dai Gesuiti. I suoi studi furono prettamente umanistici: dapprima si ciment\u00f2 nelle letterature italiana e francese, passando poi agli studi di retorica e filosofia, e sostenne delle tesi sul diritto naturale.\nNel 1743 part\u00ec per Roma, accompagnando il fratello Pietro, diretto al collegio Clementino, e vi rimase sino al 1746. Qui prosegu\u00ec gli studi di storia, retorica, matematica, francese, ballo e scherma, sotto la supervisione di un sacerdote. Sempre assieme a Pietro, part\u00ec poi per Napoli, dove fu ospite del console veneziano, che li present\u00f2 al re Carlo di Borbone.\nCarriera politica.\nTorn\u00f2 a Venezia il mese successivo. Qui spos\u00f2 nel 1748 Elisabetta di Giannantonio Grimani, del ramo \"dei Servi\", proveniente da una delle famiglie pi\u00f9 prestigiose della citt\u00e0, che aveva dato alcuni dogi. Questo permise al Manin di accelerare la propria carriera politica: entr\u00f2 nel Maggior Consiglio nel 1751 e fu subito eletto capitano di Vicenza. In questa veste si distinse per la risolutezza nel combattere il contrabbando e nella riscossione dei debiti, ma anche per la prudenza e le qualit\u00e0 di mediatore.\nIn virt\u00f9 dei suoi successi a Vicenza, nel 1756 il Maggior Consiglio lo cre\u00f2 capitano di Verona. Durante il suo mandato l'Adige strarip\u00f2, provocando una disastrosa alluvione, ma il Manin reag\u00ec tempestivamente, organizzando i soccorsi e ottenendo un adeguato aiuto economico dal governo. Nel 1763 assunse il prestigioso incarico di podest\u00e0 di Brescia e, appena un mese dopo, diveniva procuratore di San Marco \"de ultra\". Vi fu chi osserv\u00f2 con sarcasmo che quest'ultima nomina era dovuta non alle sue qualit\u00e0, ma agli esborsi fatti dai parenti e da lui stesso. Certo \u00e8 che i Manin festeggiarono con grandissimo sfarzo l'evento, con feste e processioni sia a Brescia che a Venezia.\nSuccessivamente fu impiegato nell'ambito economico, distinguendosi come ottimo amministratore finanziario: fu revisore in zecca (1764-1768), revisore e regolatore dei dazi (1768-1770), provveditore in zecca (1771-1773), revisore e regolatore delle entrate pubbliche (1773-1775), inquisitore sull'amministrazione dei pubblici ruoli (1774-1776), revisore e regolatore dei dazi (1776-1778), deputato delle cose dell'Arsenale (1780-1783), magistrato dei beni inculti designato al prosciugamento delle Valli veronesi, ancora Revisore e regolatore delle entrate pubbliche (1783-1785), Deputato alla regolazione delle tariffe mercantili di Venezia (1785-1789), Inquisitore sull'esazione dei pubblici crediti (1788).\nElezione.\nLa posizione politica del Manin fu consolidata dall'elezione a doge di Paolo Renier, suo parente stretto (1779). Aiutato inoltre da una notevole rete parentale e clientelare, conosciuto per la sua ricchezza, ma anche per l'accortezza negli affari e nella gestione delle finanze, il Manin risultava uno dei candidati ideali per il dogato.\nL'unico concorrente di un certo rilievo era Andrea Memmo, noto diplomatico, il quale per\u00f2, a causa delle sue idee riformiste, fin\u00ec per perdere il sostegno del suo partito. Ad Andrea Memmo era venuto meno, inoltre, l\u2019appoggio di Giorgio Rea, un ricco nobile vicentino, che, sebbene omosessuale dichiarato ed appassionato al pensiero liberale inglese, non ne condivise pi\u00f9 lo spirito riformista poich\u00e9 troppo intraprendente, avvicinandosi, piuttosto, alla strategica e saggia prudenza politica del Manin . Manin si present\u00f2 quindi come candidato unico della fazione maggioritaria e fu eletto al primo scrutinio, il 9 maggio 1789, con 27 voti favorevoli. In quell'occasione si ricorda il celebre commento di un altro aspirante al soglio ducale, Pietro Gradenigo: \u00ab\"I ga fato dose un furlan, la Republica xe morta\"\u00bb.\nDogado.\nGi\u00e0 alla data di elezione di Lodovico Manin la situazione di Venezia era tesa, tra fermenti interni dovuti alle richieste di maggiore democraticit\u00e0 e i fatti di Francia, dove si preparava la rivoluzione. Negli anni successivi Venezia cerc\u00f2 di mantenersi neutrale tra gli stati reazionari e le forze libertarie spalleggiate dalla Francia.\nIl 30 agosto 1792 la moglie Elisabetta mor\u00ec a Treviso; i suoi funerali si svolsero in pompa magna nella basilica di San Marco. Il doge decise di abdicare e di ritirarsi a vita privata, ma il Senato non glielo permise. Cerc\u00f2 allora di far funzionare al meglio la pubblica amministrazione, controllando che tutti i titolari di cariche pubbliche si attenessero scrupolosamente ai loro doveri e insistendo pi\u00f9 volte che si facesse una riforma istituzionale per abolire magistrature e organismi ormai desueti; scrisse nelle sue memorie: \"Fino dai primi tempi della intrapresa dignit\u00e0 io aveva avuto occasione di conoscere che il nostro governo non poteva sussistere, attesa la scarsezza di soggetti capaci, l'abbandono e il ritiro di molti di essi andando al bando e dichiarandosi abati e che quelli che restavano pensavano pi\u00f9 al privato che al pubblico interesse.\"\nAbdicazione (1797).\nUn cronista lo descrisse cos\u00ec: \u00abAveva sopracciglia folte, occhi bruni e smorti, naso grosso aquilino, il labbro superiore sporgente, andatura stanca, persona lievemente inclinata. Si leggeva nell'espressione del viso l'interno sgomento, che informava e governava ogni azione\u00bb\".\" Il 30 aprile, quando gi\u00e0 le truppe francesi erano giunte in riva alla laguna e cercavano di raggiungere Venezia, Lodovico Manin, riunito insieme alla Signoria, i Savi, i capi dei Dieci e alcuni magistrati, pronunci\u00f2 la celebre frase \u00abSta note no semo sicuri gnanca nel nostro leto\u00bb.\nAlle sedute del \"Maggior Consiglio\" dei giorni successivi, in cui si doveva decidere se cedere alle richieste francesi, si present\u00f2 pallido e con voce tremante: Napoleone pretendeva la creazione di un regime democratico al posto della vigente oligarchia, lo sbarco di un'armata di 4.000 soldati francesi a Venezia (e sarebbe stata la prima volta di un esercito straniero a Venezia dall'epoca della fondazione), la consegna di alcuni capitani veneziani che avevano combattuto l'esercito francese invasore in terraferma. Il giorno 8 maggio il doge si dichiar\u00f2 pronto a deporre le insegne ducali nelle mani dei capi della rivoluzione, invitando nel contempo tutte le magistrature allo stesso passo: pare che uno dei consiglieri ducali, tal Francesco Pesaro, avesse invece spronato il doge a fuggire a Zara, possedimento veneziano nella Dalmazia ancora fedele e sicura (che fu tuttavia conquistata dai francesi subito dopo).\nIl 12 maggio si svolse l'ultima riunione del \"Maggior Consiglio\" in cui, pur in mancanza del numero legale dei presenti (pertanto con deliberazione giuridicamente non valida), fu deciso di accettare in tutto e per tutto le richieste di Bonaparte. Si decise anche lo sgombero dei soldati schiavoni da Venezia, cos\u00ec da non determinare incidenti quando fossero entrati in citt\u00e0 i militari francesi. Terminata la seduta, Manin si tolse il corno simbolo del dogato e scendendo le scale lo regal\u00f2 al proprio segretario non avendone lui pi\u00f9 bisogno. Questa ultima seduta \u00e8 stata descritta da Ippolito Nievo nel romanzo \"Le confessioni di un italiano\". Il 15 maggio il doge lasci\u00f2 il palazzo ducale per ritirarsi nel palazzo della sua famiglia, ed i francesi entrarono a Venezia. Per prima cosa i Francesi si impossessarono della Zecca di Venezia, propriet\u00e0 del Manin, dove conservava il suo denaro assieme a quello pubblico. Pi\u00f9 del sessanta per cento dell'oro zecchino in deposito era propriet\u00e0 personale dei Manin.\nUltimi anni e morte.\nPreoccupato per una possibile ritorsione francese contro Venezia, Manin fu sollevato quando, nel 1798, la citt\u00e0 pass\u00f2 all'Arciducato d'Austria in base al trattato di Campoformio e figur\u00f2 in una delegazione di dodici membri che giur\u00f2 fedelt\u00e0 al nuovo governo. Nel periodo successivo vide aumentare il proprio prestigio, anche perch\u00e9 il cognato Francesco Pesaro era divenuto consigliere di Francesco II e commissario straordinario per Venezia e la Terraferma.\nA partire dal 1800 cominci\u00f2 a farsi vedere pi\u00f9 spesso in giro, a passeggio per Cannaregio, diretto alla chiesa dei Servi o al Ridotto. Si distinse inoltre nelle opere di beneficenza, stabilendo la somma di quarantamila ducati all'anno da destinare ai poveri. Nonostante ci\u00f2, visto ancora come diretto responsabile della caduta della Serenissima, fu un bersaglio continuo di insulti e furti.\nMor\u00ec nel 1802 e fu sepolto nella cappella di famiglia agli Scalzi."}
{"id": "324681", "revid": "1799446", "url": "https://it.wikipedia.org/wiki?curid=324681", "title": "A casa di Fran", "text": "A casa di Fran (\"Living With Fran\") \u00e8 una sitcom con episodi della durata di circa 30 minuti, trasmessa negli Stati Uniti d'America dall'8 aprile 2005 al 24 aprile 2006 per sole due stagioni dal network The WB. In Italia la prima stagione \u00e8 stata trasmessa il sabato pomeriggio da Italia 1 dal 4 febbraio al 27 maggio 2006.\nProduzione.\nLa serie ha segnato il breve ritorno in tv, dopo 6 anni, di Fran Drescher che della sit-com \u00e8 anche produttrice esecutiva. Partita come mid-season ad aprile del 2005, della prima stagione la WB ha trasmesso solo 7 episodi (sui 13 prodotti), indecisa sul riconfermarla o meno per la stagione successiva dati gli ascolti non esaltanti; tuttavia, a maggio del 2005, la WB ha riconfermato la sit-com per una seconda stagione di cui per\u00f2 ordin\u00f2 solo 13 episodi per testare la reazione del pubblico che fu abbastanza tiepida portando la WB, anche in vista della prossima fusione con la UPN avvenuta nel settembre del 2006, a cancellare la serie, nel marzo dello stesso anno, insieme ad altre sit-com tra le quali \"Le cose che amo di te\", interrompendo la sit-com con un totale di 26 episodi prodotti dei quali restano inediti, negli USA, i 6 episodi della prima stagione non trasmessi l'anno precedente.\nI personaggi di Fran e Riley sono comparsi per la prima volta in un episodio della terza stagione di \"Le cose che amo di te\", dato il successo di quest'ultima, per promuovere la sit-com che sarebbe andata in onda proprio in coda alla serie con Jennie Garth e Amanda Bynes. Sul finire della prima stagione, Fran Drescher ebbe l'idea di far interpretare il ruolo del suo ex-marito allo storico partner Charles Shaughnessy (l'indimenticato Maxwell Sheffield de \"La tata\"), che fa la sua prima comparsa nell'episodio 01x03; data la bella alchimia instaurata sul set, Charles diventa un ricorrente nella serie e prender\u00e0 parte a circa la met\u00e0 (6 episodi su 13) della seconda stagione (manovra sicuramente mirata anche al risollevamento degli ascolti). Come gi\u00e0 successo ad altre sit-com in onda sulla WB, anche \"A casa di Fran\" \u00e8 stata trasmessa con un ordine degli episodi totalmente casuale, non rispettando la cronologia della storia.\nTrama.\nFran Reeves, una donna divorziata che vive nella periferia di New York, \u00e8 fidanzata con Riley Martin, bello ma soprattutto pi\u00f9 giovane di lei. La loro relazione viene complicata dai figli di Fran: Josh (21 anni) ed Allison (15 anni) e dalle intromissioni dei genitori di Riley e dell'ex marito di lei."}
{"id": "324691", "revid": "4711", "url": "https://it.wikipedia.org/wiki?curid=324691", "title": "Karl von Rundstedt", "text": ""}
{"id": "324692", "revid": "4711", "url": "https://it.wikipedia.org/wiki?curid=324692", "title": "Wilhelm von Leeb", "text": ""}
{"id": "324698", "revid": "14480", "url": "https://it.wikipedia.org/wiki?curid=324698", "title": "Cloruro di ammonio", "text": ""}
{"id": "324699", "revid": "767487", "url": "https://it.wikipedia.org/wiki?curid=324699", "title": "Economia finanziaria", "text": "L'economia finanziaria \u00e8 una branca della teoria economica e della finanza dedicata allo studio dei mercati finanziari e del comportamento degli agenti economici che vi operano. L'obiettivo di questa disciplina economica \u00e8 di trovare l'allocazione di risorse che consente la massima soddisfazione. L'economia finanziaria si occupa di problemi quali:\nDescrizione.\nTassonomia.\nUna tradizionale suddivisione dei temi e dei problemi studiati dall'economia finanziaria raggruppa gli ambiti di studio della disciplina in due branche:\nL'economia finanziaria fa uso del supporto scientifico di altre discipline economiche e matematiche. Tra queste le principali sono l'economia monetaria, la matematica finanziaria, l'analisi matematica, la statistica, la teoria delle probabilit\u00e0, la teoria dei giochi, l'ottimizzazione, l'economia aziendale e bancaria, la finanza quantitativa, l'econometria e la storia economica."}
{"id": "324702", "revid": "287204", "url": "https://it.wikipedia.org/wiki?curid=324702", "title": "Encephalartos lebomboensis", "text": "Encephalartos lebomboensis \u00e8 una cicade appartenente alla famiglia delle Zamiaceae, endemica del Sudafrica nord-orientale.\nDescrizione.\n\u00c8 una cicade a portamento arborescente, con fusto alto sino a 4 m e con diametro di 25\u201330\u00a0cm, generalmente non ramificato; talora fusti secondari possono originarsi da polloni che sorgono alla base del fusto principale.\nLe foglie, pennate, lunghe 100\u2013150\u00a0cm, sono disposte a corona all'apice del fusto e sono rette da un picciolo spinoso; sono composte da numerose paia di foglioline lanceolate, con margine dentato, inserite sul rachide con un angolo di 45-80\u00b0, lunghe mediamente 12\u201318\u00a0cm, ridotte a spine verso la base del picciolo.\n\u00c8 una specie dioica con esemplari maschili che presentano 1 o raramente 2 coni ovoidali, lunghi 40\u201345\u00a0cm e larghi 12\u201315\u00a0cm, peduncolati, di colore giallo albicocca, ed esemplari femminili con 1 o raramente 2 coni ovoidali, lunghi 40\u201345\u00a0cm e con diametro di 25\u201330\u00a0cm, di colore giallo-verdastro.\nI semi sono oblunghi, lunghi 30\u201340\u00a0mm, ricoperti da un tegumento rossastro.\nDistribuzione e habitat.\nLa specie ha un areale ristretto ai monti Lebombo, una catena montuosa che sorge al confine tra le provincie sudafricane di Mpumalanga, Limpopo e KwaZulu-Natal, lo Swaziland e il Mozambico.\nCresce in ambienti rocciosi con rada vegetazione, con precipitazioni annue intorno a 625\u2013700\u00a0mm.\nTassonomia.\n\"E. lebomboensis\" \u00e8 stata descritta nel 1949 dalla botanica sudafricana Inez Verdoorn (1896-1989).\nSino al 1996 venivano erroneamente attribuiti a questa specie anche gli esemplari di un'altra entit\u00e0 presente sui monti Lebombo, ora riconosciuta come una specie differente (\"Encephalartos senticosus\" ). Rispetto a quest'ultima, \"E. lebomboensis\" si differenzia per la minore taglia, le foglioline pi\u00f9 strette e per il numero e la differente morfologia dei coni.\nConservazione.\nLa \"IUCN Red List\" classifica \"E. lebomboensis\" come specie in pericolo di estinzione (\"Endangered\").\nLa specie \u00e8 inserita nella Appendice I della \"Convention on International Trade of Endangered Species\" (CITES)"}
{"id": "324709", "revid": "599", "url": "https://it.wikipedia.org/wiki?curid=324709", "title": "Funzione ipergeometrica", "text": ""}
{"id": "324711", "revid": "41604", "url": "https://it.wikipedia.org/wiki?curid=324711", "title": "Neil Cassady", "text": ""}
{"id": "324712", "revid": "41372", "url": "https://it.wikipedia.org/wiki?curid=324712", "title": "KHz", "text": ""}
{"id": "324721", "revid": "1543377", "url": "https://it.wikipedia.org/wiki?curid=324721", "title": "Trackback", "text": "Il Trackback \u00e8 un meccanismo per la comunicazione e la notifica tra due risorse: la risorsa A manda un \"Trackback ping\" (spesso chiamato Pingback) alla risorsa B, la quale risponde con un messaggio di avvenuta notifica o con un eventuale errore. La risorsa A dovrebbe mandare un ping alla risorsa B nel caso in cui sia presente, nella risorsa A, un approfondimento o una citazione della risorsa B.\nIl \"Trackback\" si \u00e8 molto diffuso nei blog. In questo caso, un blog riceve una serie di ping da altri blog e, solitamente, mostra, sotto ad ogni Post, l'elenco dei ping ricevuti e riferiti a quello specifico post.\nIl Trackback ping pu\u00f2 contenere informazioni relative al titolo della risorsa notificata, un estratto della stessa e il titolo del sito Web che ha inviato il ping. L'unica informazione obbligatoria che un ping deve contenere \u00e8 il permalink della risorsa notificata.\nOggi, il \"Trackback\" \u00e8 disponibile nei principali programmi di blogging, ma il termine Trackback \u00e8 nato nel 2002, cos\u00ec battezzato da \"Six Apart\", che introdusse questo sistema nella sua piattaforma di blogging \"Movable Type\", sebbene il \"Trackback\" utilizzi funzionalit\u00e0 presenti nelle specifiche HTTP 1.0, e quindi gi\u00e0 dal 1992.\nUn fenomeno diffuso \u00e8 l'utilizzo dei \"Trackback\" a scopo di spam, cio\u00e8 l'invio indiscriminato di \"Trackback ping\" allo scopo di far apparire i propri link nell'elenco dei ping di qualche blog. Esistono, per\u00f2, filtri per individuare i \"Trackback\" di spam, implementati in molte delle piattaforme di blogging che supportano il \"Trackback\", riducendo, almeno parzialmente, il fastidio causato dallo spam."}
{"id": "324722", "revid": "125393097", "url": "https://it.wikipedia.org/wiki?curid=324722", "title": "Utilit\u00e0 marginale", "text": "L\u2019utilit\u00e0 marginale di un bene \u00e8 concetto cardine della teoria neoclassica del valore in economia ed \u00e8 definibile come l'incremento del livello di utilit\u00e0 (formula_1), ovvero della soddisfazione che un individuo trae dal consumo di un bene, ricollegabile ad aumenti marginali nel consumo del bene (formula_2), dato e costante il consumo di tutti gli altri beni.\nDefinizione: l'utilit\u00e0 marginale \u00e8 la quantit\u00e0 di soddisfazione che fornisce ogni singola dose di un bene consumato.\nDefinizione.\nIn termini non formali, l'utilit\u00e0 marginale pu\u00f2 definirsi come l'utilit\u00e0 apportata dall'ultima unit\u00e0 o dose consumata di un bene.\nIn modo pi\u00f9 formale, data una funzione di utilit\u00e0 formula_3, una funzione cio\u00e8 che lega il consumo di quantit\u00e0 date di beni e servizi al livello di utilit\u00e0, l'utilit\u00e0 marginale del bene formula_4 \u00e8 data dalla derivata parziale della funzione rispetto ad formula_4; in simboli:\nLa legge dell'utilit\u00e0 marginale decrescente afferma che all'aumentare del consumo di un bene, l'utilit\u00e0 marginale di quel bene diminuisce.\nLa condizione di equilibrio afferma che ogni individuo effettua le proprie scelte di consumo in modo che ogni singolo bene fornisca le stesse utilit\u00e0 marginali per euro di spesa.\nIl principio di utilit\u00e0 marginali uguali per euro di spesa per ciascun bene afferma che la condizione essenziale per ottenere massimo soddisfacimento o utilit\u00e0 \u00e8 la seguente: di fronte ai prezzi di mercato dei beni un consumatore con reddito dato ottiene il massimo soddisfacimento quando l'utilit\u00e0 marginale dell'ultimo euro speso per un bene \u00e8 esattamente uguale all'utilit\u00e0 marginale dell'ultimo euro speso per qualsiasi altro bene.\nL'ipotesi di utilit\u00e0 marginale decrescente.\nAl concetto di utilit\u00e0 marginale risulta strettamente collegato l'assunto di \"utilit\u00e0 marginale decrescente\". In pratica si assume che l'utilit\u00e0 marginale di un bene diminuisca al crescere del livello assoluto di consumo del bene. Formalmente questo comporta assumere che:\nQueste due ipotesi implicano che la funzione di utilit\u00e0 sia monotona crescente e concava rispetto al consumo dei singoli beni.\nSolitamente si assume anche che:\nUn esempio.\nPer comprendere meglio i concetti esposti si pu\u00f2 pensare all'atteggiamento che l'individuo medio potrebbe avere di fronte ad una crostata di fragole.\nIl primo pezzo di torta sarebbe molto gradito, apportando un incremento formula_10. L'incremento di utilit\u00e0 che genererebbe un secondo pezzo di crostata, sebbene consistente, sarebbe sicuramente minore del primo (formula_11). L'incremento del terzo ancora minore e cos\u00ec via.\nNel caso della crostata di fragole \u00e8 poi anche verosimile immaginare che vi sar\u00e0 un punto in cui il nostro consumatore sar\u00e0 \"sazio\".\nUna volta raggiunto il \"punto di saziet\u00e0\" eventuali altri incrementi del consumo del bene (il mangiare altri pezzi di torta) probabilmente apporteranno una disutilit\u00e0, diminuiranno cio\u00e8 il livello di soddisfazione individuale.\nIn corrispondenza del punto di saziet\u00e0 l'utilit\u00e0 marginale \u00e8 nulla (il consumatore \u00e8 indifferente se mangiare il pezzo di crostata oppure no) ed il suo livello di utilit\u00e0 \u00e8 massimo.\nStoria della nozione di utilit\u00e0 marginale in economia.\nLa nozione di utilit\u00e0 marginale e l'ipotesi di utilit\u00e0 marginale decrescente erano gi\u00e0 note nella prima met\u00e0 del Settecento. Daniel Bernoulli ad esempio le utilizz\u00f2 nella risoluzione del famoso paradosso di San Pietroburgo.\nQueste nozioni vennero anche utilizzate, sebbene in modo non formalizzato, tra gli altri, da Jeremy Bentham (1748-1832) e Nassau William Senior (1790-1864).\nFu tuttavia l'ingegnere francese Jules Dupuit (1804-1866) il primo a collegare in modo chiaro il concetto di utilit\u00e0 marginale e l'ipotesi di utilit\u00e0 marginale decrescente con l'inclinazione negativa della funzione di domanda.\nL'impostazione di Dupuit venne poi ulteriormente chiarita e formalizzata da Hermann Heinrich Gossen (1854), che anticip\u00f2 molta della rivoluzione marginalista, sebbene il suo lavoro sia stato del tutto trascurato all'epoca.\nLa teoria soggettiva del valore marginalista, centrata sul concetto di utilit\u00e0 marginale, si svilupp\u00f2 quindi a partire dai contributi indipendenti di William Stanley Jevons, Carl Menger e L\u00e9on Walras.\nQuando Gabriel Cramer e Bernoulli introdussero il concetto di utilit\u00e0 marginale decrescente, affrontarono il paradosso di San Pietroburgo introducendo i fattori di rischio e incertezza fino ad allora sconosciuti, e offrendo un nuovo spunto riguardante una concezione quantitativa di utilit\u00e0: utilit\u00e0 attesa.\nL'ipotesi dell'utilit\u00e0 attesa di Bernoulli e di altri \u00e8 stata ripresa da vari pensatori del XX secolo, tra i quali Ramsey (1926), Von Neumann e Morgenstern (1944) che, attraverso una formula matematica, garantivano la rappresentabilit\u00e0 della \"struttura delle preferenze\", e Savage (1954) il quale, per la prima volta, affront\u00f2 il tema della \"soggettivit\u00e0 dell'utilit\u00e0\" introducendo le situazioni in incertezza.\nUna delle principali ragioni per cui i modelli di utilit\u00e0 attesa sono influenti ancora oggi \u00e8 che il rischio e l'incertezza sono stati riconosciuti come temi centrali della teoria economica contemporanea poich\u00e9 semplificano l'analisi delle decisioni rischiose, perch\u00e9 \"l'utilit\u00e0 marginale decrescente\" implica l'avversione al rischio.\nUtilit\u00e0.\nA seconda di quale teoria di utilit\u00e0 viene utilizzata, l'interpretazione di utilit\u00e0 marginale pu\u00f2 essere pi\u00f9 o meno significativa.\nGli economisti hanno comunemente descritto l'utilit\u00e0 come se fosse qualcosa di quantificabile, cio\u00e8, come se i diversi livelli di utilit\u00e0 potessero essere confrontati lungo una scala numerica, come ad esempio la ricchezza per Bernoulli, o calcolati tramite formule matematiche come per Von Neumann e Morgenstern o Bentham.\nLa teoria economica tradizionale moderna presuppone che le strutture delle preferenze rappresentino il risultato dell'associazione di beni, servizi o il loro uso con le quantit\u00e0, definendo l'utilit\u00e0 come tale quantificazione.\nUn'altra concezione \u00e8 la filosofia di Bentham, che equiparava l'utilit\u00e0 con la \"produzione di piacere e l'annullamento del dolore\", assunti come oggetti delle operazioni aritmetiche.\nEgli affermava:\nIl solo scopo \u00e8 la massimizzazione del proprio benessere personale, indipendentemente da ci\u00f2 che potrebbe dover essere sacrificato durante il tragitto.\nGli economisti britannici, influenzati da questa filosofia (in particolare per mezzo di John Stuart Mill), consideravano l'utilit\u00e0 come \"le sensazioni di piacere e di dolore\" e in seguito come \"quantit\u00e0 di sentimento \"(enfasi aggiunta).\nAl di fuori dei metodi tradizionali, vi sono concezioni di utilit\u00e0 che non si basano sulla quantificazione: ad esempio, la scuola austriaca generalmente attribuisce valore alla \"soddisfazione dei bisogni\", e, talvolta, respinge la possibilit\u00e0 di quantificazione. In questo modo \u00e8 possibile considerare razionali preferenze che sarebbero altrimenti escluse.\nIn ogni scenario standard, lo stesso oggetto pu\u00f2 avere diverse utilit\u00e0 marginali per persone diverse che riflettono diverse preferenze o circostanze individuali.\nPrezzo di mercato e l'utilit\u00e0 marginale decrescente.\nSe un individuo possiede un bene o un servizio la cui utilit\u00e0 marginale, per lui, \u00e8 inferiore a quella di qualche altro bene o servizio per il quale avrebbe potuto scambiarlo, allora \u00e8 nel suo interesse effettuare il commercio.\nSe l'utilit\u00e0 marginale di un bene o un servizio sta diminuendo e l'altro non \u00e8 in aumento, un individuo tenter\u00e0 di ottenere un rapporto sempre maggiore tra ci\u00f2 che si acquista a ci\u00f2 che viene venduto.\nIn economia, l'utilit\u00e0 marginale di una quantit\u00e0 \u00e8 chiaramente associata al miglior bene o servizio che si potrebbe acquistare a parit\u00e0 di prezzo.\nQuesto concetto \u00e8 alla base della teoria della domanda e dell'offerta, nonch\u00e9 degli aspetti essenziali dei modelli di concorrenza imperfetta.\nIl paradosso di acqua e diamanti.\nIl \"paradosso dell'acqua e dei diamanti\", pi\u00f9 comunemente associato ad Adam Smith, sebbene riconosciuto a pensatori precedenti, \u00e8 l'apparente contraddizione che l'acqua possiede un valore di gran lunga inferiore a quello dei diamanti, anche se l'acqua risulta essere vitale per un essere umano.\nIl prezzo \u00e8 determinato sia dall'utilit\u00e0 marginale che dal costo marginale: la chiave per il \"paradosso\" \u00e8 che il costo marginale dell'acqua \u00e8 di gran lunga inferiore a quello dei diamanti.\nQuesto non vuol dire che il prezzo di un qualsiasi bene o servizio \u00e8 semplicemente l'utilit\u00e0 marginale che ha per un individuo, piuttosto, gli individui sono disposti a negoziare sulla base delle rispettive utilit\u00e0 marginali dei beni che hanno o che desiderano, dunque i prezzi risultano vincolati da tali utilit\u00e0 marginali."}
{"id": "324723", "revid": "767487", "url": "https://it.wikipedia.org/wiki?curid=324723", "title": "Arma letale 3", "text": "\"Arma letale 3 (Lethal Weapon 3)\" \u00e8 un film del 1992 diretto da Richard Donner e interpretato da Mel Gibson e Danny Glover.\nTrama.\nI due sergenti della polizia di Los Angeles Martin Riggs e Roger Murtaugh, quest'ultimo ormai prossimo alla pensione, si recano in un edificio, presso il quale \u00e8 stata segnalata una bomba. Martin decide di intervenire senza aspettare gli artificieri ma sbaglia e fa saltare in aria il palazzo: vengono quindi degradati entrambi da sergente a poliziotto semplice e mandati a dirigere il traffico.\nSuccessivamente i due assistono a una tentata rapina ad un furgone portavalori: entrambi si lanciano all'inseguimento del camion e alla fine riescono ad assicurare alla giustizia i malviventi. Phelps, l'unico arrestato, viene per\u00f2 ucciso il giorno dopo, al distretto, dall'ex sergente Jack Travis, a capo di una banda di trafficanti d'armi il cui \"prodotto\" per eccellenza sono delle pallottole perforanti (noti anche come proiettili ammazza-sbirri) in grado di superare i giubbotti antiproiettile.\nRiggs e Murtaugh, reintegrati a sergenti, saranno affiancati nelle indagini da Lorna Cole, agente degli affari interni dal carattere e dalle abilit\u00e0 molto simili a quelle di Riggs. I due, inizialmente, non potranno sopportarsi, ma col passare del tempo si avvicineranno e si metteranno insieme.\nAlla fine i tre, grazie anche all'aiuto di Leo, riusciranno a fermare Travis e la sua banda, mentre Roger decide di posticipare il suo pensionamento.\nAntagonisti.\nJack Travis.\nUn ex poliziotto del LAPD che, arricchitosi con la droga e le armi sottratte ai depositi della polizia, si \u00e8 dato al crimine utilizzando la sua nuova societ\u00e0, la MESA Costruzioni, come copertura per i suoi traffici illeciti. Si occupa inoltre della vendita dei proiettili Killer Cop, capaci di perforare un giubbotto antiproiettile. Affronter\u00e0 Riggs in un corpo a corpo riuscendo a sconfiggerlo (in realt\u00e0 riesce a batterlo solo perch\u00e9 Riggs si infortuna ad una gamba cadendo mentre lottano, senza contare il fatto che in questo film Riggs \u00e8 molto pi\u00f9 debole rispetto ai precedenti). Sar\u00e0 infine ucciso da Riggs che gli sparera' con i suoi stessi Killer Cop. Travis \u00e8 un uomo spietato e senza scrupoli e per questo temuto da tutti (quando era in polizia era un vero duro, capace di strappare una confessione a chiunque). Nonostante non sia un combattente professionista come Joshua o Vorstedt \u00e8 comunque molto abile nel combattimento di strada, in grado di mettere alle strette un indebolito Riggs."}
{"id": "324724", "revid": "14806", "url": "https://it.wikipedia.org/wiki?curid=324724", "title": "Anacoretismo", "text": ""}
{"id": "324725", "revid": "45343", "url": "https://it.wikipedia.org/wiki?curid=324725", "title": "TrackBack", "text": ""}
{"id": "324728", "revid": "41372", "url": "https://it.wikipedia.org/wiki?curid=324728", "title": "The Grateful Dead", "text": ""}
{"id": "324729", "revid": "70018", "url": "https://it.wikipedia.org/wiki?curid=324729", "title": "Aeroclub Torino", "text": ""}
{"id": "324731", "revid": "1318658", "url": "https://it.wikipedia.org/wiki?curid=324731", "title": "Associazione Italiana Calciatori", "text": "lAssociazione Italiana Calciatori, anche Assocalciatori o AIC, \u00e8 un'organizzazione di tutela e assistenza giocatori militanti nel campionato italiano di calcio.\nIn ragione di ci\u00f2 \u00e8 anche definita colloquialmente \"sindacato dei calciatori\".\nFu fondata il 3 luglio 1968 da un gruppo di calciatori e un giornalista sportivo Luigi Cecchini aiutato dall'ex giocatore, e avvocato, Sergio Campana, il quale ne fu presidente per 43 anni fino nel maggio 2011, quando gli subentr\u00f2 l'altro ex calciatore Damiano Tommasi. Ha sede a Vicenza in contr\u00e0 delle Grazie, 10.\nFino al 2000 essa ha federato i soli calciatori militanti nelle leghe professionistiche, dopodich\u00e9 ha esteso la propria competenza anche al dilettantismo.\nLa storia.\nL'Associazione Italiana Calciatori nasce ufficialmente a Milano: a costituirla \u00e8 un gruppo di giocatori che, nello studio del notaio Barassi, firma il 3 luglio 1968 l'atto costitutivo. Del gruppo fanno parte un giornalista sportivo Luigi Cecchini, e i calciatori Bulgarelli, Mazzola, Rivera, Castano, De Sisti, Losi, Mupo, Sereni, Corelli e Sergio Campana, avvocato, che da appena un anno ha lasciato il calcio giocato accettando l'invito di assumere la direzione dell'Associazione. Calciatori importanti che hanno dimostrato grande sensibilit\u00e0 e solidariet\u00e0 e grazie ai quali l'Associazione \u00e8 riuscita negli anni a raggiungere molti obiettivi.\nL'idea di costituire un sindacato nasce dall'esigenza di una difesa della figura del calciatore, ancora non ben delineata e sufficientemente tutelata, un sindacato che sia riconosciuto come interlocutore da Federazione e Leghe e che avesse come propri rappresentanti gli stessi calciatori.\nInizialmente l'Aic raccoglie solamente i calciatori di serie A e B, successivamente \u00e8 stata integrata anche la serie C (1971) e la serie D (1973). Uno dei principali obiettivi dell'Aic \u00e8 proprio il riordino di questo settore, i cui calciatori erano etichettati come \"semiprofessionisti\", vale a dire atleti con tutti gli obblighi del professionista, ma con uno status giuridico di dilettante. Si arriva, dopo anni di scontri, ad una ristrutturazione dei campionati, alla suddivisione in C1 e C2 con la serie D che, passando nei dilettanti nel 1981, esce dall'Associazione.\nAncora una vittoria per l'Aic: il 22 luglio 1983 a Roma viene trovato un accordo con Figc e Leghe che prevede l'immediata revoca del \"tetto agli ingaggi\". Nella foto si riconoscono Matarrese, Sordillo, Cestani, Costa, Sergiacomi, Maioli, Campana e Grosso.\nIl 1981 rimane una data determinante per tutto lo sport italiano, soprattutto per l'emanazione della Legge 91, che regola i rapporti tra societ\u00e0 e sportivi professionisti e che riconosce lo status di lavoratore dipendente ai calciatori. La struttura del calcio professionistico italiano si sviluppa cos\u00ec in 144 squadre suddivise in serie A (16), B (20), C1 (36) e C2 (72). Un nuovo cambiamento avviene poi nell'88 e successivamente nel 2003, e porta a una struttura con 132 squadre professionistiche suddivise in serie A (20), B (22), Lega Pro 1\u00aa divisione (36), Lega Pro 2\u00aa divisione (54). Nel 2014 avviene un profondo cambiamento che porta ad un'unica Lega Pro con 60 squadre, per un totale di 102 squadre professionistiche.\nAttualmente quasi tremila calciatori professionisti sono riconosciuti dalla legge come veri e propri lavoratori subordinati e possono vantare moltissime tutele grazie al sopracitato gruppo di campioni che fond\u00f2 l'Aic e a tutti coloro che, negli anni, hanno partecipato con impegno al raggiungimento di traguardi determinanti per la categoria.\nDal 1997 l'Aic organizza ogni anno il \u201cGran Gal\u00e0 del calcio AIC\u201d, un evento durante il quale vengono assegnati una serie di premi ai migliori calciatori del campionato italiano e votato dai calciatori stessi.\nLe conquiste.\nOggi un calciatore professionista pu\u00f2 beneficiare di molte tutele e garanzie grazie al lavoro dell'Aic che, in oltre trent'anni di vita, \u00e8 arrivata a traguardi determinanti. Grazie all'appoggio ed alla compattezza di tutta la categoria, l'Associazione \u00e8 riuscita ad ottenere successi che sono patrimonio di tutti, come ad esempio il riconoscimento del diritto d'immagine, l'abolizione del vincolo, la previdenza, la creazione del Fondo di fine carriera, la firma contestuale, la Legge 91, l'Accordo Collettivo, l'indennit\u00e0 di mancata occupazione, il Fondo di Garanzia, e tante altre conquiste che hanno segnato come vere e proprie pietre miliari la storia dell'Aic.\nCronologia.\na) nuova normativa relativa ai \"parametri\" alla luce delle complesse problematiche che sorgono dalla coesistenza del \"parametro Uefa\" e di quello italiano (a valere dal 1\u00ba luglio 1989);\nb) mantenimento dello stesso organico della serie C;\nc) aumento di contributi per la serie C1 e C2:\nd) costituzione di un Fondo di Garanzia atto a far fronte al pagamento degli emolumenti insoddisfatti dei calciatori tesserati per societ\u00e0 cui sia stata revocata l'affiliazione alla Figc.\na) costituzione di una commissione mista di studio che esamini la via da seguire per arrivare alla modifica della legge istitutiva del coni per il diritto di voto attivo e passivo ad atleti e tecnici;\nb) azzeramento dell'indennit\u00e0 di preparazione e promozione per i trasferimenti all'interno del mercato italiano per tutti i giocatori di Serie A, B, C1, C2 in scadenza di contratto;\nc) pagamento da parte del Fondo di Garanzia degli emolumenti per gli oltre 200 calciatori appartenenti a societ\u00e0 estromesse nella stagione '93-'94 (10 miliardi circa);\nd) limite di tre calciatori provenienti da Paesi non facenti parte dell'UE tesserabili ed utilizzabili per la Serie A. Uno per la B."}
{"id": "324732", "revid": "729019", "url": "https://it.wikipedia.org/wiki?curid=324732", "title": "Wolfram von Richthofen", "text": "Biografia.\nVon Richtofen nacque a Barzdorf, in Slesia, nel 1895. Seguendo la tradizione familiare, era difatti un lontano cugino dei pi\u00f9 celebri Manfred e Lothar von Richthofen, intraprese la carriera militare, divenendo alfiere di cavalleria nel 1913 e \"Leutnant\" (sottotenente) del 4\u00ba Reggimento Ussari nel 1914. Sempre con tale forza prese parte alla Prima guerra mondiale durante la quale fu trasferito, nel settembre del 1917, alla \"Luftstreitkr\u00e4fte\", componente aerea del Deutsches Heer (esercito dell'Impero tedesco), dove rimase fino al termine delle ostilit\u00e0.\nNel 1921, entrato nella \"Reichswehr\" e promosso \"Oberleutnant\" (tenente), ricopr\u00ec numerosi incarichi sino a quando, nel 1933, dopo la presa del potere dei nazisti, venne trasferito nella neonata aviazione militare tedesca, la Luftwaffe. Nel 1936 venne inviato in Spagna, alla testa del primo nucleo della Legione Condor impegnata nella guerra civile spagnola. Il 26 aprile 1937 d\u00e0 ordine di bombardare la citt\u00e0 Guernica, evento che fu poi immortalato da Pablo Picasso nella sua celebre opera omonima.\nPromosso \"Generalmajor\" il 1\u00ba novembre 1938, assunse il comando di tutte le forze aeree tedesche in Spagna. Dopo lo scoppio della Seconda guerra mondiale, il 2 ottobre 1939, ottenne il comando dell'VIII Fliegerkorps alla cui guida prese parte all'invasione della Polonia, alla Campagna di Francia e alla successiva Battaglia d'Inghilterra. Nel luglio del 1940 venne promosso \"General der Flieger\" e successivamente venne decorato con le Fronde di Quercia della Croce di Cavaliere. Nel 1941 venne trasferito sul Fronte Orientale sempre al comando dell'VIII Fliegerkorps e successivamente, a partire dal 4 luglio 1942, dopo la nomina a \"Generaloberst\", fu alla testa della Luftflotte 4. Ricopr\u00ec tale incarico, insieme a quello di comandante della Luftflotte 2, fino al 3 settembre del 1943. Nel frattempo divenne con G\u00f6ring -che ebbe il titolo ad personam di Reichsmarschall- Kesselring, Milch, Sperrle e von Greim uno dei cinque uomini della \"Luftwaffe\" ad essere insignito del grado di Feldmaresciallo durante la Seconda guerra mondiale.\nIl 26 giugno del 1943 venne nominato comandante della Luftflotte 2 impegnata nel teatro italiano, incarico che mantenne fino all'autunno dell'anno successivo. Gravemente malato il 27 ottobre 1944 ottenne una licenza per sottoporsi alle cure mediche del caso e fu trasferito definitivamente nella riserva ufficiali (\"F\u00fchrerreserve OKL\") il 27 novembre successivo.\nTrascorse cos\u00ec gli ultimi mesi di guerra; fatto prigioniero dagli Alleati, mor\u00ec di tumore il 12 luglio 1945."}
{"id": "324733", "revid": "31048", "url": "https://it.wikipedia.org/wiki?curid=324733", "title": "Rick Barry", "text": "Carriera.\nGli inizi.\nSi iscrisse all'universit\u00e0 di Miami dove gioc\u00f2 per tre anni con la strabiliante media di 37,5 punti a partita. venne scelto nei draft del 1965 dai San Francisco Warriors come seconda scelta assoluta. Divenne immediatamente rookie dell'anno con numeri incredibili per un primo anno, ovvero 25,7 punti e 10,6 rimbalzi a partita. Il secondo anno interruppe la striscia di sette campionati consecutivi in cui Wilt Chamberlain era stato capocannoniere della lega, segnando 35,6 punti di media e guidando i Warriors in finale dove per\u00f2 persero per 4-2 dai Philadelphia 76ers.\nL'ABA.\nL'anno dopo Barry diede uno shock all'intera NBA accettando l'offerta proveniente dagli Oakland Oaks della concorrente lega della ABA. Il contratto con i Warriors era per\u00f2 vincolante e un intervento del tribunale costrinse Barry a restare fermo un anno. Nel 1969 esord\u00ec nell'ABA, giusto in tempo per vincere il titolo ABA. L'anno dopo segu\u00ec la franchigia a Washington, mentre nei due anni successivi si trasfer\u00ec a New York per giocare nei New York Nets.\nIl ritorno.\nFinalmente nel 1972 torn\u00f2 nell'NBA, sempre nei Warriors. Nel 1975 i Warriors non erano tra i favoriti nei play-off ma dopo aver eliminato i Seattle SuperSonics e i Chicago Bulls arrivarono in finale contro i Washington Bullets che vennero schiantati per 4-0; Barry segn\u00f2 36 punti in gara due e 38 in gara tre. Venne quindi nominato MVP della finale. Gioc\u00f2 nei Warriors fino al 1979 per poi passare negli Houston Rockets dove gioc\u00f2 due anni sottotono.\nTecnica e riconoscimenti.\nBarry pass\u00f2 alla storia per il suo famoso modo di tirare i tiri liberi, ovvero a due mani partendo dal basso, che gli valse in carriera una fantastica percentuale del 94,7% nel periodo di militanza a Houston e un generale 89% in carriera. Barry si fece conoscere nell'ambiente per il suo carattere ritenuto da tutti antipatico e arrogante, sempre pronto a litigare con avversari e arbitri. In carriera \u00e8 stato nominato nel primo quintetto NBA per cinque volte e primo quintetto ABA per quattro volte. Dal 1986 \u00e8 stato inserito nella Hall of Fame e nel 1997 \u00e8 stato inserito fra i migliori cinquanta giocatori di tutti i tempi.\nEredit\u00e0.\nCinque figli di Barry hanno giocato a basket ad alti livelli, pur non eguagliando il talento del padre."}
{"id": "324735", "revid": "2519", "url": "https://it.wikipedia.org/wiki?curid=324735", "title": "Vocabolario", "text": ""}
{"id": "324739", "revid": "1543377", "url": "https://it.wikipedia.org/wiki?curid=324739", "title": "Dioon mejiae", "text": "Dioon mejiae \u00e8 una cicade della famiglia delle Zamiaceae, endemica dell'Honduras.\nDescrizione.\n\u00c8 una specie con portamento arborescente, con fusti alti circa 1 m.\nLe foglie, disposte a corona all'apice del fusto, sono lunghe 100\u2013200\u00a0cm e sono composte da 230-260 foglioline lineari-lanceolate, di consistenza coriacea, di colore verde brillante, lunghe 12\u201322\u00a0cm, inserite sul rachide con un angolo di circa 180\u00b0.\n\u00c8 una specie dioica, con coni maschili fusiformi, di colore grigio-bruno, lunghi 30\u201380\u00a0cm e 8\u201310\u00a0cm di diametro, e coni femminili ovoidali, lunghi 30\u201350\u00a0cm, con diametro di 20\u201330\u00a0cm.\nI semi sono globosi, lunghi 40\u201350\u00a0mm, rivestiti di un tegumento di colore bianco-crema.\nDistribuzione e habitat.\nL'areale di questa specie \u00e8 ristretto all'Honduras ed in particolare ai dipartimenti di Col\u00f2n, Olancho e Yoro.\nConservazione.\nLa \"IUCN Red List\" classifica \"D. mejiae\" come specie a rischio minimo (\"Leas Concern\").\nLa specie \u00e8 inserita nella Appendice II della CITES."}
{"id": "324741", "revid": "14365", "url": "https://it.wikipedia.org/wiki?curid=324741", "title": "Minimi quadrati a due stadi", "text": ""}
{"id": "324744", "revid": "767487", "url": "https://it.wikipedia.org/wiki?curid=324744", "title": "Metal Inquisitor", "text": "I Metal Inquisitor sono un gruppo musicale tedesco formatosi nel 1998 a Coblenza.\nI fondatori del gruppo furono Blumi e Witchhammer; il secondo abbandon\u00f2 la band nel 2000, prima della pubblicazione del primo album \"The Apparition\", del 2002."}
{"id": "324745", "revid": "729019", "url": "https://it.wikipedia.org/wiki?curid=324745", "title": "Aeroporto di Torino-Aeritalia", "text": "L'Aeroporto di Torino-Aeritalia, (ICAO: LIMA) \"Edoardo Agnelli\" si trova nel territorio del comune di Collegno con ingresso in Strada della Berlia n. 500 a Torino.\n\u00c8 un aeroporto turistico internazionale in ambito Schengen di categoria 2 ICAO gestito per incarico di ENAC dall'Aero Club Torino. Viene utilizzato sia per attivit\u00e0 turistica che per scuola (volo a vela e a motore). Nel giugno del 2010 la scuola ha toccato il vertice di frequenze di 102 allievi nelle due specialit\u00e0.\nDispone di due piste di atterraggio: una in asfalto (10L/28R) di 1\u00a0074\u00a0\u00d7\u00a030 metri e una in erba (10R/28L) di 700\u00d730 metri, riservata al movimento alianti. Dispone inoltre di una pista di atterraggio per elicotteri illuminata, e quindi con possibilit\u00e0 di operare anche di notte munita di un sistema di avvicinamento A-PAPI, oggi principalmente utilizzata dal servizio di elisoccorso.\nSull'aeroporto non si pagano tasse di atterraggio n\u00e9 di stazionamento per i primi 4 giorni.\nServizi.\nL'aeroporto dispone di:\nAttivit\u00e0 diverse.\nSull'aeroporto operano:\nStoria.\nL'ingegnere Ottorino Pomilio nel maggio del 1916 fond\u00f2, con sede in corso Francia, la Societ\u00e0 Anonima per Costruzioni Aeronautiche ing. Ottorino Pomilio &amp; C., per la costruzione di velivoli SP2 (Savoia Pomilio), ed il 10 luglio 1916, per il collaudo dei suoi aerei, inaugur\u00f2 quello che \u00e8 oggi conosciuto come Aeroporto Torino- Aeritalia, con il volo del prototipo del velivolo militare SP2, pilotato dal sergente Almerigi.\nDopo l'aeroporto di Mirafiori (inaugurato nel 1911), che fu operativo fino all'inizio della seconda guerra mondiale, quello di Torino-Aeritalia \u00e8 stato per almeno due decenni (anni quaranta e cinquanta) il principale aeroporto di Torino, che tanta parte ha avuto, e continua ad avere, nella storia aeronautica della citt\u00e0.\nIl 23 maggio 1917 alle ore 11.25, decollando dal campo dell'Aeritalia venne inaugurato il primo volo postale italiano. Pilotato dal tenente Mario De Bernardi (collaudatore della Pomilio) il velivolo P.C. (Pomilio Caccia), con a bordo 200\u00a0kg di posta e 100 copie del quotidiano La Stampa, atterr\u00f2 dopo 4 ore e 3 minuti all'aeroporto di Roma-Centocelle alla presenza delle autorit\u00e0 civili e militari. All'impresa le Poste italiane dedicarono una sovrastampa speciale sul francobollo da 25 centesimi Espresso.\nNel 1918, la Societ\u00e0 Pomilio e l'annesso campo volo vennero ceduti all'Ansaldo e da questa passati pi\u00f9 tardi (1927) alla FIAT, che denomin\u00f2 questo complesso \"FIAT Aeronautica d'Italia S.A.\" da cui, nel tempo, l'abbreviazione \"Aeritalia\". All'epoca in cui la FIAT complet\u00f2 il binomio terra-mare con la parola cielo, il cielo pi\u00f9 importante era quello dell'Aeritalia.\nDalla pista dell'Aeritalia, effettuarono il loro primo volo, nell'arco di oltre 30 anni, i prototipi degli SP di Savoia Pomilio, degli SVA di Savoia, Verduzio, Ansaldo, dei Fiat CR e BR di Rosatelli, dei G di Gabrielli. Per il collaudo di questi velivoli la FIAT costru\u00ec negli anni trenta la pista 30 in conglomerato bituminoso di 1\u00a0000\u00a0\u00d7\u00a060 metri, successivamente allungata a 1\u00a0500 metri nel 1963 (oggi tale pista non \u00e8 pi\u00f9 in uso ed \u00e8 parzialmente coperta dalle strade e dalle costruzioni sorte successivamente). Piloti collaudatori come Brach Papa, Lovadina, Ferrarin, Rolandi, Cus e Catella metteranno a punto, sul campo dell'Aeritalia, macchine che a cavallo delle due guerre porteranno il nome di Torino e dell'Italia ai pi\u00f9 lontani confini (pensiamo ai caccia CR30 per la Cina e per la Romania nel 1933, per l'Ungheria, l'Austria, la Spagna nel 1936, per il Venezuela nel 1937). Pi\u00f9 tardi queste macchine verranno sostituite dai famosi Fiat G.50 e G.55 e G.59 tutti decollati e collaudati su questa pista.\nDurante la seconda guerra mondiale, in seguito alla progressiva distruzione dell'aeroporto di Mirafiori, l'aeroporto dell'Aeritalia divenne il principale scalo aereo cittadino. Nell'aprile del 1944 l'aeroporto fu oggetto di spaventose incursioni aeree e fu colpito da oltre 250 bombe durante i ripetuti bombardamenti a tappeto mirati a colpire sia l'aeroporto che la contigua fabbrica di aerei della FIAT Aeritalia. Al termine della guerra l'aeroporto fu completamente ripristinato ed il 5 maggio 1947 la pista 30 dell'Aeritalia vide la ripresa dei voli commerciali di linea con il primo volo dell'Alitalia, che fu anche il primo volo di linea italiano del dopoguerra sulla tratta Torino-Roma. Questa pista vide altres\u00ec decollare i prototipi dei primi aerei da trasporto di produzione nazionale messi in linea dalle Avio Linee Italiane nel primo dopoguerra, e rappresent\u00f2 anche il principale scalo torinese fino al 1953 quando l'aviazione commerciale incominci\u00f2 a operare dal nuovo aeroporto di Caselle.\n\u00c8 su questa pista che i tifosi del Grande Torino attesero invano, il 4 maggio 1949, la squadra nel giorno della tragedia di Superga. Alle ore 17.05 il trimotore Fiat G.212 con marche I-ELCE pilotato dal comandante Pierluigi Meroni, con a bordo l'intera squadra, i dirigenti e gli accompagnatori, si schiant\u00f2 contro il muraglione del terrapieno posteriore della Basilica di Superga. Nessun sopravvissuto fra i 31 a bordo. L'aereo riportava a casa da Lisbona la squadra del Grande Torino che aveva partecipato ad un evento sportivo amichevole con il Benfica.\nNel 1958 l'avvocato Gianni Agnelli si fece interprete presso la FIAT della necessit\u00e0 di costruire una nuova pista di decollo e dei relativi raccordi. Con delibera del 7 febbraio 1961 la FIAT stanzi\u00f2 la somma di 106 milioni di lire per la costruzione della pista 28R-10L di 1\u00a0074 metri in conglomerato bituminoso, da dare in esercenza all'Aero Club.\nLa palazzina dell'aeroporto \u00e8 stata ristrutturata nel 1958 dall'architetto torinese Carlo Mollino.\nA cavallo fra gli anni sessanta e settanta, sulla pista 30 dell'aeroporto venivano collaudate le vetture Abarth da competizione. Parte di tale pista esiste ancora oggi, ma non \u00e8 pi\u00f9 utilizzabile dai velivoli.\nNel periodo dal 9 al 14 giugno 2009 \u00e8 stato sede dei World Air Games.\nCentenario dell'aeroporto.\nLa manifestazione per l'anniversario dei 100 anni dall'inaugurazione dell'aeroporto, si \u00e8 svolta il 2 e 3 luglio 2016 con la partecipazione del gruppo Historical Aircraft Group esibendo in statica alcuni velivoli storici della sua flotta.\nIl pomeriggio del 3 luglio 2016 si \u00e8 svolta la cerimonia in occasione del centenario dell'aeroporto, con numerose esibizioni di voli acrobatici tra cui il WeFly! Team e con la partecipazione delle Frecce Tricolori."}
{"id": "324746", "revid": "767487", "url": "https://it.wikipedia.org/wiki?curid=324746", "title": "Arma letale 4", "text": "\"Arma letale 4 (Lethal Weapon 4)\" \u00e8 un film del 1998, diretto da Richard Donner e interpretato da Mel Gibson e Danny Glover.\nTrama.\nMartin Riggs e Roger Murtaugh, esperti poliziotti di Los Angeles, sono alle prese con uno psicopatico armato di lanciafiamme e mitra: durante il confronto Roger confessa a Martin che Lorna \u00e8 incinta, mentre Riggs confessa all'amico che anche Rianne lo \u00e8. I due riescono a sbrogliare la situazione e la storia riprende circa nove mesi dopo.\nLa coppia, dopo un incidente con la barca di Roger a cui assiste anche Leo, si trova a dover chiarire una serie di crimini inerenti all'introduzione clandestina di immigrati cinesi nella citt\u00e0. Ai due viene affiancato Lee Butters, giovane detective di colore che si dimostra particolarmente premuroso nei confronti di Roger (Riggs fa credere al collega che piace a Butters perch\u00e9 quest'ultimo \u00e8 omosessuale, ma in realt\u00e0 il giovane ha sposato in segreto la figlia di Murtaugh, Rianne, e quindi cerca di farsi accettare dall'inconsapevole suocero).\nQuesti, colpito dalla situazione difficilissima in cui gli immigrati si trovano, decide di portare a casa sua la famiglia Hong; i criminali che gestiscono il traffico sono per\u00f2 sulle tracce proprio di questa, in quanto lo zio del capofamiglia \u00e8 costretto a lavorare per loro in modo da realizzare il denaro falso con cui Wah Sing Ku, boss in ascesa della Triade, \u00e8 intenzionato a riscattare da un generale cinese corrotto i quattro capi della sua organizzazione, tra cui il fratello maggiore.\nGrazie alle loro indagini Riggs e Murtaugh, promossi a capitani ma alla fine degradati di nuovo a sergenti, riescono a sgominare il gruppo e a uccidere Ku dopo un violentissimo scontro. Riggs, dopo aver visitato la tomba della moglie, decide di voler sposare Lorna, mentre Roger accetta in famiglia il genero Butters.\nAntagonisti.\nQuattro Padri.\nSono i quattro capi della Triade tenuti prigionieri da un corrotto generale cinese. Alla fine saranno rilasciati ma verranno uccisi nel corso del film, due da Riggs e Murtaugh e due dal generale cinese corrotto.\nWah Sing Ku.\nMassimo sicario della Triade. Ha come obiettivo il rilascio dei Quattro Padri. Si scontrera' con Riggs e Murtaugh per due volte, sconfiggendoli la prima ma venendo a sua volta sconfitto la seconda ed ucciso a colpi di AK-47. \u00c8 un grande esperto di arti marziali ben pi\u00f9 forte dei nemici dei film precedenti, essendo riuscito a fare cose ai limiti delle capacit\u00e0 umane, come intuire la traiettoria di un proiettile e schivarlo, e continuare a combattere anche dopo essere stato trapassato da un arpione. Sono state necessarie le forze combinate di Riggs e Murtaugh per sconfiggerlo.\nTitoli di coda.\nAlla fine del film, durante i titoli di coda, quello che appare essere un album di foto di famiglia si trasforma presto in un album di foto che riguardano l'intera saga: si vedono nitidamente il produttore Joel Silver, il regista Richard Donner e altri numerosi membri della troupe durante le riprese, insieme a fotogrammi fuori e dentro scena dei primi tre capitoli della saga.\nSequel.\nPer anni si \u00e8 discusso sulla possibilit\u00e0 di concludere la serie con un altro film. Il regista della saga, Richard Donner, ha dichiarato di aver gi\u00e0 in mente una storia per \"Arma letale 5\"; ma che senza Mel Gibson sarebbe inutile produrre un nuovo film.\nL'attore, in effetti, ha detto pi\u00f9 volte di non essere interessato a riprendere le vesti di Martin Riggs.\nNel 2007 il sito \"Moviehole.net\" ha pubblicato un articolo riguardante lo stato del progetto, che \u00e8 emerso essere in stallo.\nSecondo il sito \"Digiguide\", il film sarebbe dovuto uscire a fine 2009 con o senza cast originale.\nIn un'intervista su \"IGN\", l'attore Columbus Short ha annunciato di aver ottenuto la parte del figlio di Murtaugh, assicurando il ritorno di Mel Gibson e Danny Glover nei loro celebri personaggi, prolugandosi sull'argomento ha dichiarato che Shane Black ha completato la sceneggiatura.\nA met\u00e0 ottobre, \u00e8 stato dichiarato che Gibson ha rifiutato la parte, e il regista della saga originale Richard Donner ha spiegato questo come una falla incolmabile se mai la Warner dovesse decidere di proseguire la saga ulteriormente.\nA fine gennaio 2020, il regista Richard Donner conferma che il quinto film si far\u00e0. Sembra infatti che da The Hollywood Reporter arrivino delle conferme. Il produttore Dan Lin ha lasciato trapelare la notizia durante la registrazione di uno degli incontri che la rivista organizza tra i protagonisti della stagione cinematografica, ammettendo: \u201cStiamo cercando di realizzare l\u2019ultimo film di Arma Letale. E Dick Donner sta tornando. Il cast originale sta tornando. Ed \u00e8 semplicemente fantastico. La storia \u00e8 molto personale e Mel e Danny sono pronti a partire, quindi si tratta solo di trovare la sceneggiatura\u201d."}
{"id": "324748", "revid": "2096950", "url": "https://it.wikipedia.org/wiki?curid=324748", "title": "Nicola Rossi", "text": "Biografia.\nLaureato in giurisprudenza e professore ordinario di Economia Politica presso l'Universit\u00e0 degli studi di Roma \"Tor Vergata\", \u00e8 stato presidente dell'Istituto Bruno Leoni. \u00c8 inoltre membro del Comitato Direttivo di Italia Futura e del comitato scientifico della Fondazione Italia USA.\nIl 30 aprile 2016 ha assunto la presidenza del Consiglio di sorveglianza della Banca Popolare di Milano, risultando eletto dall'assemblea dei soci tenutasi il medesimo giorno.\nCarriera politica.\n\u00c8 stato eletto alla Camera dei deputati nel 2001, nel collegio maggioritario di Barletta, in Puglia, in rappresentanza della coalizione di centro-sinistra con il 43,3% superando il 40,1% ottenuto dal candidato della Casa delle Libert\u00e0, Savino Sguera, capogruppo consiliare di Forza Italia del Comune di Barletta. Nella XIV Legislatura \u00e8 stato membro della Commissione Finanze e segretario del gruppo DS della Camera.\nNel 2006 viene rieletto deputato per la lista dell'Ulivo nella circoscrizione XXI Puglia, ed \u00e8 membro della V Commissione Bilancio, Tesoro e Programmazione.\nNel 2007 entra in polemica con il suo partito, i Democratici di Sinistra, in merito alla gestione della fase costituente del Partito Democratico. Tuttavia, dopo un abbandono iniziale, Rossi ha aderito al progetto del PD partecipando in prima persona alle elezioni primarie come candidato all'assemblea costituente nella lista \"Democratici per Veltroni\" per il collegio Roma - Appio Latino.\nNel 2008 \u00e8 eletto senatore del Partito Democratico.\nIl 1\u00ba febbraio 2011 ha presentato una lettera di dimissioni da palazzo Madama. La decisione \u00e8 stata motivata da \"motivi personali\". Tuttavia l'aula del Senato ha respinto le dimissioni con 183 voti contro, 52 a favore e 8 astensioni. A votare contro le dimissioni dell'economista Pd, Pdl, Lega, Fli, Udc e Api.\nIl 14 aprile 2011 lascia il Partito Democratico e passa al gruppo misto.\nTerminata l'attivit\u00e0 parlamentare \u00e8 tornato all'insegnamento universitario."}
{"id": "324750", "revid": "599", "url": "https://it.wikipedia.org/wiki?curid=324750", "title": "Equazione di Mathieu", "text": ""}
{"id": "324752", "revid": "57342", "url": "https://it.wikipedia.org/wiki?curid=324752", "title": "Domenico Benedetti Valentini", "text": "Carriera politica.\nLaureato in giurisprudenza e in scienze politiche, avvocato, \u00e8 stato eletto alla Camera dei deputati nel 1994, e poi riconfermato nelle due successive legislature, col sistema proporzionale nella circoscrizione Umbria.\nNella XIV Legislatura \u00e8 stato presidente della Commissione Lavoro Pubblico e Privato.\nDal 6 giugno 2006 \u00e8 vicepresidente della I Commissione (Affari costituzionali, della presidenza del consiglio e interni).\nDisegno di legge di modifica della legge sulla caccia.\nBenedetti Valentini \u00e8 stato l'iniziatore del disegno di legge presentato il 18 settembre 2008 \"S.1029 Abrogazione della legge 11 febbraio 1992, n. 157 e nuova disciplina dell'attivit\u00e0 venatoria\" (relatore Franco Orsi). Nella relazione a tale disegno di legge l'attuale normativa sulla caccia (legge 157/92) veniva definita da Benedetti Valentini come \"caratterizzata da irrazionali pregiudizi aprioristicamente contrari all'esercizio dell'attivit\u00e0 venatoria\" e \"del tutto vessatorie nei confronti di quanti esercitano l'attivit\u00e0 venatoria\", lamentando \"lo spostamento verso Ungheria, Romania, Polonia, Turchia, Egitto, Tunisia, Algeria, Spagna, eccetera, della gran parte dei cacciatori italiani, con il conseguente effetto di un notevole esodo di risorse economiche\", soprattutto per le regioni del sud.\nTale disegno di legge \u00e8 stato duramente contestato da numerose associazioni animaliste e ambientaliste come la LAV (\"caccia senza regole e senza alcun rispetto per gli animali.\"), la LAC (\"proposta spara-tutto\"), la LIPU (\"Iniziativa inopportuna e affermazioni discutibili\"), il WWF (\"estremismo venatorio\"), l'ENPA (\"una lista di orrori senza fine\"), oltre che dall'associazione di consumatori Codacons. Tali associazioni lamentano soprattutto di non essere state coinvolte nella fase di redazione del disegno di legge, e contestano l'opportunit\u00e0 di affidare la relazione di un tale provvedimento ad un cacciatore (Franco Orsi). Il Partito Democratico ha definito tale testo \"antistorico, antieuropeo ed antifederalista, un disegno di legge pericoloso, che propone una caccia senza limitazioni e senza controllo\".\nGli aspetti pi\u00f9 contestati del disegno di legge coinvolgevano la cancellazione dell'interesse della comunit\u00e0 nazionale e internazionale per la tutela della fauna, e della definizione di specie superprotette; l'apertura della caccia lungo le rotte di migrazione; la liberalizzazione dell'uso dei richiami vivi, senza anello di riconoscimento, e la reintroduzione dell'uso degli zimbelli; la liberalizzazione dell'imbalsamazione, senza dover rispettare procedure tassidermiche; a sostituzione dell'Istituto Nazionale per la Fauna Selvatica (ISPRA) con istituti regionali; la possibilit\u00e0 di caccia in deroga (a specie non cacciabili) nei parchi e nelle aree protette; la punizione per le regioni che proteggono oltre il 30% del territorio regionale; l'abbassamento a 16 anni della soglia di et\u00e0 per conseguire la licenza di caccia; la concessione ai sindaci dei poteri di autorizzare interventi di abbattimenti e eradicazione degli animali vaganti; Leggi regionali per cacciare specie non cacciabili, in grado di autorizzare Veneto e Lombardia nonostante quattro procedure di infrazione dell'Unione europea e due sentenze della Corte Costituzionale; e l'esclusione dell'Ente Nazionale Protezione Animali dal comitato tecnico nazionale. Le associazioni ambientaliste presenti nel Comitato sulla 157 sarebbero cos\u00ec ridotte da quattro a tre.\nA partire dal ddl di Benedetti Valentini e da altri (s.1476, s.1224, s.1122, s.1104, s.1029, s.510, s.398, s.330, s.276), Franco Orsi ha proposto un testo unificato per una nuova legge sulla caccia alla Commissione Ambiente del Senato. Tale disegno di legge non ha avuto seguito nella XVI legislatura."}
{"id": "324754", "revid": "92723", "url": "https://it.wikipedia.org/wiki?curid=324754", "title": "KV55", "text": "KV55 (Kings' Valley 55) \u00e8 la sigla che identifica una delle tombe della Valle dei Re in Egitto; pur essendo presente una mummia all\u2019atto della scoperta, a lungo si \u00e8 dibattuto se si trattasse della regina Tiy, Grande sposa reale di Amenofi III, o di Akhenaton, o del suo immediato successore Smenkhara.\nSolo recenti studi genetici renderebbero pi\u00f9 accreditabile l\u2019identificazione del corpo per quello di Akhenaton.\nScoperta e scavi.\nScoperta il 6 gennaio 1907 da Edward Russell Ayrton per conto di Theodore Davis, KV55 si trova a breve distanza dalla tomba KV6 di Ramses IX e dall\u2019area in cui, 15 anni pi\u00f9 tardi, Howard Carter scoprir\u00e0 la KV62 di Tutankhamon . Attualmente KV55 si trova a breve distanza dalla moderna struttura di accoglienza turistica della Valle.\nNello stesso mese di gennaio 1907, Ayrton studi\u00f2 sul posto il sarcofago e la mummia che si trovavano all\u2019interno della tomba. \u00c8 noto, da una lettera di Davis a Gaston Maspero, che nel 1908 ancora permanevano all\u2019interno suppellettili e reperti.\nScarse sono le notizie sulle operazioni giacch\u00e9 non venne tenuto alcun diario di scavo ed ogni documentazione dell\u2019epoca \u00e8 successiva alle effettive fasi, e le poche descrizioni esistenti sono disordinate, incomplete, spesso difformi tra loro e talvolta contrastanti. Da queste informazioni, nonch\u00e9 da testimonianze di ospiti che visitarono la tomba durante i lavori, \u00e8 desumibile che si sia operato con approssimazione e superficialit\u00e0. Charles Trick Currelly ebbe a scrivere: \"pezzi di foglia d\u2019oro sembravano volare nell\u2019aria in ogni direzione. Provavamo a respirare in mezzo a loro. Tyndale mi sussurr\u00f2 che aveva pi\u00f9 volte starnutito trovando sei o sette pezzi d\u2019oro nel suo fazzoletto\". \u00c8 inoltre noto che Davis consentisse ai suoi ospiti di asportare dalla tomba frammenti d\u2019oro ed altri reperti quali souvenir della visita\nNel 1921, durante una campagna di scavo per conto di Lord Carnarvon, Howard Carter rinvenne oggetti che sembravano provenire dalla KV55; in questa occasione l\u2019accesso alla tomba venne precluso da una porta in metallo che venne poi sostituita da blocchi di pietra che, nel 1944, crollarono a causa di un\u2019alluvione i cui detriti invasero nuovamente, almeno in parte la tomba.\nNel 1993 la tomba venne nuovamente scavata nell\u2019ambito del Theban Mapping Project, e nel 1996 si procedette al consolidamento della scala di accesso ed al restauro delle pareti fortemente danneggiate da fessurazioni intervenute nei millenni.\nArchitettura.\nLa KV55, probabilmente mai ultimata, \u00e8 relativamente piccola (complessivamente circa 27\u00a0m di lunghezza) e presenta la planimetria tipica delle tombe della XVIII dinastia: a un ingresso segue una scala discendente di 20 gradini che prosegue in un corridoio, pure in discesa, da cui si accede alla camera funeraria. Una camera laterale, non ultimata, ha fatto supporre che potesse trattarsi dell\u2019inizio di un secondo corridoio.\nNel 1993 Lyla Pinch Brock, egittologa canadese operante nel quadro del Theban Mapping Project, scav\u00f2 nuovamente la tomba rinvenendo al suo interno un frammento di ostrakon dipinto che sembrava essere parte della planimetria originale della KV55 e dal quale era desumibile un previsto allargamento dell\u2019entrata; ipotesi suffragata, peraltro, da incisioni rilevate sulle pareti prossime all\u2019ingresso. Un ulteriore esame consent\u00ec di riscontrare che effettivamente si era gi\u00e0 proceduto, almeno in parte, al previsto allargamento, all\u2019innalzamento del soffitto e all\u2019incremento del numero dei gradini della scala.\nPareti e soffitto della camera funeraria erano stati intonacati ma non decorati.\nOriginariamente la tomba era stata sigillata con blocchi di calcare recanti il sigillo della necropoli, ma questi erano stati pi\u00f9 volte rimossi e strati di macerie avevano riempito il corridoio.\nNel corso della XX dinastia, durante i lavori di scavo delle vicina KV6 di Ramses IX, l\u2019accesso alla KV55 venne ricoperto da macerie provenienti dal relativo scavo.\nCondizioni al momento della scoperta.\nAll'atto della scoperta la tomba KV55 si presenta molto malridotta. Le scale e il corridoio erano ingombri di macerie; nella camera funeraria regnava il caos, sia per le infiltrazioni d'acqua, sia per danni che vennero palesemente e volontariamente causati dall'uomo: si trattava di danneggiamenti selettivi che non potevano essere annoverati tra quelli causati dalla intemperie o a semplici azioni di saccheggio.\nAll'interno della camera funeraria vennero rinvenuti un sarcofago ed i resti, estremamente malridotti per l'acqua, di una cappella funeraria analoga a quella della tomba di Tutankhamon, smontata in pi\u00f9 parti accatastate disordinatamente alle pareti e sul pavimento. Le lamine d'oro che ricoprivano la struttura lignea, quasi completamente distrutta, erano estremamente fragili e non vennero consolidate; in gran parte andarono disperse.\nAlcune rosette in bronzo, trovate all'interno della tomba e successivamente da Carter nel 1921, a poca distanza dal suo ingresso, lasciarono supporre che, oltre la cappella, anche in questa sepoltura esistesse una copertura in lino con applicazioni analoghe a quella rinvenuta in KV62, non necessariamente dispiegata, stante lo stato di smontaggio della cappella, ma quanto meno qui riposta.\nIl sarcofago antropomorfo, di pregevole fattura e del tutto simile a quelli lignei di Tutankhamon, presentava decorazione \"rishi\", cui erano stati intenzionalmente e selettivamente asportati i cartigli recanti il nome del defunto. Analoga operazione venne eseguita sulle fasce che circondavano le bende della mummia in corrispondenza dei punti in cui, normalmente, si trovano appunto i cartigli.\nAnalogo trattamento di asportazione era stato eseguito per il volto di cui, attualmente, non resta che il sopracciglio e parte dell'occhio destro. Sulla fronte spicca l'ureo reale.\nLa mummia, molto malridotta, venne esaminata da Ayrton e Davis all'interno della stessa tomba nel 1907; durante tale operazione quest'ultimo la danneggi\u00f2 ulteriormente facendone cadere i denti. Presentava un largo collare in forma di avvoltoio ed un braccio ripiegato sul torace. Nonostante la presenza dell'ureo e di precise indicazioni che si trattasse di un maschio, data anche la presenza dei cartigli di Akhenaton su almeno due dei quattro mattoni magici rinvenuti nella camera funeraria, nonch\u00e9 di vasellame recanti il nome di Amenofi III e alcuni piccoli cartigli intestati a Tutankhamon, Davis ritenne si trattasse della sepoltura della regina Tye e ci\u00f2 in funzione della postura con il braccio ripiegato, usualmente usata per le regine, di alcuni graffiti a lei intestati nel corridoio, di un rilievo della danneggiata cappella lignea in cui Tye \u00e8 alle spalle di Akhenaton mentre costui adora Aton, e di alcuni frammenti di mobilio recanti i nomi affiancati della regina e del re Amenofi III.\nDai vasi canopici rinvenuti nella tomba, adattati per un diverso titolare rispetto a quello previsto, erano ugualmente stati asportati gli urei e abrasi i nominativi, ma gli stessi erano di palese stile amarniano.\nA rendere ancor pi\u00f9 difficile l'identificazione del corpo rinvenuto nella tomba, sopravverr\u00e0 il furto presso il museo del Cairo delle fasce d'oro che stringevano le bende della mummia da cui, grazie a metodi di rilevazione pi\u00f9 moderni, sarebbe stato possibile tentare una ricostruzione dei cartigli.\nIpotesi di utilizzo della tomba.\nLa scarsit\u00e0 di documentazione esistente, la superficialit\u00e0 delle operazioni, degli atti e dei rilievi eseguiti durante gli scavi, rendono difficile l\u2019individuazione di una teoria. Al netto dei danni causati da incursioni ladresche, cui pure la tomba fu sottoposta nel corso dei secoli, Martha Rhoads Bell valut\u00f2, anche sulla scorta di fotografie d\u2019epoca, che il disordine rilevato da Ayrton e Davis all\u2019epoca dello scavo nella camera funeraria doveva essere pi\u00f9 apparente che reale. La ricostruzione della posizione delle suppellettili rinvenute nella tomba, infatti, denoterebbe un certo ordine originale dei manufatti il cui apparente disordine sarebbe stato causato principalmente dal collasso degli oggetti in legno marciti a causa dell\u2019umidit\u00e0 e dal crollo del soffitto a causa di infiltrazioni, nonch\u00e9 dall\u2019attacco di insetti e funghi xilovori.\nLa teoria pi\u00f9 accreditata sull\u2019utilizzo di KV55, vedrebbe la stessa utilizzata in origine quale deposito di mummie provenienti dalle tombe di Amarna a seguito del rientro a Tebe della Corte, durante la fase di restaurazione sotto Tutankhamon, dopo il periodo dell\u2019eresia amarniana . In base a tale teoria, il corpo della regina Tye sarebbe dapprima stato sepolto in KV55, per essere poi successivamente traslato in KV35, tomba di Amenofi II.\nTale ipotesi di sepoltura multipla provvisoria sarebbe anche suffragata dalle molte rimozioni della muratura che garantiva la chiusura, e su cui di volta in volta vennero apposti in tempi differenti i sigilli della necropoli.\nIpotesi sull\u2019occupante della tomba.\nA causa dei danni naturali o quelli selettivi causati dall\u2019uomo, molteplici sono state dal momento della scoperta le ipotesi su chi sia da identificarsi nell\u2019occupante della tomba e del ricco sarcofago.\nDavis ed Ayrton assegnarono per i motivi sopra visti, nonch\u00e9 per l\u2019assenza di palesi genitali maschili, il corpo alla regina Tye, ma quando i resti vennero trasferiti al Cairo per ulteriori accertamenti, il dottor Grafton Elliot Smith in una sua lettera ad Arthur Weigall ebbe a scrivere: \"siete sicuro che le ossa che mi avete inviato siano quelle che sono state trovate nella tomba? Invece delle ossa di un\u2019anziana signora, mi avete inviato quelle di un giovane uomo. Sicuramente ci deve essere stato un errore\". Smith assegna perci\u00f2 il corpo ad un giovane di 20-25 anni e Gaston Maspero la assegna, perci\u00f2, ad Akhenaton giustificando cos\u00ec i danneggiamenti subiti a causa della \"damnatio memoriae\" di cui il sovrano venne fatto oggetto dopo l\u2019esperienza atoniana.\nContestualmente, Norman de Garis Davies , considerando che Akhenaton al momento della morte doveva avere almeno dieci anni di pi\u00f9 (30-35 anni), assegna il corpo al suo immediato successore o forse co-reggente Smenkhara, giustificando cos\u00ec la stessa \"damnatio memoriae\".\nLa postura delle braccia, uno disteso sul fianco e l\u2019altro ripiegato sul torace, tipico delle sepolture femminili, venne giustificata con le regole imposte nel periodo amarniano per cui il faraone avrebbe sommato in s\u00e9 i principi sessuali femminile e maschile talch\u00e9, da solo, simboleggerebbe la coppia regale.\nIl sarcofago e i vasi canopici in KV55 presentavano inoltre palesi indizi di adattamento, essendo stati predisposti originariamente per Kiya, una regina minore di Akhenaton. Tra le operazioni per adattarli al nuovo occupante vi \u00e8 l\u2019apposizione dei cartigli strappati e l\u2019ureo frontale, sui vasi \u00e8 inoltre ben visibile il nome di Kiya non sovrascritto.\nNel 1963 vennero eseguiti ulteriori accertamenti sui resti confermando che appartenevano a un maschio di circa 20 anni, il che avvalor\u00f2, anche per Cyril Aldred, l\u2019assegnazione a Smenkhara, confermata peraltro da una ricostruzione facciale che avrebbe fornito caratteri non compatibili con le rappresentazioni scultoree del re.\nNel 1988 e poi nel 1992, nuove analisi assegnarono alla mummia un\u2019et\u00e0 compresa tra i 35 e i 40 anni, ma nel 2001 l\u2019egittologa Joyce Filer stabil\u00ec nuovamente un\u2019et\u00e0 compresa tra i 20 e i 25 anni.\nUltimi riscontri.\nNel 2010, sottoposta ad ulteriori accertamenti, compare sul Journal of the American Medical Association un articolo che identifica la mummia per quella del padre genetico di Tutankhamon e la assegna perci\u00f2 ad Akhenaton.\nUn altro articolo di poco successivo al precedente, sulla scorta di analisi del DNA di due feti femminili rinvenuti nella tomba di Tutankhamon, precisa che Akhenaton, o comunque il corpo di KV55, non poteva essere quello del nonno delle bambine, cosa che sarebbe dovuta essere trattandosi Akhenaton del padre dell'unica moglie nota di Tutankhamon, Ankhesenamon .\nViene perci\u00f2 riconfermata l\u2019identificazione della mummia di KV55 per quella di Smenkhara che sarebbe stato perci\u00f2 il padre di Tutankhamon. Studi ortopedici eseguiti sulla colonna vertebrale, tuttavia, assegnano al corpo un\u2019et\u00e0 di 30-35 anni pi\u00f9 compatibile con quella di Akhenaton al momento della morte.\nNel 2011 l\u2019Universit\u00e0 del Cairo identifica il corpo di KV55 per quello di Akhenaton, ma ancora non esistono pubblicazioni in tal senso."}
{"id": "324756", "revid": "163662", "url": "https://it.wikipedia.org/wiki?curid=324756", "title": "Oscar del calcio AIC", "text": "Gli Oscar del calcio AIC sono stati una manifestazione dell'Associazione Italiana Calciatori durante la quale venivano premiati i migliori calciatori del campionato italiano di calcio di Serie A.\nI riconoscimenti erano votati dai calciatori stessi, che giudicavano i loro compagni nelle prestazioni sportive della stagione calcistica precedente. Il calciatore che ha vinto pi\u00f9 Oscar del calcio \u00e8 stato Francesco Totti, con 11 riconoscimenti.\nLa cerimonia di premiazione degli Oscar del calcio si \u00e8 svolta dal 1997 al 2010. A partire dal 2011 il formato dell'evento \u00e8 stato cambiato, e l'Oscar del calcio \u00e8 stato sostituito dal nuovo Gran Gal\u00e0 del calcio.\nRiconoscimenti.\nDalla prima edizione del 1997, ci sono state le seguenti categorie di riconoscimenti:\nViene eletto tra i vincitori delle categorie \"Migliore calciatore italiano\" e \"Migliore calciatore straniero\"; i calciatori con pi\u00f9 titoli (3) sono Zlatan Ibrahimovi\u0107 e Andrea Pirlo.\nViene eletto tra i migliori calciatori italiani della Serie A; il calciatore con pi\u00f9 titoli \u00e8 Francesco Totti con 5.\nViene eletto tra i migliori calciatori non italiani della Serie A; i calciatori con pi\u00f9 titoli sono Kak\u00e1 e Zlatan Ibrahimovi\u0107 con 3.\nIl miglior giocatore al di sotto dei 24 anni della Serie A; il calciatore con pi\u00f9 titolo \u00e8 Antonio Cassano con 2.\nIl miglior giocatore nel ruolo di portiere della Serie A; il calciatore con pi\u00f9 titoli \u00e8 Gianluigi Buffon con 8.\nIl migliore allenatore della Serie A; l'allenatore con pi\u00f9 titoli \u00e8 Marcello Lippi con 3.\nIl migliore arbitro della Serie A; l'arbitro con pi\u00f9 titoli \u00e8 Pierluigi Collina con 7.\nLa migliore squadra della Serie A; le squadre con pi\u00f9 titoli sono la e l' con 2.\nIl miglior giocatore nel ruolo di difensore della Serie A; il calciatore con pi\u00f9 titoli \u00e8 Alessandro Nesta con 4.\nClassifica per squadra.\n\"Dati aggiornati al 24 gennaio 2011\""}
{"id": "324760", "revid": "1418004", "url": "https://it.wikipedia.org/wiki?curid=324760", "title": "Christopher Brookmyre", "text": "Dopo l'universit\u00e0 \u00e8 stato critico cinematografico, cronista sportivo e cantante rock, per poi dedicarsi nel 1993 alla scrittura.\nIl suo primo romanzo, \"Quite Ugly One Morning\", risale al 1996. Fu pubblicato in Italia nel 2000 dalla casa editrice Meridiano Zero, con il titolo \"Un mattino da cani\". Sempre Meridiano Zero ha pubblicato successivamente \"Il paese della menzogna\", \"Scusate il disturbo\" e \"Real LifeTM\".\nChristopher Brookmyre, che afferma di non sentirsi parte della nuova ondata di scrittori scozzesi e di non essere uno scrittore politico, incentra i suoi romanzi su criminali ridicoli e mediocri e su una classe dirigente corrotta, con l'obiettivo di una dura critica sociale che a colpi di comicit\u00e0 coinvolga ora il sistema scolastico britannico, ora l'industria turistica, ora il governo, ora il sistema sanitario, ora il mondo del giornalismo.\nPersonaggio principale di \"Un mattino da cani\" e de \"Il paese della menzogna\" \u00e8 il giornalista d'assalto \"Jack Parlabane\", soprannominato Scoop per la sua capacit\u00e0 di scovare notizie sensazionali sfruttando un fiuto da segugio, una spiccata propensione alla teoria del complotto nonch\u00e9 all'utilizzo di metodi poco ortodossi."}
{"id": "324765", "revid": "15732", "url": "https://it.wikipedia.org/wiki?curid=324765", "title": "Massimo Berruti", "text": ""}
{"id": "324767", "revid": "83531", "url": "https://it.wikipedia.org/wiki?curid=324767", "title": "Alessandro Vasta", "text": "Biografia.\nFu figlio ed allievo di Paolo, con cui collabor\u00f2 a diverse opere. Lavor\u00f2 anche con Vito e Alessandro D'Anna.\nLe sue opere si possono ammirare ad Acireale presso la Pinacoteca Zelantea ed alcune chiese. Fra queste, l'Oratorio di San Filippo Neri dove si trova una sua tela che fu molto venerata in passato, raffigurante la \"Madonna della Purit\u00e0\". Altre opere, sempre nella cittadina acese, si possono ammirare presso le chiese di San Sebastiano, Sant'Antonio di Padova, San Camillo, Maria Odigitria e San Domenico.\nGli fu attribuito il quadro raffigurante la \"Fuga in Egitto\", dipinto con la tecnica ad olio su tela circa nella prima met\u00e0 del '700, al momento si trova nel duomo di Sant'Isidoro Agricola di Giarre, nella navata sinistra del presbiterio.\nSeguirono le orme del padre i figli Pietro Paolo Vasta Juniore e Mariano Vasta.\nOpere.\nCatania e provincia.\nAcireale.\nPinacoteca Zelantea:"}
{"id": "324768", "revid": "287204", "url": "https://it.wikipedia.org/wiki?curid=324768", "title": "Giovanni il Buono", "text": ""}
{"id": "324782", "revid": "599013", "url": "https://it.wikipedia.org/wiki?curid=324782", "title": "Franco a cavallo", "text": "Il franco a cavallo fu la prima moneta francese con il nome di franco. Era una moneta d'oro a 24\u00a0carati di 29\u00a0mm e pesante 3,88\u00a0grammi, pari a 63 pezzi al marco.\nLa prima volta fu emessa per finanziare il riscatto del re Giovanni II \"il Buono\" che era stato fatto prigioniere dagli inglesi alla Battaglia di Poitiers, durante la Guerra dei cento anni. Nel 1360, il Trattato di Br\u00e9tigny lo rese libero previo pagamento di 3 milioni di scudi d'oro (ovvero 11640 chilogrammi del biondo metallo).\nIl nome deriverebbe dall'iscrizione \"IOHANNES DEI GRATIA - FRANCORV[M] REX\", (Giovanni per grazia di Dio re dei Francesi) oppure dal fatto che era stato usato per liberare (\"franc\" in francese significa \"libero\") il re.\nFu creato il 5 dicembre 1360 e circol\u00f2 dal febbraio del 1361. Un franco equivaleva a una \"livre tournois\" (lira tornese), cos\u00ec la parola franco divenne sinonimo di lira.\nAltri franchi furono coniati sotto Carlo V, Enrico III ed Enrico IV, nonch\u00e9 da Luigi II di Fiandra.\nIn particolare Carlo V coni\u00f2 anche un franco su cui il re era raffigurato stante e di conseguenza fu chiamato franc \u00e1 pied."}
{"id": "324783", "revid": "74801", "url": "https://it.wikipedia.org/wiki?curid=324783", "title": "Arthur Zimmermann", "text": "Fu per breve tempo ministro degli esteri dell'impero germanico (Reich).\nDopo una vita politica vissuta all'ombra di importanti uomini politici tedeschi di fine Ottocento - inizio Novecento, nell'agosto 1916, due anni dopo lo scoppio della prima guerra mondiale, venne nominato ministro degli esteri con lo scopo di migliorare le gi\u00e0 tese relazioni con gli Stati Uniti che, in seguito ai gravi incidenti che avevano visto i sommergibili tedeschi affondare navi statunitensi (caso Lusitania), erano molto fredde.\nFallite le offerte di pace rivolte agli alleati (ottobre 1916), rimasto coinvolto nell'affare del Telegramma Zimmermann (che porta appunto il suo nome) nel febbraio - marzo 1917, nonostante una difesa abile delle sue posizioni, non pot\u00e9 impedire l'entrata in guerra degli Stati Uniti contro la Germania (aprile 1917).\nIn seguito a questi fallimenti l'opposizione socialdemocratica tedesca riusc\u00ec a far cadere il governo di Theobald von Bethmann-Hollweg (12 luglio 1917) e, poco dopo, a novembre, anche lui.\nRitiratosi a vita privata, mor\u00ec nel 1940."}
{"id": "324791", "revid": "45262", "url": "https://it.wikipedia.org/wiki?curid=324791", "title": "Flussi di cassa", "text": ""}
{"id": "324793", "revid": "45262", "url": "https://it.wikipedia.org/wiki?curid=324793", "title": "Cash flow", "text": ""}
{"id": "324794", "revid": "125789321", "url": "https://it.wikipedia.org/wiki?curid=324794", "title": "Wizz Air", "text": "Wizz Air Hungary L\u00e9gik\u00f6zleked\u00e9si Kft., pi\u00f9 nota semplicemente come Wizz Air, stilizzato in W!ZZ, \u00e8 una compagnia aerea a basso costo ungherese con sede legale nel comune di Vecs\u00e9s, nelle pertinenze dell'Aeroporto di Budapest-Ferihegy.\nLa compagnia aerea serve molte citt\u00e0 in tutta Europa, nonch\u00e9 alcune destinazioni in Nord Africa e Medio Oriente. Ha la flotta pi\u00f9 grande di qualsiasi compagnia aerea ungherese, sebbene non sia una compagnia di bandiera, e attualmente serve 44 paesi. La sua societ\u00e0 madre, Wizz Air Holdings plc, \u00e8 quotata alla Borsa di Londra ed \u00e8 un componente dell'indice FTSE 250. A partire dal 2018, la compagnia aerea ha il suo hub pi\u00f9 grande all'aeroporto di Budapest con oltre 60 destinazioni. Nel 2019 la compagnia aerea ha trasportato 39,8 milioni di passeggeri.\nStoria.\nLa compagnia nasce nel giugno del 2003 ed \u00e8 attiva dal 19 maggio 2004, quando il primo volo \u00e8 decollato da Katowice ed \u00e8 atterrato a Londra. L'hub principale \u00e8 Budapest, in Ungheria, quello secondario \u00e8 Katowice, in Polonia. Nel 2010, la Wizz Air ha 10 basi operative nell'Europa Centrale e dell'est (Breslavia, Danzica, Pozna\u0144 e Varsavia in Polonia; Sofia in Bulgaria; Bucarest-Otopeni, Suceava, Cluj-Napoca e Timi\u0219oara in Romania; Kiev in Ucraina) e una nell'Europa occidentale (Londra-Luton nel Regno Unito).\nNel 2005 \u00e8 stata la maggiore compagnia dell'Europa centro-orientale con passeggeri ed un incremento rispetto al 2004 del 233%. Nel 2008 ha trasportato quasi di passeggeri, mentre nel 2009 ha raggiunto il record di con una crescita del 33% rispetto all'anno precedente.\nNel 2011 la compagnia aerea ha trasportato 11 milioni di persone. Nello stesso anno \u00e8 stata integrata nella mainline ungherese la divisione bulgara Wizz Air Bulgaria.\nNel maggio 2015 viene presentata la nuova livrea che verr\u00e0 applicata sugli aeromobili in occasione dell'undicesimo anno di servizio.\nNel 2016 la compagnia ha trasportato quasi 23 milioni di passeggeri e nel 2017 ha raggiunto le 500 tratte e 144 destinazioni.\nAd ottobre 2020 ha ricevuto un Airbus A330-200F acquistato dal governo ungherese per aumentare la capacit\u00e0 merci durante la pandemia di COVID-19.\nFlotta.\nAl 5 gennaio 2022 la flotta di Wizz Air \u00e8 composta dai seguenti aeromobili:\nAffari aziendali.\nSede.\nL'attuale sede principale si trova negli uffici Laurus Irodah\u00e1z, edificio B, Budapest, da marzo 2015.\nIn precedenza, la sua sede principale era presso l'aeroporto internazionale Ferenc Liszt di Budapest. Wizz Air ha firmato l'accordo di locazione nell'ottobre 2010 e si \u00e8 trasferito l\u00ec con 150 dipendenti nel giugno 2011. La compagnia aerea ha occupato oltre 2.000 metri quadrati di spazio in un edificio per uffici rinnovato dopo l'arrivo della compagnia aerea. La struttura, con uffici open space, ospitava circa 150 dipendenti.\nPrima che la sua sede principale fosse in aeroporto, la sua sede principale si trovava nell'Airport Business Park C2 di Vecs\u00e9s, vicino all'aeroporto.\nOperazioni.\nWizz Air preferisce atterrare in aeroporti pi\u00f9 piccoli o secondari per ridurre costi e tasse. La compagnia aerea ha anche un servizio di acquisto a bordo chiamato \"Wizz Caf\u00e9\" e un servizio commerciale chiamato \"Wizz Boutique\".\nDestinazioni.\nWizz Air ha avviato nuovi servizi tra Katowice e London Gatwick nel 2008. Nel gennaio 2008, i voli sono iniziati da Danzica a G\u00f6teborg, Bournemouth e Coventry. Nell'estate 2008, Wizz Air ha riavviato i servizi stagionali estivi da Katowice e Budapest a Gerona, nonch\u00e9 un nuovo servizio settimanale per Gerona da Danzica. Altri servizi estivi da Budapest sono Heraklion, Corf\u00f9, Burgas e Varna; da Katowice a Creta-Heraklion e Burgas; e Varsavia a Corf\u00f9 e Burgas. Ha inoltre riavviato il suo servizio tre volte alla settimana dall'aeroporto di London Luton a Burgas. Il 2 ottobre 2008, Wizz Air ha annunciato che alcuni dei suoi servizi rumeni avrebbero aumentato la frequenza a seguito di un ordine per tre aeromobili Airbus A320.\nNel febbraio 2012, Wizz Air ha annunciato che avrebbe avviato i voli dall'aeroporto internazionale di Debrecen a Londra, a partire dal 18 giugno 2012. L'11 settembre 2012, Wizz Air ha annunciato nuove rotte da e per Tel Aviv, Israele.\nIl 12 aprile 2013 Wizz Air ha annunciato che avrebbe iniziato i voli dall'aeroporto di Budapest all'aeroporto internazionale Heydar Aliyev di Baku a partire dal 17 giugno 2013. Il 26 giugno 2013, Wizz Air ha annunciato l'ingresso nel mercato slovacco, aggiungendo una nuova rotta da Ko\u0161ice Aeroporto internazionale a partire da settembre 2013.\nIl 26 giugno 2015 la compagnia aerea ha aperto la sua 19a base, presso l'aeroporto internazionale di Tuzla, in Bosnia ed Erzegovina, e ha dispiegato un nuovo aeromobile Airbus A320 all'aeroporto. Con un aereo di stanza all'aeroporto, Wizz Air ha aperto nuove rotte per l'aeroporto di Memmingen (vicino a Monaco) e l'aeroporto di Sandefjord, Torp (vicino a Oslo), a partire dal 26 giugno 2015, nonch\u00e9 per l'aeroporto di Francoforte-Hahn e l'aeroporto di Stoccolma Skavsta, a partire da il 28 giugno 2015.\nNel febbraio 2016 Wizz Air ha annunciato una nuova base all'aeroporto internazionale \"David\" di Kutaisi (al servizio di Kutaisi in Georgia). Nell'ottobre 2016 Wizz Air ha annunciato una nuova base all'aeroporto internazionale di Chi\u0219in\u0103u (al servizio di Chi\u0219in\u0103u) in Moldavia. Nel dicembre 2016 Wizz Air ha annunciato una nuova base a Varna, in Bulgaria.\nNel febbraio 2017 Wizz Air ha annunciato una nuova base all'aeroporto di London Luton nel Regno Unito. Sempre nel 2017, la compagnia ha aggiunto tre nuove rotte, a Tel Aviv, Israele, Pristina in Kosovo e Kutaisi in Georgia, per un totale di oltre 500 rotte.\nNel gennaio 2018 Wizz Air ha annunciato una nuova base all'aeroporto internazionale di Vienna in Austria. Tre Airbus 320/321 sono previsti a Vienna e la compagnia operer\u00e0 un totale di 17 nuove rotte dalla capitale austriaca.\nNel novembre 2018, la compagnia aerea ha annunciato che avrebbe aperto una base all'aeroporto internazionale John Paul II di Cracovia, in Polonia, a partire da 12 rotte.\nNel maggio 2020 viene annunciata una nuova base all'aeroporto di Larnaca (Cipro) e 11 nuove rotte (Atene, Salonicco, Billund, Copenhagen, Dortmund, Memmingen, Karlsruhe/Baden Baden, Salisburgo, Suceava, Turku e Wroclaw).\nNel Gennaio 2020 Wizz Air annuncia una nuova base all'aeroporto di Milano Malpensa (MXP), con nuove rotte verso il Portogallo, Islanda, Italia, Regno Unito, Spagna e Egitto.\nLe basi italiane di Wizz Air sono presso gli aeroporti di Bari, Catania, Milano Malpensa, Palermo, Napoli, Roma Fiumicino e Treviso."}
{"id": "324798", "revid": "671029", "url": "https://it.wikipedia.org/wiki?curid=324798", "title": "Gradi degli eserciti della NATO", "text": "Tabelle di comparazione dei gradi degli eserciti degli Stati membri della NATO. I gradi degli Ufficiali nella NATO, indipendentemente dalla Forza Armata di appartenenza, vengono identificati con l'acronimo OF (da Officer/Officier), seguiti da un numerico progressivo. Tenente e Sottotenente, entrambi Ufficiali con l'incarico di Comandante di Plotone, vengono raggruppati sotto l'acronimo di OF-1. Le Forze Armate degli Stati Uniti d'America, al loro interno, usano il prefisso O, e non accomunano Tenenti e Sottotenenti, che sono quindi rispettivamente identificati come O-2 e O-1. Pertanto, un O-6 USA, Colonnello, equivale a un OF-5 NATO.\n\"Warrant officer\" (WO-5\u00a0\u2013 WO-1).\nI \"warrant officers\" dell'esercito USA costituiscono una categoria specifica, intermedia tra quella degli ufficiali e quella dei sottufficiali. Non devono essere confusi con quelli degli eserciti di tradizione britannica (Regno Unito, Canada, Australia, ecc.), nei quali i \"warrant officers\" sono invece il gradino pi\u00f9 alto della categoria dei sottufficiali.\nSottufficiali (OR-9\u00a0\u2013 OR-5).\nGli \"other rank\" comprendono quelli che in molte nazioni sono chiamati sottufficiali."}
{"id": "324800", "revid": "768068", "url": "https://it.wikipedia.org/wiki?curid=324800", "title": "KV34", "text": "KV34 (Kings' Valley 34) \u00e8 la sigla che identifica una delle tombe della Valle dei Re in Egitto; era la tomba del faraone Thutmosi III (XVIII dinastia).\nStoria.\nScavata nella ripida parete di una collina, nell\u2019antico letto di una cascata, KV34 fu scoperta, nel 1898, dall\u2019Ispettore alla Valle Hosni (non si hanno ulteriori informazioni anagrafiche), ma la scoperta venne accreditata a Victor Loret, all\u2019epoca direttore del Service des Antiquit\u00e9s, che ne cur\u00f2 le prime operazioni di scavo unitamente a George Daressy. \nNel 1932 la tomba venne sottoposta a rilievi fotografici a cura di Paul Bucher.\nArchitettura.\nScavata a circa 30 m dal suolo della Valle (tanto che \u00e8 raggiungibile solo salendo una scala installata in tempi moderni), KV34 presenta la planimetria tipica delle tombe della XVIII dinastia, ad \"asse spezzato\".\nA una scala di ingresso (a) (le lettere relative ai vari corridoi e locali fanno riferimento alla planimetria schematica accanto riportata) fa seguito un corridoio in pendenza (b), che d\u00e0 accesso a una camera, non rifinita e di forma irregolare, attraversata da una scala (c), che porta ad un secondo corridoio in pendenza (d), culminante in un pozzo verticale di circa 5 m x 4, profondo circa 6 m (e), che appare per la prima volta in una tomba, ma che sar\u00e0 poi ripetuto in altre sepolture della Valle. Oltre il pozzo e da questo separata da una parete costruita dopo la sepoltura, una camera trapezoidale con due pilastri centrali (f) presenta, in un angolo, una scala che d\u00e0 diretto accesso alla camera funeraria (g), che presenta anch\u2019essa due pilastri centrali e quattro piccoli annessi (1, 2, 3 e 4) destinati a contenere le suppellettili funerarie.\nParticolare \u00e8 la forma della camera funeraria che ha gli angoli arrotondati cos\u00ec da assomigliare ad un cartiglio reale quasi che la presenza del corpo del re sostituisca il vero e proprio nome del re normalmente in esso iscritto.\nStudi eseguiti da John Romer, negli ultimi anni del '900, sulle operazioni dell\u2019antico scavo hanno consentito di appurare che KV34 non era ancora ultimata all\u2019atto della morte del re e fu realizzata in nove successive fasi:\nDecorazioni.\nI passaggi non sono decorati, ma le altre aree sono intonacate e dipinte per la prima volta nella Valle. Il pozzo verticale (e) presenta fregi kheker alle pareti e soffitto astronomico con stelle gialle su sfondo blu. L\u2019anticamera (f) offre, alle pareti, capitoli dell\u2019Amduat e 765 divinit\u00e0, ripartite in 741 riquadri, che garantiscono, ogni giorno, la rinascita del sole (un analogo apparato pittorico era stato previsto, ma non realizzato, nella tomba KV35 del successore Amenhotep II).\nLa camera funeraria (g) presenta, alle pareti, capitoli del Libro dell\u2019Amduat a imitazione di un testo su papiro, con inchiostro nero e rosso su sfondo paglierino per cui lo stile delle immagini e dei geroglifici \u00e8 il corsivo, o scrittura ieratica, usato dagli scribi. Le parti libere dal testo vennero riempite con scritti in ieratico e figure.\nPer la prima volta, inoltre, sette delle otto facce dei due pilastri presenti nella camera funeraria sono decorati con passi delle Litanie di Ra; l\u2019ottava faccia \u00e8 occupata da una scena unica: il re, seguito dalle regine Meryt-Ra e Satiah, nonch\u00e9 dalle figlie, viene allattato da un albero di sicomoro. Tale albero, tuttavia, era sacro alle dee Hathor e Iside; considerando che il nome della madre del re era, appunto Iset, ovvero Iside, appare chiaro che il riferimento \u00e8 proprio un omaggio, contemporaneo, alla madre terrestre e a quella celeste. Tali decorazioni sono realizzate in maniera stilizzata, ma, nonostante la stilizzazione, non appaiono superficiali o affrettate; secondo John Romer, tali dipinti, potevano essere bozzetti su cui poi realizzare dipinti pi\u00f9 completi e colorati e, con molta probabilit\u00e0, vennero realizzati a morte del re gi\u00e0 avvenuta quando si dovette procedere a restaurare i danni causati alle pareti durante le fasi di allargamento delle porte per consentire il passaggio pi\u00f9 agevole delle suppellettili funerarie (vedi sopra tabella, fase n.ro 4) .\nI quattro annessi laterali alla camera funeraria sono privi di decorazioni.\nRitrovamenti.\nNonostante la posizione nascosta, quasi alla fine della Valle dei Re, e la difficolt\u00e0 di raggiungimento data la considerevole altezza dal piano, KV34 fu oggetto, in antico, di ruberie e di considerevoli danni alle suppellettili funerarie. Pochi e molto danneggiati furono i rinvenimenti di Victor Loret all'atto della scoperta della tomba: piccole statue del re e di divinit\u00e0 in legno, frammenti di modelli di barche, vasellame e ossa di un babbuino e di un toro.\nDue degli annessi alla camera funeraria erano sicuramente stati completamente vuotati.\nUno o pi\u00f9 depositi di fondazione. vennero trovati da Daressy nel 1898-1899 nei pressi della tomba; altri ne vennero rinvenuti da Howard Carter.\nAlcune suppellettili, pertinenti a Thutmosi III e forse provenienti da KV34, vennero rinvenuti nella KV4 di Ramses XI.\nJohn Romer rinvenne, inoltre, alcuni graffiti, che attestavano ispezioni della tomba durante la XX dinastia, a firma dello scriba Amenhotpe, ma non \u00e8 possibile risalire sotto quale re tale ispezione ebbe luogo.\nIn uno degli annessi laterali alla camera funeraria vennero rinvenuti resti umani di sepolture intrusive, anch'esse oggetto di furto, risalenti verosimilmente, alla XXVI dinastia. Nello stesso periodo, \u00e8 noto che il funzionario Hapimen fece realizzare per s\u00e9 una copia del sarcofago di Thutmosi III; si ipotizza che lo stesso Hapimen possa aver asportato i vasi canopi destinati originariamente al re.\nAnche il sarcofago di Thutmosi III, in quarzite rossa a forma di cartiglio, aveva subito danni durante le scorrerie ladresche e, al momento della scoperta, si presentava vuoto mentre il coperchio era stato spezzato e rovesciato. Sulle pareti la rappresentazione, in altorilievo, delle dee protettrici e testi tratti dal Libro dell\u2019Amduat.\nLa mummia del re, all'atto della scoperta della sua tomba, era gi\u00e0 stata rinvenuta, all'interno di uno dei suoi sarcofagi lignei originali privato completamente, tuttavia, della laminatura in oro, nel deposito (cache) DB320 di Deir el-Bahari: il corpo del re, pesantemente danneggiato (la testa era staccata e le gambe spezzate), era stato ri-bendato ed erano stati applicati alle fasciature quattro remi per tenerlo dritto. Alcuni frammenti del sudario originale recavano ancora tracce di testi tratti dal Libro dei Morti. Erano stati asportati tutti i monili e un largo squarcio sul torace (causato in epoca moderna dai tombaroli che, per primi, avevano scoperto DB320) indicava il tentativo di recuperare lo scarabeo che normalmente veniva posto all'altezza del cuore. Grafton Elliot Smith rinvenne, tra le bende, due strisce in oro, corniole, frammenti di lapislazzuli, perline in feldspato mentre recenti indagini ai Raggi X hanno consentito di appurare la presenza, sul braccio destro, di un bracciale."}
{"id": "324803", "revid": "8271", "url": "https://it.wikipedia.org/wiki?curid=324803", "title": "Office automation", "text": ""}
{"id": "324804", "revid": "287204", "url": "https://it.wikipedia.org/wiki?curid=324804", "title": "HK-51", "text": ""}
{"id": "324807", "revid": "599013", "url": "https://it.wikipedia.org/wiki?curid=324807", "title": "Colli Piacentini (vino)", "text": "Colli Piacentini \u00e8 una DOC riservata ad alcuni vini la cui produzione \u00e8 consentita nella provincia di Piacenza\nZona di produzione.\nLa zona di produzione comprende l'intero territorio dei comuni di Nibbiano, Pianello Val Tidone, Piozzano, Ziano Piacentino; il territorio del comune di Caminata escluse le isole amministrative in provincia di Pavia; parte dei comuni di Agazzano, Alseno, Bettola, Bobbio, Borgonovo Val Tidone, Carpaneto Piacentino, Castell'Arquato, Castel San Giovanni, Coli, Gazzola, Gropparello, Lugagnano Val d'Arda, Pecorara, Ponte dell'Olio, Rivergaro, San Giorgio Piacentino, Travo, Vernasca e Vigolzone..\nStoria.\nDopo la caduta dell'Impero romano d'Occidente la conservazione della viticoltura piacentina fu garantita dall'opera dei monaci di San Colombano, che rivitalizzarono il tipo di vinificazione in uso ai popoli celtici, che producevano vini leggeri e dissetanti e li conservavano in botti di legno. Dall'epoca longobarda operarono nel centro-nord Italia, soprattutto in epoca carolingia, facendo della potente Abbazia matrice di Bobbio, centro monastico di primaria importanza europea per tutto il medioevo grazie al suo ricco e vasto feudo reale ed imperiale monastico.\nDisciplinare.\nLa DOC \"Colli Piacentini\" \u00e8 stata istituita con D.M. 17.02.1997, pubblicato sulla Gazzetta Ufficiale n. 61 del 14.03.1997\nSuccessivamente \u00e8 stato modificato con\nLa versione in vigore \u00e8 stata approvata con D.M. 07.03.2014, pubblicato sul sito ufficiale del Mipaaf.\nTipologie.\nMonterosso Val d'Arda.\nLa zona di produzione \u00e8 limitata al territorio collinare dei comuni di Vernasca, Alseno, Lugagnano Val d'Arda, Castell'Arquato, Gropparello e Carpaneto Piacentino.Sono previste le menzioni \"spumante\" e \"frizzante\".\nAbbinamenti consigliati.\nSalumi e formaggi\nTrebbianino Val Trebbia.\nLa zona di produzione \u00e8 limitata a parte dei comuni di Bobbio, Coli, Travo, Rivergaro, Gazzola e Agazzano.Sono previste le menzioni \"spumante\" e \"frizzante\".\nValnure.\nLa zona di produzione \u00e8 limitata a parte dei comuni di San Giorgio Piacentino, Vigolzone e Ponte dell'Olio.Sono previste le menzioni \"spumante\" e \"frizzante\".\nBarbera.\n\u00c8 prevista la menzione \"frizzante\", con residuo zuccherino massimo 17 g/l.\nBonarda.\n\u00c8 prevista la menzione \"frizzante\".\nMalvasia.\n\u00c8 consentita la menzione \"Passito\", con resa massima di uva in vino pari al 35 %Sono anche previste le menzioni \"spumante\" e \"frizzante\".\nAbbinamenti consigliati.\nLa Malvasia dei Colli Piacentini \u00e8 particolarmente adatta alla cucina locale piacentina, in particolare con salumi emiliani e gnocco fritto, verdure in pastella, torte salate con ricotta ed erbette, frittate di erbe, torta fritta, focaccia con i ciccioli. Importante l'abbinamento anche con sformati e gratinati a base di formaggi, o formaggi saporiti e leggermente stagionati, carni bianche al curry, tortelli e ravioli a base di zucca, baccal\u00e0 alla vicentina. Si sposa bene anche bene con la macedonia di frutta, pasticceria da forno, strudel di mele, pecorino stagionato con miele d'arancio, fegato grasso.\nPinot grigio.\nSono previste le menzioni \"frizzante\", con zucchero massimo 17 gr/lt., e \"spumante\"\nPinot nero.\nSono previste le menzioni \"spumante\" e \"frizzante\".\nSauvignon.\n\u00c8 prevista la menzione \"frizzante\".\nChardonnay.\nSono previste le menzioni \"spumante\" e \"frizzante\".\nVin Santo.\nLe uve alla spremitura devono avere contenuto zuccherino non inferiore al 26%\nVin Santo sottozona di Vigoleno.\nLa sottozona \u00e8 limitata a parte del comune di Vernasca.Le uve alla spremitura devono avere un contenuto zuccherino non inferiore al 30% e il vino deve permanere almeno 5 anni in botti di legno.\nAbbinamenti consigliati.\nVa servito a temperature di 15-18\u00a0\u00b0C. Si accompagna a pasticceria secca, dolci e formaggi erborinati."}
{"id": "324809", "revid": "154639", "url": "https://it.wikipedia.org/wiki?curid=324809", "title": "Emico ed etico", "text": "Emic e etic sono termini usati nelle scienze sociali e del comportamento, ideati dal linguista Kenneth L. Pike mutuandoli dalle desinenze delle parole inglesi \"phonemics \"(fonologia) e \"phonetics \"(fonetica). I due termini vengono solitamente tradotti in italiano con l'espressione emico-etico.\nIn antropologia il termine \"emico\" si riferisce al punto di vista degli attori sociali, alle loro credenze e ai loro valori (ottica del nativo).\n\"Etico\" si riferisce invece alla rappresentazione dei medesimi fenomeni ad opera del ricercatore (ottica \"scientifica\", o dell'osservatore)."}
{"id": "324812", "revid": "75775", "url": "https://it.wikipedia.org/wiki?curid=324812", "title": "The Burning Crusade", "text": ""}
{"id": "324821", "revid": "1543377", "url": "https://it.wikipedia.org/wiki?curid=324821", "title": "Vito D'Anna", "text": "Fu il padre di Alessandro D'Anna, cognato di Francesco Sozzi e genero di Olivio Sozzi.\nBiografia.\nFiglio di Giuseppe D'Anna e di Rosalia Coppolino, da bambino fu affascinato dai dipinti realizzati da modesti pittori sulle carrozze commerciate dal padre.\nGli inizi siciliani e Roma.\nIl 13 gennaio 1736, a diciassette anni, inizi\u00f2 la propria carriera come apprendista nella bottega acese di Paolo Vasta, dove rest\u00f2 fino al 1744, assimilando e facendo proprio l'uso di colori vivaci, tipico di alcune scuole barocche romane e napoletane.\nTornato a Palermo entr\u00f2 in rapporti con Olivio Sozzi, in quel momento il pi\u00f9 importante pittore della citt\u00e0.\nIl 29 febbraio 1745 ne spos\u00f2 la figlia Aloisia da cui, nel 1746, nacque Alessandro D'Anna. Aloisia e Vito ebbero poi altri tre figli: Olivo, Pietro e Rosalia.\nDopo la nascita di Alessandro, su consiglio del suocero, si trasfer\u00ec a Roma per un periodo di apprendistato presso Corrado Giaquinto, amico di Olivio Sozzi.\nIl ritorno a Palermo (1751).\nNel 1751, di ritorno a Palermo, dipinse gli affreschi della chiesa di Santa Caterina d'Alessandria, del Palazzo Benenati Ventimiglia e della chiesa dei Tre Re.\nL'artista acquist\u00f2 allora un ruolo di primo piano nella citt\u00e0, assumendo negli anni successivi un ruolo culturale dominante: le sue opere erano ormai uno \"status symbol\" del patriziato e del clero siciliano.\nNel 1756 nacque la figlia Rosalia, anche lei pittrice, allieva prima del padre e poi di Francesco Sozzi. Rosalia fu uno dei suoi modelli favoriti: l'artista la ritrasse in diverse opere.\nNel 1760 dipinse a Palazzo Isnello l\"'Apoteosi di Palermo\", l'affresco, considerato uno dei capolavori della pittura siciliana del XVIII secolo, \u00e8 un'allegoria trionfale di Palermo, con al centro il nume tutelare della citt\u00e0.\nIl 31 ottobre 1765 assistette alla morte del suocero Olivio Sozzi, che cadde da un'impalcatura mentre stavano rifinendo a tempera gli affreschi della basilica di Santa Maria Maggiore a Ispica.\nTra il 1763 e il 1765 realizz\u00f2 il grande ciclo di affreschi nella chiesa del Santissimo Salvatore.\nVito D'Anna era affetto da tubercolosi e le fatiche del lavoro alla cupola peggioravano il suo male. Dopo aver dipinto la \"Gloria degli Angeli\" nel lanternino, affida la prosecuzione del lavoro ai suoi allievi Vito Coppolino, Giuseppe Testa e Antonio Manno, limitandosi a dirigerli.\nNegli anni successivi si limiter\u00e0 a produrre esclusivamente pale d'altare, angosciato dalla malattia e infelice per l'impossibilit\u00e0 di dipingere a fresco.\nSi spense a Palermo il 13 ottobre del 1769, un giorno prima del suo cinquantunesimo compleanno. Fu sepolto nella chiesa di San Matteo al Cassaro a Palermo.\nNel XIX secolo le sue spoglie vennero trasferite al cimitero palermitano di Santa Maria dei Rotoli.\nLa collezione e la scuola.\nNel tempo Vito D'Anna intraprese una raccolta di disegni, bozzetti e incisioni di artisti siciliani, romani e napoletani, comprendente copie di opere di Sebastiano Conca, Corrado Giaquinto, Luca Giordano, Carlo Maratta, Francesco Solimena.\nNel XIX secolo la collezione pass\u00f2 allo studioso Agostino Gallo, poi in casa Alfano e dopo ancora appartenne al barone palermitano Sgadari Lo Monaco.\nAttualmente queste opere sono custodite presso Palazzo Abatellis a Palermo.\nVito D'Anna ebbe numerosi allievi e aiuti. Dalla fine degli anni cinquanta del XVIII secolo la sua scuola aveva formato un gruppo di pittori notevoli, come Francesco Sozzi (suo cognato), Alessandro D'Anna (suo figlio), Vincenzo e Antonio Manno, Antonio Dominici, Giuseppe Crestadoro, e Domenico Provenzani, che lavorarono nelle case della casta patrizia di Palermo distinguendosi tra i tanti pittori siciliani del periodo.\nOpere.\nLe sue opere maggiori si trovano in alcune chiese e palazzi palermitani: la \"Apoteosi di San Domenico\" nella chiesa di Santa Caterina d'Alessandria; \"L'Apoteosi di Palermo\" a Palazzo Isnello, che contiene una delle sette raffigurazioni monumentali del Genio di Palermo, nume tutelare della citt\u00e0; \"La Gloria dei principi di Resuttana\" a Villa Resuttana; la \"Gloria di San Basilio\" nella chiesa del Santissimo Salvatore.\nAltre opere importanti si trovano nei centri della provincia di Catania, come \"La Predicazione di San Nicol\u00f2\" nella chiesa San Nicol\u00f2 - Santissimo Salvatore a Militello in Val di Catania e il \"Viso di Maria\" nella chiesa Santa Maria della Stella.\nAlcune opere sono conservate presso la Pinacoteca Zelantea di Acireale e in alcune chiese della cittadina, tra cui la cattedrale di Maria Santissima Annunziata.\nAltre tele sono custodite alla Galleria Nazionale della Puglia e in diverse chiese del ragusano e del siracusano, tra cui la chiesa di San Giovanni Battista di Chiaramonte Gulfi."}
{"id": "324825", "revid": "124573808", "url": "https://it.wikipedia.org/wiki?curid=324825", "title": "The Cure (album)", "text": "The Cure \u00e8 l'omonimo album di studio, il dodicesimo, della band inglese The Cure, pubblicato nel 2004. Ha raggiunto il 2\u00ba posto della classifica italiana (massimo successo commerciale dei The Cure in Italia), risultando l'89\u00ba album pi\u00f9 venduto in Italia nel 2004.\nIl disco.\nGiunto dopo una lenta lavorazione, pi\u00f9 volte posticipata, questo lavoro rappresenta il ritorno dei Cure sulla scena dopo l'album del 2000 \"Bloodflowers\", uscito un po' in sordina per colpa di una sottopromozione forse dovuta alla mancanza di fiducia dell'etichetta Fiction nelle potenzialit\u00e0 della band.\nQuesto album \u00e8 il primo, dall'esordio \"Three Imaginary Boys\", a non essere stato prodotto quasi interamente da Robert Smith. Infatti Smith ha lasciato la produzione a Ross Robinson, famoso per aver lavorato con band nu-metal come Korn, Slipknot, Limp Bizkit, Deftones e At the Drive-In. Nonostante ci fosse un timore abbastanza nascosto che questo potesse voler dire una svolta verso il metal del gruppo, questo album contiene s\u00ec molte canzoni chitarristiche, ma che non tradiscono mai lo spirito vero dell'opera precedente dei Cure, soprattutto nei testi, che continuano a parlare di amore perduto, impossibilit\u00e0 di comprensione dell'altro e perdita di identit\u00e0 in una relazione, come canta esplicitamente nella opening track \"Lost\", uno dei pezzi migliori dell'album insieme con la mastodontica \"The Promise\", caratterizzate entrambe da un ritmo pesante, sottolineato dalle cupe chitarre e da esplosioni di rabbia finali in un crescendo mirabile.\nL'influenza di Ross Robinson forse \u00e8 pi\u00f9 evidente nei pezzi centrali dell'album, come \"Us or Them\", dove c'\u00e8 uno dei pochi testi che Robert Smith abbia mai scritto con abbastanza espliciti riferimenti alla realt\u00e0: la canzone prende spunto infatti dal clima di terrore in cui \u00e8 calato il mondo nel post 11 settembre e esprime il rifiuto di Smith di credere a un mondo diviso in bene e male.\nGeneralmente \u00e8 stato un album ben accolto dalla critica e caratterizzato da un discreto successo commerciale (\u00e8 entrato al numero 8 in Gran Bretagna, al 7 negli Stati Uniti d'America e addirittura al 2 in Italia), ma l'accoglienza presso i fan \u00e8 stata poco omogenea: chi lo ritiene un buon album, al livello dei loro capolavori dei decenni 80-90, \u00e8 contrapposto a chi vede in questo album una mancanza di creativit\u00e0 e di passione.\nQuesto album non ha avuto un vero e proprio tour di accompagnamento (a parte \"Curiosa\", una serie di concerti americani congiuntamente a band come Interpol, Mogwai, Muse), forse a causa dei conflitti dormienti che stavano scuotendo la band, sia tra alcuni componenti e Ross Robinson, sia tra i componenti stessi. Infatti l'anno successivo Roger O'Donnell e Perry Bamonte verranno cacciati dalla band e il primo sul suo sito ufficiale dichiarer\u00e0 in seguito che da vario tempo si sentiva infelice dentro la band.\nSmith ha affermato in varie interviste durante la promozione dell'album che l'ex-membro Porl Thompson ha contribuito alla registrazione dell'album suonando in cinque canzoni, nessuna delle quali per\u00f2 ha fatto parte dell'album: \"Why Can't I Be Me?\", \"Your God Is Fear\" (le due b-side di \"Taking Off\" e \"alt.end\") e altre tre rimaste inedite.\nCopertina.\nLa copertina del disco, insieme a tutti i disegni del libretto, \u00e8 stata disegnata dai 25 nipoti di Robert. Egli aveva chiesto loro di disegnare la loro visione di un bel sogno e di un incubo, in quanto un titolo che era stato pensato per l'album era \"Good Dream, Bad Dream\". Alla fine ha prevalso l'opzione omonima poich\u00e9 a Robert sembrava che questo album fosse la summa di tutti i loro stili precedenti.\nTracce.\nTutte le canzoni di Smith (testi) - Smith, Gallup, Bamonte, Cooper, O'Donnell (musiche).\nLa versione inglese include \"Truth Goodness and Beauty\" alla numero 4. La versione giapponese include \"Truth Goodness and Beauty\" alla numero 4 e \"Fake\" alla 8."}
{"id": "324832", "revid": "270833", "url": "https://it.wikipedia.org/wiki?curid=324832", "title": "Tour de France 2001", "text": "Il Tour de France 2001, ottantottesima edizione della corsa, prese il via il 7 luglio da Dunkerque e si concluse il 29 luglio con la classica passerella sugli Champs-\u00c9lys\u00e9es, a Parigi.\nSi tratta della terza di sette edizioni consecutive del Tour senza vincitore, a causa della squalifica, sancita successivamente nel tempo una volta emerso lo scandalo doping che lo coinvolse, dello statunitense Lance Armstrong.\nIl 23 agosto 2005, una inchiesta del giornale sportivo \"L'\u00c9quipe\", accompagnata dall'analisi di un campione di urina, ha dimostrato che Lance Armstrong risult\u00f2 positivo all'eritropoietina (EPO) durante il Tour del 1999. \nIl 22 ottobre 2012 l'UCI riconobbe la sanzione imposta dall'USADA a Lance Armstrong, accusato di aver utilizzato sostanze dopanti durante la sua permanenza alla US Postal Service, e conferm\u00f2 di fatto la cancellazione delle sue sette vittorie al Tour de France. Il 26 ottobre la stessa UCI ufficializz\u00f2 la decisione di non attribuire ad altri corridori le vittorie ottenute dallo statunitense e di non modificare i piazzamenti degli altri ciclisti.\nTale decisione, seppure tardiva, simboleggi\u00f2 una sorta di ripudio da parte del Tour a quel difficile periodo.\nLance Armstrong aveva a lungo negato il sistematico utilizzo di pratiche dopanti nei suoi team; ma poi, messo con le spalle al muro anche dalle confessioni (spontanee presso la Usada, in interviste agli organi di stampa o in autobiografie) di alcuni dei suoi vecchi compagni di squadra, soltanto il 17 gennaio 2013, durante un'intervista con Oprah Winfrey, egli ammise per la prima volta di aver alterato illegalmente le proprie prestazioni sportive, sia durante il periodo in cui vinse i suoi sette Tour de France, sia durante il periodo precedente al cancro.\nAl secondo posto della graduatoria generale del Tour de France 2001 si classific\u00f2 nuovamente il passista-cronoman tedesco Jan Ullrich (al quinto podio su cinque partecipazioni nella Grande Boucle, dopo altri tre secondi posti ed il trionfo nella edizione del 1997).\nNella terza posizione della classifica generale si piazz\u00f2 per il secondo anno consecutivo il passista-scalatore spagnolo Joseba Beloki (al secondo podio conseguito in carriera nella corsa a tappe transalpina).\nResoconto degli eventi.\nI corridori partecipanti furono 189: di questi 144 arrivarono al traguardo finale di Parigi. Dopo l'esclusione di Lance Armstrong, i corridori effettivamente classificati sono diventati 143. Le squadre partecipanti erano 8 francesi, 4 spagnole, 3 italiane, 2 belghe, 1 olandese, 1 danese, 1 tedesca, 1 statunitense. I corridori partecipanti erano 51 francesi, 38 spagnoli, 24 italiani, 20 belgi, 10 tedeschi, 9 olandesi, 8 statunitensi, 6 russi, 5 danesi, 3 svizzeri, 2 kazaki, 2 australiani, 2 lettoni, 2 polacchi, 2 colombiani, 2 norvegesi, 1 estone, 1 britannico, 1 venezuelano, 1 ceco, 1 sudafricano.\nLe tappe furono 20, precedute da un cronoprologo iniziale, per una distanza totale di 3\u00a0453\u00a0km; il paese venne percorso in senso orario, con prima le Alpi e poi i Pirenei. La corsa effettiva vide la terza vittoria consecutiva dello statunitense Lance Armstrong, che prevalse sul tedesco Jan Ullrich, secondo per la quarta volta, e sullo spagnolo Joseba Beloki. Armstrong vinse quattro tappe, mettendosi in luce fin dalla prima frazione in salita, sull'Alpe d'Huez.\nIl tedesco Erik Zabel, al culmine della sua carriera da sprinter, vinse la maglia verde per la sesta volta. La maglia a pois per il miglior scalatore and\u00f2 a sorpresa a Laurent Jalabert, che vinse due tappe e si propose in molte fughe, facilitato anche dall'assenza di Richard Virenque, sospeso per doping. La maglia bianca di miglior giovane fu appannaggio dello spagnolo \u00d3scar Sevilla mentre miglior team fu la Kelme-Costa Blanca.\nIl Tour 2001 fu caratterizzato anche dalla \"fuga bidone\" dell'ottava tappa in cui poco pi\u00f9 di dieci corridori guadagnarono pi\u00f9 di mezz'ora sul resto del gruppo dando la possibilit\u00e0 a Stuart O'Grady prima e a Fran\u00e7ois Simon poi di indossare la maglia gialla per alcuni giorni, mentre Andrei Kivilev, sempre grazie a tale fuga, riusc\u00ec a sfiorare il podio finale (concluse infatti al quarto posto).\nDopodich\u00e9, dal 2005 al 2012, si succedettero nella maniera sopra citata le decisioni che corressero la classifica di questa edizione del Tour de France."}
{"id": "324833", "revid": "1318658", "url": "https://it.wikipedia.org/wiki?curid=324833", "title": "Red Cloud", "text": ""}
{"id": "324834", "revid": "6923", "url": "https://it.wikipedia.org/wiki?curid=324834", "title": "Makphya Luta", "text": ""}
{"id": "324836", "revid": "125590822", "url": "https://it.wikipedia.org/wiki?curid=324836", "title": "Isola di Salina", "text": "Salina \u00e8 un'isola dell'Italia, appartenente all'arcipelago delle isole Eolie, in Sicilia.\nGeografia.\nMisura 26,4\u00a0km\u00b2 ed \u00e8 la seconda per estensione e per popolazione dopo Lipari. \u00c8 divisa in tre comuni della citt\u00e0 metropolitana di Messina: Santa Marina Salina, Malfa e Leni (fino al 1867 faceva parte del territorio di Lipari, successivamente fu comune autonomo fino al 1910) e conta complessivamente circa 2\u00a0300 abitanti. Formata da sei antichi vulcani, possiede il primo e terzo rilievo pi\u00f9 alto dell'arcipelago: il monte Fossa delle Felci, 962\u00a0m, e il monte dei Porri, 860\u00a0m, che conservano la tipica forma conica. Da questi due vulcani spenti, visti da nord-est, deriva il suo antico nome greco antico \u0394\u03b9\u03b4\u03cd\u03bc\u03b7, \"Did\u1ef3m\u0113\" (da \u03b4\u03af\u03b4\u03c5\u03bc\u03bf\u03c2, \"d\u00ecdymos\", \"gemello\"). L'attuale nome deriva invece da un laghetto presente nella frazione di Lingua del Comune di S. Marina di Salina, dal quale si estraeva il sale.\nStoria.\nDagli scavi sono emersi insediamenti risalenti all'et\u00e0 del bronzo e un'alternanza di periodi di completo abbandono con altri di forte sviluppo. Ritrovamenti presso Santa Marina mostrano un notevole insediamento attorno al IV secolo a.C. Attorno al VII secolo d.C. Salina fu una delle Eolie pi\u00f9 popolate, perch\u00e9 i vulcani di Lipari erano in attivit\u00e0. Le invasioni arabe la resero deserta finch\u00e9, attorno al XVII secolo, torn\u00f2 a popolarsi.\nSalina \u00e8 l'isola pi\u00f9 fertile delle Eolie e ricca d'acqua; vi si coltivano uve pregiate dalle quali si ricava il Malvasia delle Lipari, un vino di sapore dolce, e capperi che sono esportati in tutto il mondo.\nL'abate Gerolamo Maurando giunse nel 1544 nell'arcipelago delle Eolie attestando l'esistenza di un'attivit\u00e0 economica molto florida che probabilmente era gi\u00e0 iniziata durante il Medioevo.\nTuttavia, a quel tempo, nonostante la presenza di vigneti sull'isola non si presume la presenza di comunit\u00e0 organizzate: la continua minaccia dei pirati che assediava l'isola sin dall'epoca bizantina, aveva spinto i liparesi a limitare le visite unicamente per la cura dei vigneti e dei raccolti durante le stagioni.\nL'isola si ripopola solo alla fine del 1500, grazie alle concessioni enfiteutiche del Vescovo di Lipari, e raggiunge il suo apice nella met\u00e0 dell'Ottocento: durante 300 anni si ritrovano a convivere famiglie provenienti da tutto il basso Tirreno, attratte dal lavoro e dall'illusione della piccola propriet\u00e0.\nLa conseguente dipendenza economica dall'isola maggiore di Lipari, dovuta alla mancanza di tradizioni comuni nella nuova comunit\u00e0, ha fine solo agli inizi del XIX secolo, quando un'improvvisa domanda di Malvasia permette agli abitanti di Salina di affermarsi finalmente nei mezzi di scambio: per dieci lunghi anni, infatti, i commissari per gli approvvigionamenti dell'armata britannica, giunta a Messina per fronteggiare la possibile avanzata di Napoleone in Sicilia, richiedono il noto 'passito eoliano' sulle tavole dei loro ufficiali. Una domanda cos\u00ec duratura innesca un processo di sviluppo locale tale da permettere all'isola di affrancarsi dall'economia liparese nonch\u00e9 dal suo potere amministrativo.\nSfortunatamente per\u00f2, nella primavera del 1889, la filossera invade i vigneti dell'intera Europa e pone fine alla prosperit\u00e0, l'emigrazione prende piede e in quindici anni la popolazione di Salina si dimezza.\nUn'altra importante risorsa per l'isola \u00e8 il turismo.\nTra i personaggi legato a Salina il designer, architetto e pittore bresciano di origini boeme Carlo Hauner che trasferitosi sull'isola negli anni settanta na creato sulle colline di Malfa una propria azienda agricola per la produzione di qualit\u00e0 di Malvasia delle Lipari, vino tradizionale de isole Eolie, considerato un'eccellenza della viticoltura italiana.\nCinema.\nSulla spiaggia di Pollara (frazione di Malfa) sono state girate alcune scene del film \"Il postino\" (1994), l'ultima pellicola interpretata da Massimo Troisi. Altri dialoghi si svolgono nei pressi di una scogliera rivolta verso l'isola di Filicudi, la cui spiaggia si \u00e8 in seguito ridotta a causa dell'erosione.\nA Salina sono state girate anche alcune scene del film \"Caro diario\" di Nanni Moretti.\nCultura.\nDal 2007 \u00e8 sede del SalinaDocFest, festival internazionale del documentario narrativo.\nDal 2011 \u00e8 sede del MareFestival (Mare Festival Salina \u2013 Premio Troisi)\nA Lingua, frazione di Santa Marina Salina c'\u00e8 il Museo Civico che ospita dei reperti della preistoria dell'isola e si trovano il ponte settecentesco di ciottoli di mare e le antiche vasche del periodo ellenico.\nLa riserva naturale.\nNel 1981 \u00e8 stato istituito il parco regionale di Salina e nel 1984 la Riserva naturale Le Montagne delle Felci e dei Porri."}
{"id": "324838", "revid": "1571097", "url": "https://it.wikipedia.org/wiki?curid=324838", "title": "Salina (disambigua)", "text": ""}
{"id": "324839", "revid": "585241", "url": "https://it.wikipedia.org/wiki?curid=324839", "title": "Pattuglia militare ai II Giochi olimpici invernali", "text": "La gara di pattuglia militare ai II Giochi olimpici invernali di Sankt Moritz del 1928 venne disputata il 12 febbraio come prova dimostrativa. A differenza della precedente edizione di , quindi, i titoli assegnati in questa gara non figurarono nel medagliere.\nRisultati.\nLa prova si disput\u00f2 su un percorso di 30\u00a0km con un dislivello di 1.100 metri, e vi parteciparono nove squadre nazionali. A causa della nevicata della notte precedente, gli atleti partirono con 45 minuti di ritardo sul programma per il rifacimento della pista. "}
{"id": "324842", "revid": "2110845", "url": "https://it.wikipedia.org/wiki?curid=324842", "title": "Jacqueline du Bief", "text": "Biografia.\nJacqueline du Bief inizi\u00f2 a pattinare a dieci anni, sotto la guida di Jacqueline Vaudecrane, che sarebbe stata la sua allenatrice per tutta la sua carriera agonistica. Nel 1947 vinse per la prima volta il campionato nazionale francese, titolo che avrebbe vinto per sei volte consecutive fino al 1952, anno del suo ritiro dalle competizioni.\nNel 1948, appena diciassettenne, fece il suo debutto in una competizione internazionale alle Olimpiadi di St. Moritz, dove concluse al sedicesimo posto su venticinque concorrenti. Assieme alla sua allenatrice stabil\u00ec un piano di lavoro per il quadriennio successivo, con l'obiettivo di arrivare sul podio all'edizione successiva dei Giochi Olimpici.\nNei quattro anni successivi miglior\u00f2 progressivamente i suoi piazzamenti nelle competizioni internazionali. Nel 1949 fu settima ai campionati europei e nona ai campionati mondiali. Nel 1950 conquist\u00f2 la prima medaglia, un bronzo, agli europei mentre ai mondiali si classific\u00f2 sesta. Nel 1951 raggiunse il secondo posto in tutte e due le rassegne, vinte entrambe dalla britannica Jeannette Altwegg. La Altwegg continu\u00f2 a dominare le competizioni anche l'anno dopo, vincendo gli europei e le Olimpiadi di Oslo; la du Bief fu seconda agli europei, e terza alle Olimpiadi, con l'inserimento della statunitense Tenley Albright al secondo posto tra le due pattinatrici europee.\nLa medaglia d'oro per Jacqueline du Bief arriv\u00f2 poche settimane dopo, ai campionati mondiali di Parigi, davanti al pubblico di casa. Senza la concorrenza della Altwegg, che aveva abbandonato l'agonismo subito dopo le Olimpiadi, e della Albright, che era presente a Parigi ma si ritir\u00f2 nel corso della competizione, la pattinatrice francese divent\u00f2 campionessa mondiale davanti alle statunitensi Sonya Klopfer e Virginia Baxter, la quarta e la quinta classificata delle Olimpiadi.\nDopo il successo iridato Jacqueline du Bief lasci\u00f2 l'agonismo e la Francia. Si trasfer\u00ec negli Stati Uniti, dove pattin\u00f2 a livello professionistico per una decina d'anni in famose riviste sul ghiaccio quali \"Hollywood Ice Review\", \"Ice Capades\" e \"Holiday on Ice\"."}
{"id": "324847", "revid": "287204", "url": "https://it.wikipedia.org/wiki?curid=324847", "title": "Impossibilit\u00e0 sopravvenuta", "text": "Limpossibilit\u00e0 sopravvenuta \u00e8 causa di estinzione dell'obbligazione normata dagli artt. del italiano.\nL'estinzione dell'obbligazione si realizza quando l'impossibilit\u00e0 \u00e8:\nOsservazioni.\nLa norma in commento costituisce il correlato necessario della norma di cui all'art. . Assumendo, infatti, che la nozione di \"impossibilit\u00e0 sopravvenuta non imputabile\" sia costante nel nostro ordinamento (e ci\u00f2 non \u00e8 da tutti condiviso), mentre l'art. stabilisce quali siano le conseguenze quando la fattispecie in parola \"non\" si perfeziona (e contestualmente manca l'adempimento), gli dispongono le diverse conseguenze nell'ipotesi opposta.\n\u00c8 da notare che l'ordinamento non precisa mai i caratteri dell'impossibilit\u00e0; \u00e8 perci\u00f2 opera della dottrina la tesi secondo cui questa deve essere oggettiva ed assoluta. Anzi, secondo taluni, l'impossibilit\u00e0 che produce l'estinzione del rapporto (e che dunque scrimina anche la mancata attuazione dell'obbligazione) \u00e8 sufficiente che sia anche soltanto soggettiva e relativa. \nL'impossibilit\u00e0 \u00e8 soggettiva quando l'impedimento affligge almeno il solo debitore; \u00e8 relativa quando non pu\u00f2 essere vinta con uno sforzo di media diligenza (e dunque con uno sforzo maggiore potrebbe essere superata).\nIn realt\u00e0 l'affermazione si basa sul timore che assumendo una nozione pi\u00f9 rigorosa di impossibilit\u00e0 il debitore sia costretto ad adempiere anche oltre ci\u00f2 che \u00e8 previsto o prevedibile dall'economia del contratto. \nA ci\u00f2 si obietta che l'intero assetto negoziale deve essere tenuto in conto, a monte, per la esatta determinazione del contenuto delle obbligazioni e che l'impossibilit\u00e0 (assoluta ed obiettiva) deve essere apprezzata rispetto a quel contenuto e non, astrattamente, rispetto al risultato comunque conseguibile.\nSovente si afferma che l'impossibilit\u00e0 in parola debba essere anche \"totale\". Invero un'impossibilit\u00e0 parziale non presenta problemi logico-sistematici diversi da quelli peculiari all'ipotesi maggiore. In caso di impossibilit\u00e0 parziale l'obbligazione si \"riduce\" a ci\u00f2 che residua, e ci\u00f2 vale anche in caso di semplice deterioramente della prestazione (si veda, al riguardo, l').\nDa ultimo, gli governano la sorte della singola obbligazione in caso di impossibilit\u00e0 sopravveniente. Per stabilire la sorte di un eventuale contratto fonte dell'obbligazione trova applicazione l'art. secondo cui \"simul stabunt vel simul cadent\": ed infatti se l'obbligazione estinta per impossibilit\u00e0 \u00e8 sinallagmatica ad altra prestazione, anche questa ne viene travolta."}
{"id": "324849", "revid": "339392", "url": "https://it.wikipedia.org/wiki?curid=324849", "title": "Web content management system", "text": ""}
{"id": "324851", "revid": "1543377", "url": "https://it.wikipedia.org/wiki?curid=324851", "title": "Gundi Busch", "text": "Biografia.\nFiglia di un industriale tedesco, Gundi Busch nacque in Italia, ma durante la Seconda guerra mondiale la sua famiglia si trasfer\u00ec prima nei Paesi Bassi, ad Haarlem, poi si stabil\u00ec definitivamente in Germania. Inizi\u00f2 a pattinare a quattro anni e mezzo, quando ancora viveva in Italia. In Germania, si allenava sotto la guida di Thea Frenssen, quattro volte campionessa nazionale tra il 1913 e il 1918, integrando la preparazione sul ghiaccio con lezioni di danza. A ci\u00f2 si aggiunsero diversi periodi di perfezionamento nel Regno Unito.\nLa sua carriera agonistica si concentr\u00f2 in quattro stagioni, dal 1951 al 1954. Il primo anno, non ancora sedicenne, fu terza ai campionati nazionali, sesta agli europei e decima ai mondiali. Nel 1952 fu settima agli europei, ottava alle Olimpiadi di Oslo e sesta ai mondiali. Subito dopo le Olimpiadi o dopo i mondiali, molte delle pattinatrici di vertice si ritirarono, lasciando cos\u00ec spazio alle atlete pi\u00f9 giovani. Non ancora diciottenne, nel 1953 Gundi Busch divent\u00f2 campionessa nazionale e campionessa europea, mentre ai mondiali fu argento dietro alla statunitense Tenley Albright. Il 1954 fu il suo anno d'oro: si riconferm\u00f2 campionessa nazionale ed europea, e vinse anche il titolo mondiale, complice la caduta della sua rivale sportiva Albright che era in testa dopo gli obbligatori.\nAl termine di quella stagione lasci\u00f2 le competizioni, a soli diciannove anni. Accett\u00f2 l'offerta della famosa rivista sul ghiaccio \"Holiday on Ice\", e pattin\u00f2 come professionista per due anni. Nel 1956 lasci\u00f2 lo spettacolo e si spos\u00f2 con il giocatore di hockey su ghiaccio G\u00f6sta \"Lill-Lulle\" Johansson, medaglia di bronzo con la Svezia alle Olimpiadi di Oslo. Si trasfer\u00ec poi con il marito e il figlio in Svezia, dove in seguito lavor\u00f2 come allenatrice."}
{"id": "324852", "revid": "1948203", "url": "https://it.wikipedia.org/wiki?curid=324852", "title": "Sonic Nurse", "text": "Sonic Nurse \u00e8 un album della band statunitense dei Sonic Youth, pubblicato nel 2004.\nIl disco.\nL'album segue la linea musicale degli ultimi lavori dei Sonic Youth differenziandosi per la maggiore \"semplicit\u00e0\" di ascolto. Il disco \u00e8 composto da 10 pezzi. Si comincia con \"Pattern Recognition\", decisamente un inizio in perfetto stile con gli ultimi anni, continuando con \"Unmade Bed\", tranquilla e riflessiva, segue \"Dripping Dream\", azzeccata continuazione del pezzo precedente con crescendo finale, arriva poi \"Kim Gordon\", primo stile Sonic Youth, \"Stones\", forse la pi\u00f9 \"commerciale\" dell'album, \"Dude Ranch Nurse\" \"paranoid Youth song\" con la Gordon, \"New Hampshire\" veloce e diretta, bello l'inizio di \"Paper Cup Exit\" con le classiche dissonanze obbligatorie, \"I Love you Golden Blue\", molto lenta per evidenziare la voce della Gordon, bel finale con \"Peace Attack\".\nUn album che mette in risalto i lati migliori della band e la loro evoluzione dalla nascita ad oggi.\nLa copertina \u00e8 un'opera della serie \"Nurse paintings\" dell'artista contemporaneo statunitense Richard Prince."}
