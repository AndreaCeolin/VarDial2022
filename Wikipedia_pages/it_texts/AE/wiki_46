{"id": "308971", "revid": "1543377", "url": "https://it.wikipedia.org/wiki?curid=308971", "title": "Campo di concentramento di Theresienstadt", "text": "Il campo di concentramento di Theresienstadt (o ghetto di Terez\u00edn secondo la definizione preferita da alcuni studiosi) \u00e8 stata una struttura di internamento e deportazione utilizzata dalle forze tedesche durante la Seconda guerra mondiale, tra il 24 novembre 1941 e il 9 maggio 1945. Incorporata dal Terzo Reich nel 1938, la citt\u00e0 della Repubblica Ceca, a 60\u00a0km da Praga, \u00e8 nota per aver concentrato nel campo omonimo \u00abi maggiori artisti\u00bb, \u00abil fiore degli intellettuali ebrei mitteleuropei, pittori, scrittori, musicisti\u00bb e con \u00abuna forte presenza di bambini\u00bb. Presentato dalla propaganda nazista come esemplare insediamento ebraico, fu in realt\u00e0 un luogo di raccolta e smistamento di prigionieri da indirizzare soprattutto ai campi di sterminio di Treblinka ed Auschwitz. Secondo i dati confermati dall'Istituto Yad Vashem, su un totale di \u00ab155.000 ebrei passati da Theresienstadt fino alla sua liberazione l'8 maggio 1945; 35.440 perirono nel ghetto e 88.000 furono deportati\u00bb per essere eliminati. Nel computo finale (degli arrivi e dei morti) sono inclusi anche i circa 15.000 ebrei che giunsero al campo nelle ultime due-tre settimane, sfollati da altri campi di concentramento.\nTerez\u00edn prima della seconda guerra mondiale.\nTerez\u00edn (in tedesco Theresienstadt), costruita tra il 1780 e il 1790, nacque come citt\u00e0-fortezza, all'interno del sistema di fortificazione antiprussiano voluta da Giuseppe II d'Asburgo-Lorena e dedicata a sua madre Teresa. Presentava due poli distinti: la \"grande fortezza\" e la \"piccola fortezza\". Nel 1882 la \"grande fortezza\" fu abbandonata come sede di guarnigione e la \"piccola fortezza\" fu adibita a carcere di massima sicurezza.\nDurante la prima guerra mondiale, nella \"piccola fortezza\" fu imprigionato e mor\u00ec nel 1918 Gavril Princip, uccisore dell'arciduca Francesco Ferdinando erede al trono austroungarico. Tale assassinio fu il casus belli che fece crollare l'instabile assetto politico europeo provocando la prima guerra mondiale. A Terez\u00edn furono tenuti prigionieri anche militari italiani catturati: Carlo Salsa, ufficiale d'artiglieria, prigioniero nel campo, catturato nel 1917 prima di Caporetto, scrisse nel suo diario: \u00abAl campo della truppa, prossimo al nostro, sono concentrati 15.000 soldati: ne muoiono circa 70 al giorno per fame. Spesso questi morti non vengono denunciati subito per poter fruire della loro razione di rancio, i compagni li tengono nascosti sotto i pagliericci fino a che il processo di decomposizione non rende insopportabile la loro presenza\u00bb.\nGhetto e campo di concentramento di Terezin (1941-1945).\nLa Gestapo prese il controllo di Theresienstadt il 10 giugno 1940 e trasform\u00f2 la \"piccola fortezza\" in prigione denominandola \"kleine Festung\" (piccola fortezza). Dal 24 novembre 1941, l'intera cittadina (\"grosse Festung\", grande fortezza) venne destinata a essere un ghetto dopo essere stata cinta da un muro. Il campo, fondato da uno dei capi delle SS, Reinhard Heydrich, divenne presto il punto di arrivo per un grande numero di ebrei provenienti da tutta la Cecoslovacchia occupata dai tedeschi, ma anche dalla Germania e dall'Austria. I settemila abitanti non-ebrei che vivevano a Theresienstadt vennero espulsi dalla citt\u00e0, rendendo il campo una comunit\u00e0 esclusivamente ebraica e separata.\nLa funzione del ghetto, in una prima fase, fu concepita per l'attivit\u00e0 subdola di propaganda nazista con la presentazione del luogo come esempio di tutti gli altri insediamenti e per l'internamento di personaggi famosi, conosciuti all'estero. Specialmente con il cosiddetto \"programma di abbellimento\" che precedette l'ispezione della Croce Rossa il 23 giugno 1944 e la realizzazione di filmati di propaganda ai primi di settembre 1944, Theresienstadt fu presentata come \"zona autonoma di insediamento ebraico\", \"il modello\" nazista di insediamento per gli ebrei da presentare al mondo. Dalla fine di settembre 1944, si abbandon\u00f2 ogni finzione propagandistica per procedere il pi\u00f9 velocemente possibile alla liquidazione del campo con l'invio dei rimanenti prigionieri ad Auschwitz.\nIn realt\u00e0, al di l\u00e0 della propaganda, la funzione del campo fu fin dall'inizio sempre la stessa, quella di fungere da collettore per le operazioni di sterminio, come centro di raccolta per il transito dei prigionieri verso i campi di sterminio. I trasporti cominciarono nel gennaio 1942, a poche settimane dall'apertura ufficiale del campo e proseguirono con cadenza regolare per tutta la durata della guerra. \u00abLa truffa nazista divenne evidente [gi\u00e0] dal gennaio 1942 quando iniziarono a partire da Theresienstadt i trasporti destinati prima ai ghetti orientali e subito dopo verso Treblinka ed Auschwitz\u00bb Le condizioni di vita nel campo furono durissime. I documenti relativi ai trasporti ferroviari indicano che tra il 1941 e il 1945 giunsero a Theresienstadt pi\u00f9 di 155.000 ebrei, dei quali circa un quarto (pi\u00f9 di 35.000) mor\u00ec nel campo principalmente a causa delle pessime condizioni di detenzione (fame, stenti, privazioni, malattie, principalmente di tifo esantematico verso la fine della guerra). Pi\u00f9 di 88.000 furono i deportati da Theresienstadt verso i ghetti orientali e i campi di sterminio (dei quali solo 3.600 sopravvissero). Quando il 5 maggio 1945 il controllo del campo fu trasferito dalla Germania alla Croce Rossa, cinque giorni prima dell'arrivo delle truppe sovietiche, solo 17.247 erano i prigionieri del campo ancora in vita, cui nelle ultime due-tre settimane si erano aggiunti circa 13.000 persone sopravvissute tra gli sfollati da altri campi di concentramento.\nI prigionieri e le loro condizioni di vita nel campo.\nIl primo gruppo di prigionieri ad arrivare al Campo di concentramento di Theresienstadt tra il 24 novembre ed il 4 dicembre 1941 fu un contingente di 3.300 ebrei cechi con il compito di trasformare la fortezza grande in un campo di concentramento in grado di ricevere decine di migliaia di persone. L'idea originaria era di farne un campo per l'imprigionamento degli ebrei anziani tedeschi e austriaci, destinati a morirvi per \"cause naturali\". In realt\u00e0 tale idea non fu mai attuata perch\u00e9 il campo venne immediatamente usato per concentrarvi anche gli ebrei della Boemia, senza distinzione di et\u00e0, come luogo di transito per i trasporti verso i ghetti orientali e i campi di sterminio. Delle 109.114 persone che arrivarono a Theresienstadt dalla fine del 1941 alla fine del 1942, furono 43.871 quelle subito inviate alla morte. Tra le migliaia di prigionieri vi furono anche molti importanti artisti, diplomatici, letterati e giuristi provenienti dalla Germania, dall'Austria e dalla Cecoslovacchia.\nLe condizioni di vita a Theresienstadt si fecero subito molto difficili: all'interno della fortezza grande, in un'area precedentemente abitata da 7.000 cechi, si trovarono a convivere oltre 50.000 ebrei. Il cibo era scarso, le medicine inesistenti, la situazione abitativa drammatica. Nel 1942 morirono nel campo almeno 16.000 persone, inclusa Esther Adolphine (una sorella di Sigmund Freud), che mor\u00ec il 29 settembre 1942; Heinrich Rauchinger, pittore polacco, Friedrich M\u00fcnzer (un noto studioso di storia classica tedesco) che mor\u00ec il 20 ottobre 1942 e due fratelli della nonna del politico statunitense John Kerry. Per far fronte al numero elevato dei decessi un crematorio fu costruito nel campo.\nGli ebrei rinchiusi nel campo di Theresienstadt \u00abnonostante la costante minaccia della deportazione, ebbero una notevole vita culturale \u00bb: Potevano ad esempio avere accesso ad una biblioteca di 60.000 volumi, \u00abscrittori, professori, musicisti e attori tennero conferenze, concerti e spettacoli teatrali\u00bb.\nI bambini di Terez\u00edn.\nLa cospicua presenza di bambini all'interno del campo fece s\u00ec che, per quanto possibile, i prigionieri adulti si adoperassero affinch\u00e9 tutti i bambini deportati potessero continuare il loro percorso educativo.\nNonostante fosse loro proibito di frequentare la scuola, i bambini presenti a Terez\u00edn \u00abfrequentarono le scuole\u00bb autogestite del ghetto. Quotidianamente si tenevano lezioni ed altre attivit\u00e0 culturali. Per loro e con loro si allestirono spettacoli teatrali e musicali. Tra il 1943 e il 1944 l'opera per bambini Brundibar di Hans Kr\u00e1sa, venne messa in scena per ben 55 rappresentazioni; il giovane cantante protagonista Honza Treichlinger divenne una celebrit\u00e0 nel campo. Inoltre la comunit\u00e0 riusc\u00ec a pubblicare una rivista illustrata, \"Vedem\", che, fondata e diretta dal giovanissimo Petr Ginz, trattava di poesia, dialoghi e recensioni letterarie ed era completamente prodotta da ragazzi di un'et\u00e0 compresa tra i dodici ed i quindici anni.\nL'insegnante d'arte Friedl Dicker-Brandeis cre\u00f2 una classe di disegno per bambini nel ghetto: il risultato di questa attivit\u00e0 furono oltre quattromila disegni che Dicker-Brandeis nascose in due valigie prima di essere deportata ad Auschwitz. Questa collezione riusc\u00ec a scampare alle ispezioni naziste e venne riscoperta al termine del conflitto, dopo oltre dieci anni. Molti di questi disegni possono oggi essere ammirati al Museo ebraico di Praga dove la sezione archivio dell'Olocausto \u00e8 responsabile dell'amministrazione della collezione di Theresienstadt.\nAlla conclusione del conflitto degli oltre 15.000 bambini di Terez\u00edn solo circa 1.800 saranno ancora in vita, considerando anche i circa 800 adolescenti che negli ultimi mesi e settimane di vita del campo giunsero a Terezin da altri campi di concentramento. L'United States Holocaust Memorial Museum calcola che il \u00ab90 per cento dei bambini di Terezin morirono nei campi di sterminio\u00bb\nLa musica come mezzo di ribellione e speranza.\nUna esclusivit\u00e0 di Theresienstadt, fu il gran numero di musicisti strumentali, compositori e maestri d'orchestra che vi transitarono. Basti pensare a compositori come Viktor Ullmann, Zikmund Schul, Pavel Haas, Gideon Klein, Hans Kr\u00e1sa, Rudolf Karel; maestri di orchestra come Rafael Sch\u00e4chter, e musicisti come Alice Herz-Sommer, Eric Vogel, Pavel Lipensky, Martin Roman e Julius Stwertka per citare i pi\u00f9 noti. Le SS siccome ritennero strategicamente \u00abutile a scopo di propaganda\u00bb il campo, con il tempo non solo tollerarono quelle manifestazioni culturali, ma \u00able accolsero con favore\u00bb.\nA Theresienstadt furono eseguiti centinaia di concerti con un pubblico misto di ebrei ed SS, fra cui anche il gerarca nazista Adolf Eichmann. Il repertorio proposto era vario, vasto e riguardava generi molto diversi: dalle opere sinfoniche alla musica da camera, dagli oratori ai canti religiosi, dalla musica classica a quella popolare e allo stesso swing. Venivano eseguite non solo le composizioni e le opere di cechi come Leo\u0161 Jan\u00e1\u010dek, Josef Suk e Bed\u0159ich Smetana (La sposa venduta), ma anche di quelle di Beethoven, Mozart, Brahms cos\u00ec come, opere come la Tosca di Giacomo Puccini e la Carmen di Georges Bizet fino allo stesso Verdi con il suo Requiem.\n\u00abLa necessit\u00e0 vitale del fare musica di musicisti professionisti (in un primo momento la musica era rigorosamente proibita e il possesso di uno strumento era punito con la morte anche a Terezin; i primi concerti nel Campo erano perci\u00f2 clandestini); tuttavia, probabilmente, non si resero conto di aver innescato una macchina formidabile di resistenza\u00bb\nIl fermento musicale di Theresienstadt secondo alcuni studiosi fu dovuto al fatto che \u00abmolti artisti imprigionati cercarono di mantenere la loro identit\u00e0 musicale attraverso la prosecuzione delle loro attivit\u00e0 precedenti\u00bb, e non solo:\nUna delle pi\u00f9 importanti opere usata dai musicisti, coristi e cantanti come mezzo di fervente protesta e denuncia nei confronti del regime nazista, fu quella diretta dal maestro d'orchestra Rafael Sch\u00e4chter: il Requiem di Verdi. Con le parole di quell'opera, i musicisti e i cantanti ebrei non solo \"cantarono\" ai loro persecutori le loro malefatte, ma invocarono l'ira e il duro giudizio di Dio con la loro conseguente liberazione dal quel giogo. Alla presentazione \"della prima\", quelle maledizioni cantate sortirono l'effetto desiderato dagli ebrei che si esibirono, fra il pubblico nazista era presente anche uno dei principali responsabili del genocidio che li riguardava: Adolf Eichmann.\nIl Requiem di Verdi: \u00abCanteremo ai nazisti quello che non possiamo dire loro\u00bb.\nEseguito in occasione del primo anniversario della morte di Alessandro Manzoni, il 22 maggio 1874, nella Chiesa di San Marco a Milano, \"La Messa di Requiem\", una delle opere pi\u00f9 imponenti di Verdi, ebbe tanto successo che la fama della composizione super\u00f2 presto i confini nazionali.\nFu l'internato maestro d'orchestra Rafael Sch\u00e4chter a pensare \u00abcon decisione e tenace ostinazione\u00bb che l'opera di Verdi, nonostante le difficolt\u00e0 di reperimento degli strumenti, e la ricerca di validi coristi, orchestrali e cantanti, si prestasse alla protesta \"cantata\" contro i loro aguzzini, soprattutto con il suo \"Dies irae\" dell'opera appartenente alla cultura cattolica che sarebbe stata eseguita questa volta da orchestrali, cantanti e coristi ebrei.\nUn rapporto dettagliato su come il coraggioso maestro Sch\u00e4chter si procur\u00f2 gli strumenti, scelse i cantanti, il coro e gli orchestrali, fece le innumerovoli prove fino all'esecuzione dell'opera di Verdi, la fece nel 1963 un testimone oculare, lo scrittore e giurista Josef Bor anche lui internato a Theresienstadt al tempo di quella prima rappresentazione. Bor nel ghetto fino da giugno 1942 \u00aba seguito dei tentativo di attentato a Praga ai danni di Reinhard Heydrich\u00bb fu trasferito ad Auschwitz ad ottobre del 1944 per essere internato infine a Buchenwald. Diciotto anni dopo la sua liberazione scrive un libro su quel memorabile concerto e lo titola \"Il Requiem di Terezin\", un libro ristampato fino ai nostri giorni, in cui viene dimostrato come \u00abquella rappresentazione ha segnato uno degli episodi pi\u00f9 clamorosi della storia della Shoah\u00bb\nL'opera, rappresentata nel campo-ghetto almeno quindici volte, fu preparata da tutti gli esecutori con un impegno inconsueto, doveva rappresentare \"la vendetta in musica\" degli ebrei sui nazisti e Bor descrive \u00aba tinte forti\u00bb tutti i passaggi della preparazione ed esecuzione di \u00abun'orchestra e un coro composti esclusivamente da deportati ebrei, in attesa di essere mandati a morte, e consapevoli di quanto li aspettava\u00bb.\nL'accademico e filologo Giulio Busi uno dei massimi studiosi italiani di misticismo, storia e tradizioni ebraiche, riprendendo il rapporto di Bor su quel concerto osserva:\n\u00abCon un solo pianoforte malconcio e un'unica copia della partitura, che orchestrali e cantanti dovevano imparare a memoria, Sch\u00e4chter aveva messo assieme, nel 1942, uno spettacolo di grande livello e d'inaudita forza simbolica. \u00abCanteremo ai nazisti quello che non possiamo dire loro\u00bb, questo era il suo programma, basato sull'intensificazione e, in parte, sul rovesciamento della grande opera verdiana.Requiem aeternam dona eis, Domine, et lux perpetua luceat eis, tale \u00e8 l'invocazione all'inizio dell'Introito. Ma quale vita eterna potevano chiedere le vittime ebree della Shoah, quale pace, che ricompensa oltremondana sarebbe mai valsa nell'orrore del lager? La risposta di Sch\u00e4chter, visionario direttore d'orchestra, prevedeva un'eversione dell'ordine temporale del Requiem. Quand'anche l'ultimo deportato fosse morto nelle camere a gas, il giorno del giudizio e della punizione - il terrifico, incalzante Dies irae verdiano - sarebbe giunto per i persecutori ancora in vita. Sch\u00e4chter, i suoi artisti, tutti gli spettatori ebrei erano consapevoli - secondo Bor - del contenuto di rabbia e dell'aspettativa di riscatto mondano di cui si rivestiva il capolavoro di Verdi. Una vendetta di cui si sarebbero incaricati altri uomini, a breve, non nella dimensione escatologica ma in Europa, in Germania, nel Paese dei carnefici gi\u00e0 in fiamme e stretto d'assedio.\u00bb\nSecondo il rapporto che ne fa lo scrittore Bor, l'opera fu eseguita, e fu un grande successo. Oltre ad un pubblico di ebrei, c'erano tutti gli alti gradi dei nazisti, con un ascoltatore d'eccezione, uno dei maggiori responsabili operativi dello sterminio degli ebrei nella Germania nazista, Adolf Eichmann che applaud\u00ec insieme agli altri per la eccezionale esecuzione. Ad avviso di Bor, i cinici nazisti pensarono che quei cantanti e coristi ebrei, avevano cantato il Requiem per se stessi e per la sorte che di l\u00ec a poco gli sarebbe spettata, non avevano capito che il Requiem era per loro.\nLa conclusione del suo libro-rapporto termina con: \u00abTermin\u00f2 l'estate e cominci\u00f2 di nuovo il periodo dei convogli. Il \"Lagerkommandant\" aveva promesso che non avrebbe separato il gruppo degli artisti. Mantenne la promessa, partirono tutti insieme. Rafael Sch\u00e4chter con i suoi amici, nei primi vagoni del primo convoglio...\u00bb\nNella postfazione di un'altra importante pubblicazione su Theresienstadt, \"La musica a Terezin 1941-1945\", il pianista e musicologo Francesco Lotoro, esperto in musica giudaica, specifica la sorte che tocc\u00f2 a \"quelli\" che \u00abpartirono tutti insieme\u00bb sottolineando \u00abcome il 17 ottobre 1944 rappresenti \"una data tristemente epocale per la cultura, la civilt\u00e0 e l'arte mitteleuropea, in poche ore scomparve un'intera generazione di musicisti, compositori, celebri virtuosi della tastiera [...] uno spaventoso buco generazionale del quale solo oggi l'intellettualit\u00e0 ha preso coscienza\u00bb\nUtilizzo propagandistico del campo.\nNell'ottobre del 1943 circa 500 ebrei provenienti dalla Danimarca vennero inviati a Theresienstadt e rappresentavano coloro che non si era riusciti a far fuggire verso la neutrale Svezia in una vasta operazione clandestina di salvataggio degli ebrei danesi che mise in salvo circa 8.000 di essi quando due anni dopo l'invasione tedesca le autorit\u00e0 naziste decisero la loro deportazione. L'arrivo di questo gruppo di ebrei danesi ebbe un impatto significativo perch\u00e9 le autorit\u00e0 danesi insistettero presso il governo tedesco affinch\u00e9 la Croce Rossa avesse la possibilit\u00e0 di visitare il campo. Questo attivo interessamento rappresent\u00f2 una rara eccezione in quanto molti dei governi europei dell'epoca sotto occupazione tedesca collaborarono attivamente all'Olocausto o impauriti da eventuali reazioni, non insistettero minimamente sulla sorte e sul rispetto dei propri cittadini di origine ebraica.\nAlla fine Adolf Eichmann ritenne opportuno acconsentire alle insistenze del governo danese, accordando il 23 giugno 1944 una visita al campo ai rappresentanti della Croce Rossa internazionale al fine di dissipare le voci relative ai campi di sterminio. Per eliminare l'impressione di sovrappopolazione del campo e nascondere gli effetti della malnutrizione, 7.500 ebrei giudicati \"impresentabili\" vennero deportati verso un tragico destino ad Auschwitz alla vigilia dell'arrivo della delegazione della Croce Rossa. L'amministrazione del campo si occup\u00f2 inoltre di costruire falsi negozi e locali al fine di dimostrare la situazione di benessere degli ebrei di Theresienstadt. I danesi che la Croce Rossa visit\u00f2 erano stati temporaneamente spostati in camere riverniciate di fresco, e non c'erano pi\u00f9 di tre occupanti per camera. Gli ospiti poterono apprezzare l'esecuzione dell'opera musicale \"Brundibar\" (scritta dal deportato \"Hans Kr\u00e1sa\") eseguita dai bambini del campo.\nLa mistificazione operata nei confronti della Croce Rossa fu cos\u00ec riuscita che i tedeschi girarono un film di propaganda a Theresienstadt le cui riprese iniziarono il 26 agosto 1944 e furono completate nella prima met\u00e0 del mese di settembre. Diretto da Kurt Gerron (un regista, cabarettista e attore ebreo apparso con Marlene Dietrich nel film \"L'angelo azzurro\"), esso era destinato a mostrare il benessere degli ebrei sotto la \"benevolente\" protezione del Terzo Reich. Sotto minaccia nazista, in cambio del film, il regista ebbe la promessa d'aver salva la vita. Dopo le riprese la maggior parte del cast, e lo stesso regista, vennero invece deportati ad Auschwitz dove Gerron e sua moglie vennero uccisi nelle camere a gas il 28 ottobre 1944. Il film completo non venne mai proiettato ma alcuni spezzoni vennero utilizzati dalla propaganda tedesca ed oggi ne rimangono solo alcuni frammenti.\nComunemente intitolato \"Der F\u00fchrer schenkt den Juden eine Stadt (Il F\u00fchrer dona una citt\u00e0 agli ebrei)\", il nome corretto del film \u00e8: \"Theresienstadt. Ein Dokumentarfilm aus dem j\u00fcdischen Siedlungsgebiet\" (in italiano: \"Terezin: Un documentario sul reinsediamento degli ebrei\").\nLe deportazioni e il campo per le famiglie di Terez\u00edn a Auschwitz-Birkenau.\nI primi convogli di deportati (2-3 al mese) partirono da Terezin per i ghetti dell'est gi\u00e0 nel gennaio 1942 con una media di 1000 persone ciascuno e proseguirono con cadenza regolare per tutta la durata della guerra. Arrivare nei ghetti dell'est nel 1942 significava solo un momento di passaggio per i campi di sterminio o, nel migliore dei casi e solo per pochi, per il lavoro coatto. Dal maggio 1942 si pens\u00f2 di evitare l'inutile tappa intermedia, inviando i deportati direttamente ai campi di sterminio di Sobibor, Maly Trostenets e Treblinka e quindi dalla fine di ottobre 1942 ad Auschwitz che dal quel momento divenne la meta privilegiata dei trasporti che cessarono solo alla fine di ottobre 1944. Le superiori capacit\u00e0 di sterminio di Treblinka e Auschwitz permisero di inviare in ogni convoglio anche 2000-2500 persone alla volta.\nPer alcuni mesi (tra il settembre 1943 e il luglio 1944), in rapporto alle attivit\u00e0 propagandistiche in atto a Terezin, le autorit\u00e0 naziste decisero di duplicare a Birkenau (sezione BIIb) le condizioni del \"ghetto-modello\" di Terezin, attraverso la creazione di una sezione speciale, il cosiddetto \"Theresienst\u00e4dter Familienlager\" o campo per le famiglie di Terez\u00edn a Auschwitz-Birkenau, dove trovarono sistemazione temporanea circa 17.500 ebrei provenienti da Terezin. Un paio di settimane dopo la visita della Croce Rossa a Terezin nel giugno 1944, il campo per famiglie di Birkenau fu liquidato tra il 10 e il 12 luglio 1944 e quasi tutti i prigionieri furono avviati alle camere a gas. Per tutti gli altri trasporti per Auschwitz, giunti nel periodo anteriore al settembre 1943 o successivamente al luglio 1944, si seguirono le \"normali\" procedure di selezione e di sterminio.\nLa fine.\nCessato ogni sforzo propagandistico, alla fine di settembre del 1944 fu presa la decisione di liquidare il campo. Dal 28 settembre al 28 ottobre 1944 da Theresienstadt partirono undici treni che portarono ad Auschwitz, verso la morte, 18.402 persone, tra i quali moltissimi dei bambini del campo. Nel tentativo di eliminare le prove delle migliaia di persone morte nel campo, si ordin\u00f2 il 31 ottobre 1944 che le ceneri dei deceduti fossero disperse nel fiume; una catena di donne e di bambini esegu\u00ec il lavoro durante la notte. Un tentativo di creare nel 1945 una camera a gas nei sotterranei della \"piccola fortezza\" fall\u00ec per la ribellione dei prigionieri..\nResosi impossibile ogni tentativo di liquidazione del campo, il direttore del campo cerc\u00f2 di trattare la resa, barattando le vite dei superstiti in cambio dell'impunit\u00e0. Nel febbraio 1945, a un treno con 1200 ebrei fu consentito di raggiungere il territorio svizzero, mentre il 15 aprile fu permesso il rimpatrio dei 423 ebrei danesi.\nD'altro lato, il flusso degli arrivi al campo continu\u00f2 ininterrotto, anche quando era chiaro che la guerra era perduta per i tedeschi. Gruppi consistenti di ebrei giunsero ancora l'8 marzo 1945 dall'Ungheria e ai primi di aprile dalla Slovacchia. Nelle ultime concitate settimane di vita del campo circa 15.000 prigionieri arrivarono da altri campi di concentramento, aggiungendosi agli oltre 17.000 che gi\u00e0 vi risiedevano. Il 5 maggio il campo fu affidato alla Croce Rossa e cinque giorni dopo vi giunsero le truppe sovietiche. Al loro arrivo vi trovarono oltre 30.000 persone, cos\u00ec suddivisi:\n(a) 17.973 erano i sopravvissuti, tra coloro che era giunti al campo tra il 24 novembre 1941 e il 20 aprile 1945, di cui:\n(b) Ad essi vanno aggiunti oltre 13.000 prigionieri sopravvissuti tra coloro che evacuati da altri campi di concentramento erano arrivati a Theresienstadt tra il 20 aprile e il 6 maggio 1945, spesso in condizioni terribili per la fame e le malattie, dopo estenuanti marce della morte. Tra essi vi erano anche Goti Herskovits Bauer, Frida Misul e Elisa Springer.\nTra i superstiti si contarono 1.633 bambini e adolescenti, equamente divisi tra veterani del campo e nuovi arrivati da altri campi.\nSi continu\u00f2 a morire anche dopo la liberazione. Un'epidemia di tifo si era diffusa con l'arrivo al campo di prigionieri evacuati da Auschwitz e Ravensbruck. Ci vollero settimane per riportare la situazione sotto controllo. I 500 malati del 6 maggio 1945 erano diventati 2.950 il 19 maggio. Solo dopo che tutti i malati furono isolati in un ospedale la situazione cominci\u00f2 a migliorare ma solo il 13 giugno si pot\u00e9 annunciare la fine dell'emergenza. Nel frattempo 920 persone erano decedute, tra cui anche una dozzina tra medici e infermiere.\n\"Kleine Festung\" - piccola fortezza (1940-1945).\nLa piccola fortezza (in ceco: \"Mal\u00e1 pevnost\", in tedesco: \"Kleine Festung\") faceva parte del complesso di fortificazioni sulla riva sinistra del fiume Oh\u0159e e venne utilizzata dalla Gestapo, a partire dal 1940, come prigione (la pi\u00f9 grande dell'intero protettorato di Boemia e di Moravia). Essa era separata e non in relazione con il ghetto ebraico o campo di concentramento di Theresienstadt che si trovava nella fortezza grande sulla riva destra del fiume. Circa 90.000 persone transitarono per la fortezza piccola per essere poi normalmente smistate verso i diversi campi di concentramento. 2.600, per\u00f2, vi vennero giustiziati, affamati o vi morirono per malattia.\nTerezin nella memoria.\nI principali luoghi della memoria che commemorano le vittime di Theresienstadt sono due e si trovano a Terez\u00edn nella Repubblica Ceca e nei pressi di Hadera in Israele.\nNel 1947, \u00absu iniziativa del governo cecoslovacco\u00bb, appena formatosi, fu istituito il \"National Memorial\" cambiato poi \"in Terezin Memorial \".\nIl Memoriale di Terezin \u00e8 esclusivo, infatti rappresenta l'unica istituzione del genere esistente nella Repubblica Ceca. Gli scopi del Memoriale sono enunciati dagli stessi organizzatori: \u00abLa missione fondamentale del Memoriale di Terezin Memorial [...] \u00e8 quello di commemorare le vittime della persecuzione politica e razziale nazista durante l'occupazione delle terre ceche nella seconda guerra mondiale. Promuovere la ricerca e l'attivit\u00e0 didattica museale, e occuparsi dei luoghi della memoria connessi con la sofferenza e la morte di decine di migliaia di vittime della violenza.\u00bb. Nel 2014 furono pi\u00f9 di 250.000 i visitatori dell'area del\"il Memoriale\" e pi\u00f9 di 170.000 coloro che visitatono il \"Museo del ghetto\" con un numero sempre pi\u00f9 crescente negli anni.\nNel 1975, viene istituito presso il kibbutz Givat Haim nelle vicinanze della citt\u00e0 di Hadera in Israele, un museo e memoriale dedicato a Terezin: \"Beit Terezin\" (letteralmente: \"casa Theresienstadt\"). La missione del memoriale \u00e8 quella di preservare la memoria dei prigionieri del ghetto di Terezin che morirono durante l'Olocausto, oltre che quello di essere uno spazio educativo e culturale. Il memoriale fu pensato gi\u00e0 nel 1955 su iniziativa di cinquecento sopravvissuti di Terezin e del movimento giovanile sionista. Nell'area del memoriale c'\u00e8 un museo con diversi spazi espositivi, gallerie, una biblioteca e un centro educativo per studenti e studiosi di tutto il mondo che vogliono approfondire i dati storici del ghetto e conoscere il destino delle persone che vissero a Terezin.\nUn archivio di migliaia di oggetti originali che documentano la vita del ghetto, fa del \"Beit Terezin\" uno dei musei dell'olocausto pi\u00f9 rappresentativi e pi\u00f9 completi nella descrizione particolareggiata del Campo di concentramento di Theresienstadt. Come per l'archivio di Yad Vashem studiato per raccogliere tutti i nomi degli ebrei che morirono durante l'olocausto, l'archivio di Beit-Terezin \u00e8 stato creato con la capacit\u00e0 di registrare pi\u00f9 di 160.000 ex prigionieri cechi, slovacchi, austriaci, tedeschi, olandesi, danesi e di altri paesi dell'Europa Centrale, ovvero il numero totale di chi transit\u00f2 da Theresienstad e di cui la stragrande maggioranza, per\u00ec nell'olocausto.\nPersonaggi legati al campo.\nI personaggi noti, di transito nel campo per essere avviati ai campi di sterminio, che trovarono la morte nel campo o che sopravvissero alla Shoah, furono moltissimi se si considera che Theresienstadt fu un campo \"atipico\" rispetto tutti gli altri campi di transito, concentramento e sterminio della Germania nazista. Moltissimi gli \u00abintellettuali famosi\u00bb ebrei, gli artisti, i pittori, gli scrittori e i musicisti provenienti da tutta Europa. Quello proposto \u00e8 quindi \"un campione\" fra centinaia di questi noti personaggi."}
{"id": "308972", "revid": "810736", "url": "https://it.wikipedia.org/wiki?curid=308972", "title": "Incassatura", "text": "L'incassatura o incastonatura \u00e8 la tecnica usata in oreficeria per fissare le pietre preziose di vario genere e forme nei gioielli all'interno di appositi alloggiamenti, chiamati castoni.\nTipi.\nI tipi di incassatura conosciuti sono:\nStrumenti.\nL'attrezzatura di base comprende un banco dotato di cassetti per contenere la maggior parte dell'attrezzatura, un microtrapano dotato di mandrino per alloggiarvi le punte che servono a forare il metallo e le frese, una lampada, una lente d'ingrandimento, piccoli piattini dove riporre le pietre preziose, una bilancia pesa carati, una pietra a olio per affilare i bulini. \nL'attrezzatura \u00e8 di piccole dimensioni per consentire le minute lavorazioni. Tra gli strumenti vi sono le frese a palla, a fessura, a scodella, ecc.., i gommini abrasivi, carta smeriglio, le lime di diverse grane e sezioni, pinze e tronchesi, seghetto, bulini per incidere i metalli, morsetti e fusi con mastice o ceralacca per tener fermi gli oggetti, battitore per battere il metallo, lanternino per scaldare il mastice dove andranno messi gli oggetti per tenerli fermi."}
{"id": "308980", "revid": "6923", "url": "https://it.wikipedia.org/wiki?curid=308980", "title": "Incassatura binoculare", "text": "L'incassatura binoculare \u00e8 una applicazione in fase di controllo delle tecniche di incassatura.\nDurante le varie fasi di incastonatura, viene effettuato un controllo generale da parte dell'operatore orafo nell'esecuzione del proprio lavoro.\nL'esecuzione delle varie tecniche \u00e8 legata all'esperienza dell'incastonatore, il quale pu\u00f2 utilizzare una lente d'ingrandimento (10x) per aumentare la risoluzione ottica evidenziando in particolare del lavoro e quindi eventuali errori di esecuzione.\nI particolari di lavorazione sono all'incirca della dimensione di pochi decimi di millimetro. Risulta perci\u00f2 chiaro il significato dell'utilizzo della lente per agevolare l'artigiano nell'esecuzione del lavoro.\nL'incassatura con l'utilizzo del visore binoculare pu\u00f2 venire usata sia in questa fase che nella fase successiva da parte di un secondo operatore che \u00e8 preposto alla fase di controllo.\nSi \u00e8 infatti sviluppata presso aziende orafe di dimensioni pi\u00f9 o meno grandi la figura del certificatore di qualit\u00e0, il quale verifica che il lavoro sia stato eseguito secondo alcuni parametri standard forniti dalle aziende terze che richiedono sempre pi\u00f9 una maggiore qualit\u00e0 nell'esecuzione del lavoro.\nIl fattore di ingrandimento elevato (circa 50X) e la visualizzazione su monitor dell'immagine permette un controllo non solo sull'incassatura ma anche su eventuali difetti di rifinitura.\nPer ci\u00f2 che riguarda l'incassatura, viene verificato che le parti metalliche che bloccano la gemma incassata siano a stretto contatto con la stessa, in caso contrario pu\u00f2 essere necessario un ulteriore intervento di incastonatura perch\u00e9 anche la pi\u00f9 piccola vibrazione delle gemme venga evidenziata.\nQuesta importantissima fase evita problemi con il cliente terzo il quale richiede sempre il prodotto finito ed esente da difetti.\nL'utente finale ha quindi a sua disposizione un prodotto di sicura finitura anche perch\u00e9 lo smarrimento di una gemma male incassata provoca un danno al cliente ma anche di immagine all'azienda produttrice.\nIl visore elettronico \u00e8 composto da una microtelecamera posta su un banco da lavoro accoppiata con un visore a schermo da 5 a 7 pollici con elevata risoluzione interfacciabile a un monitor vga standard.\nL'operatore muove l'oggetto in senso verticale per cercare la messa a fuoco, per altro semplicissima grazie alla grande profondit\u00e0 di campo dell'elemento sensore. A questo punto l'operatore muove l'oggetto controllando sul visore gli eventuali difetti sopracitati, dopo ci\u00f2 l'oggetto viene inviato in pulitura ed eventuale rodiatura e nuovamente controllato (controllo qualit\u00e0) dando un responso firmato su una scheda qualit\u00e0.\nOltre al visore elettronico, viene utilizzato uno strumento pi\u00f9 semplice ma anche pi\u00f9 economico: la lente a visiera, che consta di una fascia applicabile alla testa a livello della fronte con una coppia di lenti di ingrandimento con fattore di ingrandimento fornibile a richiesta (2,5-3,0...ecc), incerniate per potere essere ribaltate in caso di non utilizzo.\nQueste ultime hanno per\u00f2 in difetto di danneggiare la vista se usate in maniera continua.\nRiassumendo, si pu\u00f2 quindi affermare che tutti questi strumenti sono ugualmente utili ai fini del controllo di qualit\u00e0 ma il livello di controllo tecnologicamente pi\u00f9 avanzato \u00e8 dato dal visore elettronico per la sua propriet\u00e0 di rendere visibile l'oggetto non solo all'operatore ma anche ad altri interessati.\nRimane ovvia la differenza di costo tra gli strumenti ottici tradizionali (circa 50-100\u20ac) e quelli pi\u00f9 moderni (5000-6000\u20ac circa)."}
{"id": "308990", "revid": "32741", "url": "https://it.wikipedia.org/wiki?curid=308990", "title": "Geniosi", "text": ""}
{"id": "308997", "revid": "260676", "url": "https://it.wikipedia.org/wiki?curid=308997", "title": "Bernalda", "text": "Bernalda (\"Vern\u00e0lle\" o \"Bern\u00e0lle\" in dialetto locale) \u00e8 un comune italiano di abitanti della provincia di Matera in Basilicata.\nGeografia fisica.\nTerritorio.\nBernalda sorge su un altopiano a 127\u00a0m s.l.m. nella parte finale della Val Basento nella parte meridionale della provincia di Matera, al confine con la parte nord-occidentale della provincia di Taranto.\nIl suo territorio \u00e8 compreso tra i fiumi Bradano ad est, che separa il comune bernaldese dal comune di Ginosa (TA) (29\u00a0km), e Basento che ad ovest separa Bernalda da Pisticci (18\u00a0km). A Nord confina con il comune di Montescaglioso (24\u00a0km), mentre a Sud si affaccia sul Mar Jonio (12\u00a0km) con 6\u00a0km di coste. Il centro storico sorge su un altopiano scosceso verso il mare, dal cui affaccio sono visibili il Mar Jonio e la frazione di Metaponto. Dista 39\u00a0km da Matera, 102\u00a0km dal capoluogo di regione Potenza e 12\u00a0km dalla costa ionica.\nClima.\nIl clima di Bernalda \u00e8 di tipo mediterraneo, \u00e8 influenzato dalla vicina presenza del mare, che ne mitiga notevolmente il clima invernale e dalla sua modesta altitudine. Tuttavia la neve, sebbene evento non molto ripetitivo nel corso dell'inverno, cade generalmente ogni anno, ma raramente con grandi accumuli (uno dei pi\u00f9 importanti degli ultimi anni \u00e8 quello dei 20\u00a0cm del 16 dicembre 2007). Le temperature minime possono essere, in caso di nottate stellate, sotto gli 0\u00a0\u00b0C, creando estese gelate e forti inversioni termiche. Le mezze stagioni sono umide e nebbiose, mentre le estati sono molto calde e secche, anche se la zona \u00e8 soggetta a forti temporali durante le ore pi\u00f9 calde del giorno. L'afa estiva pu\u00f2 essere opprimente, e le temperature possono superare i 40\u00a0\u00b0C nei periodi di scirocco, anche se l'umidit\u00e0 relativa non \u00e8 quasi mai alta.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +7,8\u00a0\u00b0C, mentre quella del mese pi\u00f9 caldo, agosto, \u00e8 di +26,1\u00a0\u00b0C.\nStoria.\nLa storia di Bernalda non \u00e8 molto antica, se la si mette in relazione con altri centri del Metapontino.\nVerso la fine del III sec. a.C. la citt\u00e0 di Metaponto fu saccheggiata e completamente distrutta dai romani. Una parte dei suoi abitanti si spost\u00f2 sulla collina tra l'attuale chiesetta di San Donato e la Madonna degli Angeli, dove dettero origine ad un agglomerato di case denominato \"Camarda\". \nDi queste origini greche non si \u00e8 ancora in grado di fornire alcuna testimonianza certa. Il primo documento in cui si trova citato un villaggio con il nome di Camarda risale al 1099. Successivamente, nell'anno 1180, Camarda, gi\u00e0 costituita come feudo, fu assegnata a Riccardo e nel 1350 ne divenne proprietario Bertrando del Balzo, conte di Montescaglioso.\nSebbene il lungo periodo che la precede sia tuttora avvolto nel mistero, la storia di Bernalda emerge dall'incertezza soltanto alla fine del XV secolo. Il nome Bernalda risale, infatti, al 1497 quando, sulle rovine dell'antica citt\u00e0 di Camarda, il segretario del re Alfonso II d'Aragona, il nobile cosentino Bernardino de Bernaudo, membro dell'omonima famiglia patrizia calabrese, decise di spostare il villaggio di Camarda nella zona del Castello. Il barone prest\u00f2 la massima attenzione nel costruire il nuovo centro abitato, che infatti da lui prender\u00e0 il nome di Bernalda, situandolo sul promontorio sporgente sulla vallata del Basento e dandogli un impianto viario in cui sette strade larghe vennero intersecate da otto stradine trasversali che oggi formano il centro storico. Lungo le strade pi\u00f9 importanti sorsero i palazzi signorili, caratteristici del paese.\nSempre durante la dominazione aragonese furono costruiti il castello e la Chiesa Madre.\nNel 1735 dimor\u00f2 a Bernalda Carlo III di Borbone, il quale volle visitare i territori del suo regno, appena acquisito in seguito alla guerra di secessione polacca.\nPer la grande ospitalit\u00e0 ricevuta, il re volle premiare il centro che lo aveva ospitato e il 21 giugno 1735, con un decreto legislativo, confer\u00ec a Bernalda il titolo di citt\u00e0. Il 9 febbraio 1799 il generale Jean Antoine \u00c9tienne Vachier detto Championnet inser\u00ec il paese nel circondario di Pisticci. Giuseppe Maria Alfano, negli anni Venti del 1800, descrive l'economia agricola del paese, appartenente alla diocesi di Acerenza (PZ), ricca di grano, legumi, olio, cotone e pascoli. Nello stesso periodo, il 21 dicembre del 1819, re Ferdinando I di Borbone firm\u00f2 il decreto (n. 2020) che permise la celebrazione di una fiera annuale: \u00abda' 16 fino al mezzod\u00ec de' 19 di maggio\u00bb, dedicata al patrono San Bernardino da Siena.\nIl successore Ferdinando II di Borbone, il primo dicembre del 1831 autorizza, (decreto n. 636), l'ampliamento del borgo, scegliendo il fondo denominato \u201cla difesa di san Donato\u201d, che si trova all'estremo opposto rispetto al nucleo urbanistico sorto attorno alla Chiesa Madre e al castello. Qualche anno pi\u00f9 tardi, 1834, venendo incontro ai tanti contadini bisognosi, fu istituito anche qui un monte frumentario. I moti del '20 '21 e dei decenni successivi suscitano anche in paese posizioni contrastanti, arresti e aiuti per la spedizione garibaldina.\nNel 1864 gli abitanti censiti sono circa seimila, ma l'economia \u00e8 ancora prevalentemente agricola, grazie al cotone e allo zafferano. Non manca la pesca, grazie alla vicinanza del fiume Basento e la caccia nei boschi limitrofi.\nL'8 settembre del 1865 Bernalda, grazie ad un altro decreto firmato dall'allora re d'Italia, Vittorio Emanuele II, diventa una sezione del collegio elettorale di Matera numero 53, staccandosi da Pisticci (MT). Il sovrano accetta cos\u00ec la richiesta della municipalit\u00e0 bernaldese del 13 novembre 1865, in cui si segnalava la lunghezza e la difficolt\u00e0 delle strade attraversate dai fiumi. Era assai disagevole, dunque, per i 40 elettori residenti recarsi nel territorio pisticcese ed esprimere il proprio voto.\nAnche Bernalda \u00e8 stata purtroppo teatro di eccidi della popolazione civile, stragi legate alle situazioni storico-politiche e sociali del tempo: da quella del 26 marzo 1862, perpetrata nel quadro della repressione del brigantaggio, che provoc\u00f2 10 o 12 vittime, a quella dell'8 aprile 1888, provocata dalla repressione delle proteste popolari contro la \"tassa di capitazione\", che fece quattro morti, fino a quella fascista del 31 gennaio 1923, che cost\u00f2 la vita a 3 persone.\nCome nel resto del Mezzogiorno, tra gli ultimi decenni dell'Ottocento e la prima met\u00e0 del Novecento anche molti abitanti di Bernalda emigrarono in cerca di fortuna.\nNel 1930 il territorio comunale, prima molto piccolo, si ampli\u00f2 notevolmente con l'acquisizione dell'area di Metaponto e il conseguente sbocco sul mare, prima appartenente al comune di Pisticci.\nGi\u00e0 nel 1922 era attiva in paese la \u201crispettabile loggia\u201d massonica \u00abNazionale n\u00b0 103\u00bb fedele alla Gran Loggia d\u2019Italia degli Antichi Liberi Accettati Muratori, obbedienza di Piazza del Ges\u00f9 a Roma. Settant'anni dopo, nel 1992, dalle indagini del giudice Agostino Cordova risulta che tre bernaldesi sono iscritti alla massoneria.\nNel 2001 viene pubblicato il saggio dell'antropologa statunitense Dorothy Louise Zinn intitolato \"Raccomandazione: Clientelism and Connections in Italy\" (edizione italiana \"La raccomandazione. Clientelismo vecchio e nuovo\", editrice Donzelli, Roma, 2001), frutto di uno studio sul campo effettuato dall'autrice proprio a Bernalda, sulle orme del lavoro di Edward C. Banfield nel paese \u2014 anch'esso lucano, ma del potentino \u2014 di Chiaromonte.\nSimboli.\nNello stemma comunale \u00e8 raffigurato un bue di colore bianco su sfondo azzurro che reca nella bocca tre spighe d'oro simbolo delle memorie di Metaponto, accompagnato in capo a destra da tre stelle, anch'esse d'oro, che celebrano la concessione del titolo di Citt\u00e0.\nSociet\u00e0.\nLingue e dialetti.\nIl dialetto bernaldese fa parte del dialetto metapontino, parlato in tutti i paesi della costa jonica lucana e alto-calabrese, seppure con inflessioni che variano leggermente da paese a paese.\nMolti termini coincidono con quelli del dialetto campano, altri con quelli del dialetto pugliese, soprattutto dialetto tarantino; c'\u00e8 da dire che seppure trovandosi in provincia di Matera, il dialetto bernaldese \u00e8 piuttosto differente da quello di quest'ultima citt\u00e0 poich\u00e9 si avvicina di pi\u00f9 a quelli lucani centro-meridionali, seppur presentando alcune similitudini con i dialetti pugliesi-salentini e calabresi.\nUn dialetto molto simile al bernaldese lo si parla nei comuni di Pisticci, Montalbano Jonico e Scanzano Jonico, e, in misura minore, anche nei comuni di Montescaglioso, Miglionico e Ginosa, sebbene questi ultimi tre siano pi\u00f9 a diretto contatto con il dialetto pugliese.\nCultura.\nIstruzione.\nA Bernalda \u00e8 presente la sede dell'Istituto d'Istruzione Superiore Bernalda-Ferrandina, che comprende il Liceo Scientifico \"Matteo Parisi\" e l'Istituto Tecnico Commerciale e per Geometri \"Adriano Olivetti\" (da pochi anni, \u00e8 presente anche l'indirizzo turistico nell'istituto). Per effetto del dimensionamento della rete scolastica, il 1\u00b0 settembre 2015, in seguito alla fusione delle due istituzioni del primo ciclo di istruzione precedentemente esistenti sul territorio di Bernalda e Metaponto (l\u2019Istituto Comprensivo di Via Marconi e l\u2019Istituto Comprensivo \u201cPitagora\u201d), \u00e8 stato istituito l'Istituto Comprensivo Statale di Bernalda.\nNel 1948 il Comune di Bernalda decise che il paese poteva anche restare al buio, a causa di un'insufficiente centrale elettrica, ma la scuola serale, sorta da poco, doveva avere sempre la luce.\nMedia.\nRadio.\nRadio Bernalda 103mHz, prima radio lucana, cominci\u00f2 le trasmissioni nell'agosto 1976; negli anni ottanta invece si afferm\u00f2 una radio chiamata Radio Libera 100, ora fusasi insieme a \"Radio anch'io\" in Radio Radiosa, che ebbe un grande successo soprattutto tra i giovani con la diffusione dei primi format radio incentrati su musica di genere e rubriche settimanali.\nCucina.\nPrimo piatto tipico di Bernalda \u00e8 la \"pasta con fagiolini e cacioricotta\", una ricetta risalente almeno alla met\u00e0 del Novecento, preparata con fagiolino dolico dall'occhio a cui si aggiunge passata di pomodoro e cacioricotta. Ad esso \u00e8 anche dedicata una sagra che si tiene nella frazione di Metaponto.\nTra i dolci sono da menzionare le \"scorzette\", preparate con albume, nocciole e cioccolato fondente fuso. La ricetta fu elaborata negli anni settanta dal pasticciere Vincenzo Spinelli. Il dolce, per il suo aspetto, deve il suo nome alla \"scorz d' l'arvl\" (corteccia dell'albero). Una variante sostituisce nocciole e cioccolato fondente con mandorle e cioccolato bianco.\nGeografia antropica.\nUrbanistica.\nLa citt\u00e0 ha tre tipologie urbanistiche:\nEconomia.\nL'economia si fonda sull'agricoltura del metapontino e sul turismo archeologico e balneare, che coinvolge prevalentemente la frazione di Metaponto, dove sono presenti il museo archeologico e le rovine della colonia magnogreca e numerosi stabilimenti balneari, campeggi e villaggi turistici. Per il quarto anno consecutivo, il comune si fregia della Bandiera Blu, riconoscimento conferito dalla FEE alle migliori localit\u00e0 costiere europee.\nInfrastrutture e trasporti.\nLa citt\u00e0 di Bernalda \u00e8 attraversata da due superstrade ad alto scorrimento (una di categoria strada extraurbana secondaria e l'altra extraurbana principale) a quattro corsie che si intersecano a croce tra loro nei pressi di Metaponto Borgo (frazione di Bernalda) e tagliano il territorio di Bernalda in quattro spicchi: la SS 407 Basentana da Potenza verso Metaponto e la SS 106 Jonica da Taranto verso Reggio Calabria.\nLa citt\u00e0 \u00e8 servita da due stazioni ferroviarie: e la stazione di Metaponto, ubicata nei pressi del borgo di Metaponto; la stazione di Bernalda, ubicata nei pressi della zona PIP di Bernalda.\nSport.\nAttualmente la societ\u00e0 sportiva che svolge il campionato di maggior livello \u00e8 l'ASD Bernalda Futsal, squadra che milita nel Campionato Nazionale di calcio a 5 in Serie A2 e con il settore giovanile sempre nel campionato nazionale Under 19. \nIscritta al campionato regionale di calcio a 5 vi \u00e8 anche l'Old Boys Bernalda, che disputa la Serie C2.\nAvevano sede nel comune la societ\u00e0 Cestistica Bernalda fondata nel 1954, che ha militato ininterrottamente per 15 anni nei campionati nazionali di Serie B e C e la Stella Azzurra, entrambe non pi\u00f9 attive in paese.\nLa squadra di calcio locale \u00e8 la societ\u00e0 Peppino Campagna Bernalda, militante in Promozione Basilicata, che raccoglie l'eredit\u00e0 dell'U.S. Bernalda (Unione Sportiva Bernalda) ,squadra storica del panorama lucano partecipante in passato per pi\u00f9 volte alla Serie D.\nLa squadra di pallavolo \u00e8 la Camarda Volley Bernalda, nata dall'unione delle societ\u00e0 Carioca e Olimpia, anch'esse in passato partecipanti alla serie B Nazionale."}
{"id": "308998", "revid": "834", "url": "https://it.wikipedia.org/wiki?curid=308998", "title": "Paola Magoni", "text": ""}
{"id": "308999", "revid": "409613", "url": "https://it.wikipedia.org/wiki?curid=308999", "title": "Valore biologico", "text": "Il valore biologico \u00e8 un parametro di valutazione degli alimenti in base alla qualit\u00e0 delle proteine contenute in essi. Esso dipende dalla composizione in amminoacidi di un alimento e dalla sua digeribilit\u00e0, ed \u00e8 definito come il rapporto tra l'azoto (N) trattenuto e l'azoto assorbito. Esso \u00e8 misurato con la formula:\nformula_1\nIn questa formula al numeratore figura la differenza tra l'azoto alimentare consumato (Nalim) e l'azoto perduto (con feci e urine), cio\u00e8 l'azoto trattenuto dall'organismo, mentre al denominatore figura l'azoto alimentare consumato e l'azoto non digerito contenuto nelle feci, cio\u00e8 l'azoto assorbito. Il valore biologico cos\u00ec calcolato andrebbe in realt\u00e0 depurato da due fonti di azoto endogeno: l'azoto metabolico fecale (azoto di costituzione degli enzimi digestivi, degli acidi biliari, degli epiteli di sfaldamento del canale alimentare, delle spoglie della microflora intestinale) e l'azoto endogeno urinario (azoto derivante non dal catabolismo degli amminoacidi assunti con l'alimento, ma dal catabolismo degli amminoacidi e delle basi puriniche che provengono dal ricambio tissutale, l'azoto cio\u00e8 che si troverebbe nelle feci anche con una dieta completamente priva di proteine).\nIl valore biologico di una proteina dipende dalla sua composizione in amminoacidi: infatti una proteina \u00e8 utilizzata meglio tanto pi\u00f9 la sua composizione amminoacidica si avvicina a quella della proteina da sintetizzare da parte dell'organismo animale. Le proteine animali hanno una composizione amminoacidica molto pi\u00f9 vicina a quella del corpo animale (e quindi anche umano) di quanto non abbiano le proteine vegetali. La carenza di un solo amminoacido rispetto alla quantit\u00e0 richiesta (\"amminoacido limitante\") \u00e8 responsabile del basso valore biologico di una proteina alimentare, valore che pu\u00f2 quindi essere migliorato integrando con l'amminoacido mancante. In generale il valore biologico \u00e8 alto nelle proteine animali (i valori pi\u00f9 alti sono quelli dell'uovo e del latte crudo), minore in quelle batteriche e basso in quelle vegetali, anche se si possono ottenere proteine di alto valore biologico combinando insieme cereali e legumi, motivo per cui in molti piatti della cucina popolare di tutto il mondo esistono tali combinazioni (es. riso con i piselli, pasta e ceci, pasta e fagioli)."}
{"id": "309003", "revid": "1842072", "url": "https://it.wikipedia.org/wiki?curid=309003", "title": "Modding", "text": "L'espressione modding o case modding si riferisce alla pratica di modificare il case di un computer, soprattutto allo scopo di migliorarne e personalizzarne l'estetica. Un esempio classico di \"modding\" consiste nell'aprire nel fianco del case una finestra che consente di osservare i componenti interni del PC (in questo senso, il \"modding\" potrebbe avere la valenza non secondaria di mostrare la potenza o la qualit\u00e0 dei componenti installati).\nNegli anni recenti il significato di modding \u00e8 profondamente cambiato e ne ha assunto un altro, di tutt'altro tipo rispetto a quello tradizionale (di carattere meccanico) ovvero assumendo un'accezione software.\nStoria.\nQuando i computer divennero accessibili al grande pubblico, la maggior parte dei \"case\" erano prodotti in un uniforme colore beige. La \"beige box\" era concepita come componente esclusivamente funzionale, e il suo design non appariva influenzato, se non in modo estremamente superficiale, da considerazioni di tipo estetico.\nFu l'iMac Apple il primo computer a presentarsi al pubblico con uno \"chassis\" dall'estetica sofisticata e accattivante. Diversi costruttori di PC raccolsero la sfida, e nel mercato iniziarono ad apparire \"case\" di colore nero, grigio antracite e altri colori; iniziarono a essere impiegati LED di colori fluorescenti oltre ai tradizionali \"rosso\", \"verde\" o \"giallo\".\nIn questo contesto si svilupp\u00f2 l'interesse degli utenti per l'estetica del proprio computer. Se l'espressione \"modding\", in senso stretto, dovrebbe riferirsi a una modifica del case apportata (in modo creativo e individuale) dall'appassionato, in senso lato si intende come \"modding\" anche la pura e semplice scelta di componenti e accessori \"accattivanti\" fra quelli messi a disposizione dal mercato.\nCol termine \"modding\" si intende quindi contemporaneamente un mercato di componenti hardware (caratterizzati dal \"design\" non banale) e l'attivit\u00e0 amatoriale del \"modificatore\" che non raramente impiega componenti non forniti direttamente dal mercato (o impiega in modo creativo tali componenti). Questi due contesti si influenzano a vicenda. Per esempio, una delle modifiche pi\u00f9 frequenti apportate dagli appassionati ai \"case\" era l'apertura di una \"finestra\" su uno dei fianchi del case stesso, allo scopo di rendere visibile l'hardware interno del computer; dal 2000 in avanti, diversi produttori di hardware hanno incluso questa caratteristica nel progetto di numerosi modelli di case.\nIl Modding \u00e8 nato principalmente per necessit\u00e0 di tipo pratico, per un miglior raffreddamento interno che spesso non \u00e8 garantito dai case economici e soprattutto per computer con componenti in overclock e/o overvolt (a fronte di migliori prestazioni velocistiche consumano e scaldano pi\u00f9 del normale). In seguito il modding si \u00e8 trasformato ed ora la modifica di carattere estetico \u00e8 diventata principale lasciando in ombra le prestazioni di raffreddamento, anche se negli ultimi tempi anche il raffreddamento sta avendo una grande importanza per il modding, soprattutto il raffreddamento a liquido.\nUn modder pu\u00f2 definirsi completo se modifica non solo l'estetica ma anche la funzionalit\u00e0 del case, ad esempio modifica le disposizioni interne per migliorare i flussi di aria per ridurre le vibrazioni e il rumore oltre che per aumentare le portate: il vero modder cura ogni dettaglio, dalla disposizione dei cavi alla sospensione degli hd (spesso si sospendono i dischi fissi su supporti in gomma pi\u00f9 o meno artigianali per evitare che questi trasmettano le vibrazioni al case).\nModding dispositivi mobili.\nAttualmente il termine modding si utilizza in un altro ambito rispetto al contesto originario.\nModding significa eseguire una serie di operazioni (\"flashare\" la ROM) per modificare il firmware originale di dispositivi mobili. Questo permette di personalizzare il sistema operativo e l'esperienza di uso di smartphone e di tablet, ad esempio. Il modding permette di accedere alla partizione (nascosta) di sistema che \u00e8 quella che presiede alla possibilit\u00e0 di modifiche significative del sistema (app installate, grafica, gestione batteria, installazione di aggiornamenti, eliminazione di restrizioni e personalizzazione del produttore e tante altre).\nIl mondo Android ha sviluppato intensamente il modding, essendo un sistema operativo open source."}
{"id": "309008", "revid": "697352", "url": "https://it.wikipedia.org/wiki?curid=309008", "title": "Miniatura (disambigua)", "text": "Il termine miniatura si riferisce ai codici miniati, cio\u00e8 libri decorati con pitture dove si usava il colore \"minio\" (rosso). Per estensione il termine viene anche usato in generale per una rappresentazione in scala ridotta (in miniatura) di un oggetto o un luogo fisico. Fra i significati specifici si possono citare:"}
{"id": "309009", "revid": "148107", "url": "https://it.wikipedia.org/wiki?curid=309009", "title": "Forza di Planck", "text": "La forza di Planck \u00e8 un'unit\u00e0 di misura di Planck per la forza derivata dalla lunghezza, il tempo e la massa di Planck.\n\u00c8 definita come l'unit\u00e0 naturale della quantit\u00e0 di moto divisa per l'unit\u00e0 naturale del tempo:\nIn relativit\u00e0 generale la forza di Planck pu\u00f2 essere vista come la forza che confina una massa nella met\u00e0 del suo raggio di Schwarzschild\ndove formula_3 \u00e8 la costante di gravitazione universale, formula_4 \u00e8 la velocit\u00e0 della luce nel vuoto, formula_5 \u00e8 una qualsiasi massa e formula_6 \u00e8 il raggio di Schwarzschild della massa in questione."}
{"id": "309010", "revid": "834", "url": "https://it.wikipedia.org/wiki?curid=309010", "title": "Christel Cranz", "text": ""}
{"id": "309011", "revid": "834", "url": "https://it.wikipedia.org/wiki?curid=309011", "title": "Christl Cranz-Borchers", "text": ""}
{"id": "309014", "revid": "287204", "url": "https://it.wikipedia.org/wiki?curid=309014", "title": "France Preseren", "text": ""}
{"id": "309038", "revid": "22828", "url": "https://it.wikipedia.org/wiki?curid=309038", "title": "Ed2k file", "text": ""}
{"id": "309042", "revid": "767487", "url": "https://it.wikipedia.org/wiki?curid=309042", "title": "Italian Instabile Orchestra", "text": "L'Italian Instabile Orchestra \u00e8 una big band jazz italiana fondata dal trombettista Pino Minafra con Riccardo Bergerone e Vittorino Curci nel 1990. L'IIO nasce nell'ambito dell'Europa Jazz Festival di Noci. \nL'orchestra ha vinto per quattro volte il referendum della rivista \"Musica Jazz\" come migliore formazione (1992, 1994, 1995 e 1997). Il 4 dicembre 2009 ha partecipato alla trasmissione radiofonica Rai Radio 3 Suite.\nI Musicisti.\nAttualmente compongono l'Italian Instabile Orchestra:\nNel corso di questi anni altri musicisti hanno fatto parte dell'orchestra:"}
{"id": "309045", "revid": "838137", "url": "https://it.wikipedia.org/wiki?curid=309045", "title": "Lazy initialization", "text": "Nella programmazione software, si dice Lazy initialization (\"inizializzazione pigra\") la tattica di istanziare un oggetto, inizializzare una variabile, effettuare un calcolo o eseguire un processo solo nel momento in cui tale operazione \u00e8 richiesta.\nTipicamente, questo si ottiene memorizzando in un flag l'avvenimento di un determinato processo. Ogni volta che avviene un certo evento, si esamina il flag. Se questo \u00e8 abbassato, si continua, altrimenti si inizializza una certa variabile o si istanzia un certo oggetto.\nLa \"lazy factory\".\nDal punto di vista dei design pattern, la lazy initialization si usa spesso con un factory method. Questo combina tre idee:\nUn piccolo esempio (in Java): la classe codice_1 viene impiegata a soli fini esemplificativi per mostrare questo pattern di inizializzazione.\n import java.util.*;\n public class Frutta {\n * Mappatura tra tipo di frutta (String) e la sua istanza (Frutta)\n private static Map&lt;String, Frutta&gt; tipologie = new HashMap&lt;String, Frutta&gt;();\n * Contiene il tipo di Frutta dell'istanza corrente\n private String tipo; \n /** \n * Costruttore privato per forzare l'uso del metodo factory.\n * @param tipo Stringa che descrive il tipo di frutta da istanziare\n private Frutta(String tipo){\n this.tipo=tipo;\n tipologie.put(tipo, this);\n \n * Metodo Lazy con pattern Factory: recupera un'istanza di Frutta associata ad un certo tipo,\n * se presente, altrimenti istanzia un nuovo oggetto.\n * @param tipo Una stringa che descrive un tipo di frutta, ad esempio \"mela\"\n * @return Una istanza di Frutta associata al tipo\n public static Frutta getFrutta(String tipo) {\n Frutta f;\n if (tipologie.containsKey(tipo)){\n f = tipologie.get(tipo); // recupera l'istanza di quel tipo \n } else {\n f = new Frutta(tipo); // inizializzazione lazy (pigra)\n return f;\nLa tecnica pu\u00f2 essere usata anche in un linguaggio non-object-oriented."}
{"id": "309046", "revid": "729019", "url": "https://it.wikipedia.org/wiki?curid=309046", "title": "Vostok 4", "text": "Vostok 4 fu una missione con equipaggio a bordo nel corso del programma sovietico di esplorazione spaziale Vostok. Insieme con la missione Vostok 3 si tratt\u00f2 del primo volo di due capsule accoppiate nella storia del volo umano nello spazio. Il cosmonauta Pavlo Romanovy\u010d Popovy\u010d rimase per quasi tre giorni interi nell'orbita terrestre.\nPreparazione.\nCon il volo della Vostok 4 fu previsto che per la prima volta nella storia dell'esplorazione umana dello spazio due navicelle con equipaggio si trovassero contemporaneamente in volo nello spazio. Pertanto la progettazione e la preparazione di questa missione vennero svolte contemporaneamente e parallelamente alla missione Vostok 3.\nPilota della missione venne nominato Pavlo Romanovy\u010d Popovy\u010d, suo sostituto Vladimir Michajlovi\u010d Komarov.\nMissione.\nVostok 4 venne lanciata il 12 agosto 1962 alle ore 11.02 (ora di Mosca) dal cosmodromo di Bajkonur. Dopo pochi minuti aveva raggiunto la traiettoria d'orbita terrestre con un perigeo di 159 km ed un apogeo di 211\u00a0km. L'inclinazione misur\u00f2 65 gradi. Tale traiettoria fu quasi identica alla traiettoria della Vostok 3, equipaggiata da Andrijan Grigor'evi\u010d Nikolaev e lanciata circa 24 ore prima. Fu la prima volta nella storia che due cosmonauti si trovavano contemporaneamente nello spazio.\nGrazie all'esecuzione precisissima del lancio, la distanza tra le due capsule spaziali misur\u00f2 al raggiungimento della traiettoria d'orbita soli 6,5\u00a0km. Con il perdurare della missione la distanza aument\u00f2 in continuazione tanto che verso la fine del volo misur\u00f2 ben 2.800\u00a0km. All'inizio fu possibile realizzare un collegamento radio diretto tra i due cosmonauti Popovy\u010d e Nikolaev, fatto che signific\u00f2 un'ulteriore novit\u00e0 nella storia dell'esplorazione spaziale. A causa di un difetto dei sistemi di regolazione interna della capsula spaziale, la temperatura all'interno dell'abitacolo della capsula stessa scese a soli 10\u00a0\u00b0C.\nDopo circa tre giorni di missione, alle ore 09.59 (ora di Mosca) del 15 agosto 1962 avvenne l'atterraggio a sud di Karaganda \u2013 oggi nel Kazakistan. Come accadeva di solito per i voli Vostok, Popovy\u010d si catapult\u00f2 dall'abitacolo della capsula mediante un apposito seggiolino eiettabile, atterrando appeso ad un paracadute. Vostok 3 e Nikolaev erano atterrati solo sette minuti prima di lui, raggiungendo un nuovo record di permanenza nello spazio durante una missione, quasi quattro giorni interi.\nImportanza.\nIl volo in coppia di Vostok 3 e Vostok 4 venne festeggiato come importantissimo risultato raggiunto nell'ambito dell'esplorazione spaziale sovietica. Anche se oggigiorno \u00e8 noto che le capsule di per s\u00e9 non potevano essere pilotate direttamente dai cosmonauti, si deve particolarmente sottolineare l'abilit\u00e0 sovietica nell'essere in grado di lanciare due capsule spaziali entro sole 24 ore. Inoltre pure la trasmissione dei collegamenti via radio ed in particolar modo i dati di telemetria verso due capsule spaziali in volo signific\u00f2 un enorme e particolare risultato positivo. Bisogna infatti considerare che in tale periodo non esistevano ancora satelliti artificiali di comunicazione e che l'Unione Sovietica, al contrario degli Stati Uniti d'America, non disponeva di una rete di collegamento via radio mediante stazioni di controllo posizionate in tutte le parti del mondo. Nonostante le capsule non potessero essere pilotate direttamente dai cosmonauti, il volo di coppia forn\u00ec importantissimi risultati per la tecnica da utilizzare nell'esecuzione di successive manovre \"rendezvous\".\nLa capsula nella quale Popovy\u010d fece ritorno a Terra \u00e8 attualmente esposta presso il museo NPO Zvezda a Mosca, ma venne modificata in una maniera tale da rappresentare ora la capsula della missione Voschod 2."}
{"id": "309064", "revid": "2160814", "url": "https://it.wikipedia.org/wiki?curid=309064", "title": "Segno diacritico", "text": "Un segno diacritico, o un diacritico (dal greco , \"diakritik\u00f2s\", \"separativo, distintivo\", derivato da , \"diakr\u00ecno\", \"io distinguo\"), \u00e8 un segno aggiunto a una lettera per modificarne la pronuncia o per distinguere il significato di parole simili.\nI diacritici nelle diverse lingue.\nI segni diacritici compaiono generalmente al di sopra o al di sotto della lettera cui si riferiscono, anche se vi sono casi in cui la posizione \u00e8 diversa. Non tutti i segni staccati dal corpo principale della lettera hanno un uso diacritico, ad esempio i punti delle lettere i e j sono parte integrante della lettera, e non ne rappresentano una variazione. Il vero e proprio diacritico non fa parte della lettera, come accade per esempio in italiano per l'accento (\"e\", \"\u00e8\", \"\u00e9\" non sono tre lettere diverse, ma la stessa lettera e con o senza accento). In altri casi, il diacritico crea la differenza tra due grafemi che sono considerati due lettere distinte: p.es. nel turco \u00e8 presente una i senza punto - \"\u0131\" - che differisce dalla \"i\" per l'assenza del punto (dal nostro punto di vista si pu\u00f2 considerare un diacritico \"alla rovescia\"). \"I\" e \"\u0130\" sono considerate in turco due lettere diverse.\nInoltre un segno pu\u00f2 essere diacritico in una lingua, ma non in un'altra; ad esempio in catalano, spagnolo e portoghese \"u\" e \"\u00fc\" hanno il medesimo suono, mentre in tedesco, ungherese, estone, azero e turco rappresentano suoni diversi.\nIl principale uso dei segni diacritici \u00e8 modificare il suono di una lettera, ma vi si fa ricorso anche per cambiare il valore grammaticale e il significato di una parola (ad esempio, in italiano, l'articolo e pronome \"la\" rispetto all'avverbio \"l\u00e0\": la pronuncia \u00e8 la medesima). Segni diacritici servivano anche in greco antico per distinguere le lettere dai numerali che queste rappresentavano.\nTipi di diacritici.\nTra i segni diacritici che hanno anche altri usi, si hanno:\nSegni diacritici di scritture latine.\nLingue baltiche.\nLettone.\nNell'alfabeto lettone sono presenti undici segni diacritici, tra cui: il macron (\u0101, \u0113 , \u012b , \u016b), la pipa (\u010d, \u0161, \u017e)e la cediglia (\u0123, \u0137, \u013c, \u0146).\nLituano.\nNell'alfabeto lituano sono presenti nove segni diacritici, tra cui: la codetta (\u0105, \u0119, \u012f, \u0173), la pipa (\u010d, \u0161, \u017e) e il macron (\u016b).\nLingue celtiche.\nGallese.\nNell'alfabeto gallese sono presenti ventotto segni diacritici, tra cui: l'accento grave (\u00e0, \u00e8, \u00ec, \u00f2, \u00f9, \u1e81, \u1ef3), l'accento acuto (\u00e1, \u00e9, \u00ed, \u00f3, \u00fa, \u1e83, \u00fd), l'accento circonflesso (\u00e2, \u00ea, \u00ee, \u00f4, \u00fb, \u0175, \u0177) e la dieresi (\u00e4, \u00eb, \u00ef, \u00f6, \u00fc, \u1e85, \u00ff).\nIrlandese.\nL'alfabeto irlandese include solo accenti acuti per contrassegnare le vocali lunghe.\nLingue ugro-finniche.\nEstone.\nNell'alfabeto estone sono presenti sei segni diacritici, tra cui: la pipa (\u0161, \u017e), la tilde (\u00f5) e l\"'Umlaut\" (\u00e4, \u00f6, \u00fc).\nFinlandese.\nNell'alfabeto finlandese sono presenti cinque segni diacritici, tra cui: la pipa (\u0161, \u017e), l'anello (\u00e5) e l\"'Umlaut\" (\u00e4, \u00f6).\nUngherese.\nNell'alfabeto ungherese sono presenti nove segni diacritici, tra cui: l'accento acuto (\u00e1, \u00e9, \u00ed, \u00f3, \u00fa), l\"'Umlaut\" (\u00f6, \u00fc) e il doppio accento acuto (\u0151, \u0171).\nLingue germaniche.\nFaroese.\nNell'alfabeto faroese sono presenti sei segni diacritici, tra cui: l'accento acuto (\u00e1, \u00ed, \u00f3, \u00fa, \u00fd) e la lettera \"\u00f8\".\nIslandese.\nNell'alfabeto islandese sono presenti sette segni diacritici, tra cui: l'accento acuto (\u00e1, \u00e9, \u00ed, \u00f3, \u00fa, \u00fd) e l\"'Umlaut\" (\u00f6).\nDanese.\nNell'alfabeto danese sono presenti due segni diacritici, tra cui: l'anello (\u00e5) e la lettera \"\u00f8\".\nNorvegese.\nNell'alfabeto norvegese, come in quello danese, sono presenti due segni diacritici, tra cui: l'anello (\u00e5) e la lettera \"\u00f8\".\nSvedese.\nNell'alfabeto svedese sono presenti due segni diacritici, tra cui: l\"'Umlaut\" (\u00e4, \u00f6).\nLingue romanze.\nRomeno.\nNell'alfabeto romeno sono presenti cinque segni diacritici, tra cui: il breve (\u0103), l'accento circonflesso (\u00e2, \u00ee) e la virgola (\u0219, \u021b).\nSpagnolo.\nNell'alfabeto spagnolo \u00e8 presente un segno diacritico: la tilde (\u00f1).\nSegni diacritici di scritture non latine.\nCoreano.\nNel coreano esistono i due segni diacritici \u302e e \u302f , noti come \"Bangjeom\" (in coreano: \ubc29\uc810; \u508d \u9ede), che vengono usati per contrassegnare gli accenti di tono. Vengono posti a sinistra della sillaba in scrittura verticale e sopra la sillaba in scrittura orizzontale. \nIl governo sudcoreano ha ufficialmente rivisitato la latinizzazione della lingua coreana nel luglio 2000 per eliminare i segni diacritici.\nGiapponese.\nIl giapponese si avvale di alcuni segni diacritici apposti a grafemi di sillabe hiragana o katakana al fine di trascrivere fonemi modificati rispetto al grafema iniziale.\nIl giapponese utilizza due segni diacritici:\nModifiche dei katakana.\nLe modifiche dei katakana sono le stesse di quelle degli hiragana. Si trascrive solo in pi\u00f9 il suono [v] (nelle parole straniere e non) con :\nGreco.\nNel greco arcaico non esisteva alcun tipo di segno diacritico, infatti quest'ultimi sono apparsi nel periodo ellenistico.\nSpiriti.\nGli spiriti indicano la presenza (spirito aspro) o l'assenza (spirito dolce) di un'aspirazione di una parola. Essi vengono posti:\nCome gi\u00e0 detto, esistono due tipi di spiriti:\nAccenti.\nLa lingua greca ha un \"accento musicale\", cio\u00e8 non consiste sull'intensit\u00e0 vocale, bens\u00ec sull'altezza del suono. Esistono tre tipi di accenti:\nLa collocazione degli accenti \u00e8 identica a quella degli spiriti:\nDieresi.\nLa dieresi (\u25cc\u0308) apparse per la prima volta nel Medioevo. Viene posta solo sullo iota (\u0399; \u03b9) e sullo ypsilon (\u03a5; \u03c5): \u03aa, \u03ab, \u03ca, \u03cb.\nIota sottoscritto.\nLo iota sottoscritto (\u25cc\u0345) fu introdotto dai filologi bizantini nel XII secolo d.C. Viene posto alle vocali alfa (\u0391; \u03b1), eta (\u0397; \u03b7) e omega (\u03a9; \u03c9): \u1fb3, \u03b5\u0345, \u1fc3, \u03b9\u0345, \u03bf\u0345, \u03c5\u0345, \u1ff3.\nSanscrito.\nIl sanscrito compone lettere dell'alfabeto devanagari, che sono vocali combinate con consonanti, che hanno segni diacritici. \"Ka\" (in sanscrito: \u0915) \u00e8 mostrato con segni diacritici vocalici, ovvero: \u25ccT, T \u1dc7\u25cc, \u25cc T\u1dc6, \u25cc\u035c, \u25cc\u032f, \u25cc\u031c\u031c, \u25cc\u0319, ecc.\nSegni diacritici nella filologia.\nNel campo della filologia e dell'edizione critica di un testo, sono stati istituiti degli specifici segni diacritici per comprendere le scelte dell'editore nella ricostruzione di un testo.\nSi riportano solo i segni principali, quelli della filologia moderna, bench\u00e9 alcuni come l'ob\u00e8los e la coronide, della filologia antica alessandrina, fossero usati anche nell'epoca dei filologi alessandrini."}
{"id": "309067", "revid": "121169266", "url": "https://it.wikipedia.org/wiki?curid=309067", "title": "Sistema catastale tavolare", "text": "Il sistema catastale tavolare (o catasto tavolare o sistema del libro fondiario, in tedesco \"Grundbuch\") \u00e8 un tipo di ordinamento catastale che fu in uso nell'impero austro-ungarico.\nOggi vige in Italia nei territori annessi al termine della prima guerra mondiale, vale a dire le attuali province di Trieste, Gorizia, Trento, Bolzano, in alcuni comuni della provincia di Udine (Aiello del Friuli, Aquileia, Campolongo al Torre, Cervignano del Friuli, Chiopris-Viscone, Fiumicello, Malborghetto-Valbruna, Pontebba, Ruda, San Vito al Torre, Tapogliano, Tarvisio, Terzo di Aquileia, Villa Vicentina e Visco), nel comune di Pedemonte e l'ex comune di Casotto (Provincia di Vicenza), nei comuni di Magasa e Valvestino (Provincia di Brescia) e in tre comuni della Provincia di Belluno (Cortina d'Ampezzo, Colle Santa Lucia e Livinallongo del Col di Lana).\nSi differenzia dal catasto ordinario, oltre che per le origini storiche, per la modalit\u00e0 di conservazione e per il diverso rilievo giuridico delle sue risultanze, che hanno efficacia costitutiva, oltre che probatoria, per i trasferimenti immobiliari.\nOggi il catasto tavolare relativo al territorio della provincia di Bolzano viene autonomamente gestito dalla Provincia di Bolzano, quello relativo al territorio della provincia di Trento e dei Comuni di \u00a0Pedemonte (Provincia di Vicenza), di Magasa e Valvestino (Provincia di Brescia) viene gestito dalla Provincia di Trento. Per gli altri territori in cui vige il sistema tavolare la componente strettamente fondiaria viene gestita dal giudice tavolare di competenza mentre la componente descrittiva degli immobili viene gestita dall'Agenzia delle Entrate in modo integrato con il catasto nazionale vigente nel resto d\u2019Italia.\nStoria.\nIl Catasto fondiario austriaco.\nI territori facenti parte fino al 1918 dell'impero austro-ungarico e annessi dall'Italia, per un po' di tempo furono retti da un regime giuridico transitorio, man mano assorbito dalla normativa del Regno d'Italia. Sui territori ex-austriaci vigeva il Catasto fondiario austriaco, regolato dalla regia patente di Francesco I d'Austria del 23 dicembre 1817 e formato fra il 1817 e il 1861.\nIl sistema discendeva nei suoi principi dall'istituto delle \"Landtafeln\" (da \"Tafel\", \"tavola\"), creato nel XIII secolo e in applicazione in Slesia, Boemia e Moravia. Sottintendeva il principio che nessun diritto riguardante beni immobili potesse avere riconoscimento giuridico nell'ordinamento se non previa iscrizione nelle tavole, il che obbligava da un lato alla corretta tenuta del regime di pubblicit\u00e0 immobiliare e dall'altro consentiva una pi\u00f9 incisiva azione fiscale.\nCon la Patente sovrana del 22 aprile 1794 fu introdotto lo \"Hauptbuch\" (\"libro maestro\") che spostava il perno delle registrazioni dal contribuente al diritto reale connesso all'immobile e dunque all'immobile stesso. Nel 1811 il sistema fu esteso a tutto il territorio dell'impero. Con le due leggi del 25 luglio 1871, Bli n. 95 e n. 96, si oper\u00f2 l'armonizzazione catastale nel territorio dell'impero e (col secondo provvedimento, che era una legge-quadro) si stabil\u00ec l'impianto del Libro fondiario. Per quanto riguarda i territori passati all'Italia e prima compresi nella Contea del Tirolo, fu la legge 17 marzo 1897, Blp n. 9, a regolare la materia.\nL'insieme dei provvedimenti normativi regolanti la materia prende il nome di legge tavolare.\nIl passaggio all'Italia.\nIl primo provvedimento ufficiale viene individuato nella circolare amministrativa del Ministero delle Finanze del 13 ottobre 1932, n. 9016, che disponeva testualmente: \"Poich\u00e9 nelle Terre Redente vige l'Istituto del Libro Fondiario (Tavolare), che non esiste nelle altre province del Regno e poich\u00e9 il Catasto vi \u00e8 strettamente collegato e ne forma anzi un necessario complemento, la conservazione del catasto, nelle Terre Redente, deve essere fatta seguendo la legislazione ex-austriaca, cio\u00e8 sulla base della Legge 23 maggio 1883, B.L.I. n. 83, e l'Ordinanza Ministeriale 11 giugno 1883, B.L.I. n. 91\".\nIn tal modo veniva ufficializzata la non applicabilit\u00e0 della legge sulla perequazione fondiaria del 1\u00ba marzo 1886, n. 3682, \"formazione del Nuovo Catasto dei Terreni (N.C.T.)\".\nNella regione Trentino-Alto Adige, e nei comuni di alcune zone soggette a successive rettifiche dei confini, si \u00e8 pertanto continuato ad applicare la legislazione ex-austriaca.\nI comuni di Pedemonte (in provincia di Vicenza), di Valvestino e di Magasa (in provincia di Brescia), che erano appartenuti al Tirolo, applicano il sistema tavolare: per queste occorrenze dipendono dalla Provincia autonoma di Trento.\nLa diffusione del sistema tavolare.\nIl sistema tavolare ha trovato la sua espressione pi\u00f9 completa nell'impero austro-ungarico. Esso trae le sue origini in istituzioni germaniche che hanno improntato non solo paesi germanofoni come Germania e Svizzera, ma anche aree in cui era forte l'attrattiva dell'esempio tedesco (Polonia, Finlandia, Russia, Svezia). Similmente \u00e8 stato introdotto in Spagna e Portogallo e di recente anche in Tunisia e Australia. In Italia, che partiva da una situazione confusa, si era sentita l'attrattiva di un tale sistema. Curiosamente la sua introduzione era cominciata nelle ex colonie italiane dell'Eritrea, della Libia e a Rodi, anche per reperire i terreni da assegnare ai coloni.\nDa tempi remoti nelle zone abitate da popolazioni germaniche si tendeva ad attribuire alle istituzioni pubbliche il compito di \"attribuire verit\u00e0 alle manifestazioni delle parti\", l'iscrizione nei \"pubblici libri\" divenne perci\u00f2 il requisito principale per l'acquisto o il trasferimento del diritto reale; per la sua efficacia il sistema si estese gradualmente all'intera monarchia asburgica.\nPrincipi informatori.\nIl sistema tavolare poggia su quattro principi:\nIl sistema tavolare riconosce l'esistenza dell'usucapione (possesso pacifico, non clandestino, non ad altro titolo come il precario): questa sorta di \"propriet\u00e0 naturale\" deve essere intavolata in seguito a una sentenza passata in giudicato che ne convalidi il diritto e serva da titolo per l'iscrizione stessa.\nLe \"schede\" sono redatte sui beni immobiliari, con la descrizione di tutti i diritti sopra di essi spettanti alle singole persone, non sulle persone con gli atti traslativi dei beni stessi.\nDisciplina normativa.\nLa \"legge generale sui libri fondiari\" fu emanata il 25 luglio 1871, B.L.I. n. 95, e con relativo regolamento (O.M. 12 gennaio 1872, B.L.I. n. 5), mentre per quanto riguarda il Tirolo (comprendente l'attuale Regione Trentino-Alto Adige), l'impianto tavolare fu regolamentato dalla legge 17 marzo 1897, B.L.P. n. 9, e relative norme di attuazione.\nLe leggi austriache ebbero applicazione anche nei territori passati sotto la sovranit\u00e0 italiana, per essere poi sostituiti con R.D. 28 marzo 1929, n. 499 e dall'allegato Nuovo Testo della Legge generale sui libri fondiari (che tuttavia, pur dando una nuova formulazione, non mutavano l'impianto del sistema austriaco).\nUlteriori modifiche vennero apportate da leggi successive, mentre le norme di coordinamento con il nuovo diritto di famiglia vennero fissate con la legge 8 agosto 1977, n. 574.\nL'art. 1 del D.P.R. 31 luglio 1978, n. 569 ha trasferito le competenze statali alle autorit\u00e0 regionali per quanto riguarda la regione Trentino Alto Adige accrescendo la competenza primaria, in base allo Statuto dell'autonomia, in materia di \"impianto e di tenuta dei Libri Fondiari\", in particolare le funzioni prima di spettanza del Ministero della Giustizia con appositi organi decentrati a livello di Mandamento.\nCon Legge Costituzionale 31 gennaio 1963, n. 1 (art. 4) \u00e8 stata demandata alla regione Friuli Venezia Giulia la competenza in materia di impianto e tenuta dei Libri Fondiari.\nC'\u00e8 una netta distinzione tra il sistema \"tavolare\" e il sistema di \"pubblicit\u00e0\" cosiddetto latino, dove per \"pubblicit\u00e0\" si intende la modalit\u00e0 con cui gli atti traslativi della propriet\u00e0 sono resi noti al pubblico, nonch\u00e9 gli effetti giuridici che ne derivano.\nIl R.D. 4 novembre 1928, n. 2325, ha mantenuto nelle cosiddette \"nuove province\" un sistema di pubblicit\u00e0 impostata sul criterio \"reale\" (riferito ai beni), non su quello \"personale\" (riferito alle persone), della trascrizione regolata dal Codice Civile del 1942.\nL'efficacia probatoria nel diritto italiano.\nA differenza del normale catasto urbano e rustico, nel diritto italiano vigente il catasto tavolare ha carattere probatorio e le risultanze tavolari hanno valore costitutivo dei diritti. Sancisce infatti il Regio Decreto 28 marzo 1929, n. 499 all'art.2: \"A modificazione di quanto \u00e8 disposto dal codice civile italiano, il diritto di propriet\u00e0 e gli altri diritti reali sui beni immobili non si acquistano per atto tra vivi se non con la iscrizione del diritto nel libro fondiario\".\nIl sistema del catasto ordinario invece non attribuisce valore di prova alle risultanze pubbliche degli Uffici dei registri immobiliari, avendo queste carattere \"non probatorio\" per testuale definizione nella loro legge istitutiva. Nel sistema del catasto ordinario, infatti, le schede non sono \"intestate\" ai beni, ma ai nominativi.\nCaratteristiche tecniche.\nIl rilevamento.\nIl rilevamento alla base del catasto tavolare austriaco fu effettuato per triangolazioni in parte basate sulla rete geodetica sviluppata dall'Istituto Geografico dell'Esercito Imperial-Regio, per un'estensione di circa 300.000\u00a0km\u00b2; il territorio fu suddiviso in 7 sistemi autonomi zonali, ciascuna con un proprio sistema di coordinate piane e un suo vertice trigonometrico. La triangolazione nei primi tre ordini raggiunse una densit\u00e0 in foglio di tre vertici per miglio quadrato, mentre la triangolazione in quarto ordine fu eseguita a tavoletta pretoriana, graficamente, su fogli a scala 1: 14400.\nPer ognuna delle 20 sezioni di foglio di mappa, furono determinati 3 vertici grafici, raggiungendo i 57 punti di appoggio per miglio quadrato. Il foglio generale era riferito come unit\u00e0 di misura al miglio austriaco (pari a 4.000 klafter, o in italiano tese), che equivale a 7.585,94 metri e ogni foglio di triangolazione aveva l'ampiezza di un miglio austriaco, ma per praticit\u00e0 \u00e8 stato suddiviso in 20 sezioni. Ciascuna sezione copriva la rappresentazione di una larghezza reale di 1.000 klafter (1.896,48 m) e un'altezza reale di 800 klafter (1.517,19 m), in un piano di proiezione nel quale l'asse delle ascisse ha direzione positiva verso sud e quello delle ordinate verso ovest. La scala risultante \u00e8 1:2.880.\nOgni mappa rappresenta un'estensione pari a 288 ettari (= 500 jugeri). La si compila col metodo detto \"a perimetro aperto\", ma per zone di intenso frazionamento (ad esempio alcuni centri urbani), sono state realizzate \"isole\" a stralcio in scala 1:1440. Con l'introduzione del sistema metrico decimale tutte le misure e i riferimenti, in precedenza ordinati sul klafter, sono stati convertiti.\nIl libro maestro.\nGli organi preposti.\nSecondo l'art. 75 del Nuovo Testo della Legge generale sui libri fondiari, allegato al R.D. 28 marzo 1929, n. 499, presso ogni tribunale e sezione distaccata di tribunale \u00e8 costituito un \"ufficio tavolare\", incaricato della conservazione dei libri fondiari, cui \u00e8 preposto un giudice (\"giudice tavolare\") designato dal presidente del tribunale. Ogni ufficio \u00e8 competente alla conservazione dei libri fondiari riguardanti gli immobili che sono situati, in tutto o nella loro parte preminente, nella rispettiva circoscrizione.\nLa concordanza fra Catasto e Tavolare.\nUno dei pregi del sistema \u00e8 la concordanza tra i dati catastali e quelli tavolari che manca quasi totalmente nel regime giuridico vigente nelle altre province."}
{"id": "309069", "revid": "14691", "url": "https://it.wikipedia.org/wiki?curid=309069", "title": "Social software", "text": ""}
{"id": "309070", "revid": "767487", "url": "https://it.wikipedia.org/wiki?curid=309070", "title": "No Fun", "text": "No Fun \u00e8 un album compilation del 1981 dei The Stooges.\nIl titolo dell'album \u00e8 quello di uno dei successi del gruppo che la incluse nel primo album del 1969 e di cui i Sex Pistols incisero una \"cover\"."}
{"id": "309090", "revid": "1543377", "url": "https://it.wikipedia.org/wiki?curid=309090", "title": "Disoccupazione", "text": "La disoccupazione in un'economia di mercato \u00e8 la condizione di mancanza di un lavoro retribuito per persone in et\u00e0 da lavoro. \nSi possono avere sia disoccupati perch\u00e9 hanno perso il lavoro che svolgevano (\"disoccupati\" in senso stretto), sia perch\u00e9 sono in cerca della prima occupazione (\"inoccupati\"). La condizione opposta all'occupazione.\nIn macroeconomia il concetto di disoccupazione si pu\u00f2 estendere all'intero Stato e sulla base dei dati raccolti si possono calcolare stime statistiche come il tasso di disoccupazione.\nDescrizione.\nLa disoccupazione di Stato Stazionario di una economia dipende dal tasso di separazione dal lavoro e dal tasso di ottenimento di occupazione.\nDurata.\nSe la maggior parte della disoccupazione \u00e8 di breve durata, si pu\u00f2 ipotizzare che si tratti dell'inevitabile disoccupazione \"frizionale\". Se la disoccupazione \u00e8 di lunga durata \u00e8 da classificarsi come disoccupazione \"strutturale\". Se ci si pone l'obiettivo di abbassare il tasso naturale di disoccupazione, la politica economica deve tendere a focalizzarsi sulla disoccupazione a lungo termine, ossia quella a cui si riferisce la maggior parte della quantit\u00e0 di disoccupazione.\nIn diversi gruppi demografici.\nIl tasso di disoccupazione varia sensibilmente tra diversi gruppi di popolazione. I lavoratori pi\u00f9 giovani hanno un tasso di disoccupazione molto pi\u00f9 elevato dei lavoratori pi\u00f9 anziani. Si possono individuare due diverse possibili cause di un elevato tasso di disoccupazione: un basso tasso di ottenimento di lavoro e un alto tasso di separazione dal lavoro. I gruppi demografici caratterizzati da un elevato tasso di disoccupazione tendono ad avere un elevato tasso di separazione dal lavoro; le variazioni del tasso di ottenimento del lavoro tra i diversi gruppi tendono ad essere meno marcate. I giovani, appena entrati nel mercato del lavoro, sono incerti sulla carriera da intraprendere; risulta utile per loro provare diversi tipi di lavoro. \u00c8 giusto attendersi per questo gruppo un elevato tasso di separazione dal lavoro e un pi\u00f9 alto tasso di disoccupazione frizionale.\nCosti.\nQuando la disoccupazione ciclica \u00e8 elevata, la societ\u00e0 deve sopportare un costo opportunit\u00e0 causato dalla mancata produzione di una certa quantit\u00e0 di \"prodotto potenziale\" (equivalente a ci\u00f2 che si \"sarebbe potuto produrre\" in condizioni di piena occupazione).\nAltri costi della disoccupazione sono i costi sociali e i costi umani, che si manifestano in svariate problematiche psicologiche o psicofisiche che affliggono il disoccupato. In alcuni casi, oltre al declino economico la disoccupazione a lungo termine pu\u00f2 portare a perdita di identit\u00e0 di gruppo, impatto sul ruolo famigliare, conflitto interiore di valori ed aspirazioni che pu\u00f2 portare ad accettare proposte pur di ottenere un impiego che in altri momenti avrebbe considerato immorali, ipertensione, depressione e alcolismo. Nei casi pi\u00f9 disperati si sono registrati suicidi.\nTipi di disoccupazione.\nGli economisti distinguono diversi tipi e diverse teorie sulla disoccupazione, come quella ciclica, la disoccupazione frizionale, quella strutturale e quella classica. Altre categorie di disoccupazione sono quella stagionale, quella ciclica e quella nascosta. Possiamo anche distinguere fra disoccupazione volontaria e involontaria, in base ad una semplice distinzione: quella volontaria \u00e8 attribuita alla volont\u00e0 del singolo individuo, mentre quella involontaria esiste a causa delle condizioni socio-economiche (come la struttura del mercato, l'intervento del governo, ecc..) della societ\u00e0 nella quale si trova l'individuo. \nMessa in questi termini, molta della disoccupazione frizionale \u00e8 volontaria, perch\u00e9 riflette un comportamento di ricerca individuale. La disoccupazione volontaria include quei lavoratori che rifiutano lavori a basso guadagno mentre la disoccupazione involontaria include le persone che sono state licenziate a causa della crisi economica, del fallimento della compagnia per cui lavoravano o della sua riorganizzazione. La disoccupazione congiunturale, la disoccupazione strutturale e la disoccupazione classica sono in gran parte di natura involontaria. Tuttavia, l'esistenza di disoccupazione strutturale pu\u00f2 riflettere le scelte fatte dai disoccupati in passato, mentre quella classica (naturale) pu\u00f2 derivare da scelte legislative ed economiche fatte da sindacati o partiti politici. \nQuindi, in pratica, la distinzione tra disoccupazione volontaria e involontaria \u00e8 difficile da disegnare. I casi pi\u00f9 evidenti di disoccupazione involontaria sono quelli in cui ci sono meno posti di lavoro vacanti rispetto ai lavoratori disoccupati. In questo modo, anche se tutti i posti vacanti sono coperti, alcuni lavoratori disoccupati rimarrebbero ancora.\nDisoccupazione classica.\nLa disoccupazione classica avviene quando il numero di posti di lavoro disponibili \u00e8 inferiore all'offerta di lavoro da parte dei candidati. Gli economisti neoliberisti affermano che l'aumento delle regolazioni imposte dal governo pu\u00f2 portare ad una crescita della disoccupazione. Per esempio, una paga minima garantita aumenterebbe il costo dei lavoratori con poche competenze specifiche sopra l'equilibrio di mercato, portando ad un aumento della disoccupazione. Leggi che vanno a limitare i licenziamenti potrebbero indurre gli imprenditori ad assumere di meno.\nQuesto ragionamento per\u00f2 ignora altri fattori che contribuiscono alla disoccupazione. Altri, come Murray Rothbard, suggeriscono che persino i taboo sociali possono prevenire la caduta dei salari.\nNell'opera \"Out of Work: Unemployment and Government in the Twentieth-Century America\", gli economisti Richard Vedder e Lowell Gallaway sostengono che il livello record di stipendi, produttivit\u00e0 e disoccupazione in America conferma la teoria della disoccupazione classica. I dati a loro disposizione mostrano una forte correlazione fra i salari adattati all'inflazione e il livello di disoccupazione negli USA fra il 1900 e il 1990, anche se affermano che i loro dati non tengono conto di variabili esogene.\nDisoccupazione ciclica.\nQuesta \u00e8 la disoccupazione determinata dalle variazioni del ciclo economico. Il tasso di disoccupazione aumenta quando l'economia \u00e8 in fase di recessione. La disoccupazione ciclica o keynesiana si verifica quando non c'\u00e8 abbastanza domanda globale nell'economia per fornire lavoro a tutti coloro che vogliono lavorare. La domanda per molti servizi e beni crolla, minore produzione \u00e8 richiesta e conseguentemente meno lavoratori sono richiesti, gli stipendi sono ridotti. Il suo nome deriva dai frequenti spostamenti del ciclo economico, anche se la disoccupazione pu\u00f2 anche essere persistente come \u00e8 avvenuto durante la Grande Depressione.\nCon la disoccupazione ciclica, il numero di lavoratori disoccupati supera i posti di lavoro disponibili, quindi anche se si raggiungesse la piena occupazione, alcuni lavoratori rimarrebbero comunque disoccupati. Alcune persone associano la disoccupazione ciclica con quella frizionale perch\u00e9 i fattori che causano la frizione sono parzialmente causati da variabili cicliche. Gli economisti keynesiani vedono la mancanza di lavoro come una cosa risolvibile dall'intervento del governo. Una strategia suggerita \u00e8 quella di aumentare le spese statali per accelerare l'occupazione e la domanda. Un'altra strategia consigliata \u00e8 quella di adottare una politica monetaria espansiva che aumenti la quantit\u00e0 di denaro circolante per ridurre i tassi d'interesse e cos\u00ec aumentare le spese private.\nTeoria marxista della disoccupazione.\nI marxisti condividono la visione keynesiana del rapporto fra la domanda globale e la disoccupazione, ma con l'avvertimento che la tendenza del sistema capitalistico di ridurre la partecipazione dei lavoratori nell'attivit\u00e0 imprenditoriale e la compressione dei loro salari causa la diminuzione della domanda globale, portando alla crisi della disoccupazione e a periodi di stagnazione prima che la crescita economica possa tornare. Secondo Karl Marx, la disoccupazione \u00e8 inerente ad un sistema capitalistico instabile e periodiche crisi di disoccupazione generale devono essere previste. In questo modello di organizzazione sociale, il proletariato serve a serbatoio di forza lavoro, spingendo all'abbassamento dei salari. Tutto ci\u00f2 \u00e8 realizzato dividendo il proletariato in lavoratori che producono surplus economico e disoccupati.. Secondo Marx, l'unico modo di eliminare per sempre la disoccupazione sarebbe quella di abolire completamente il capitalismo e un sistema sociale che spinge alla competizione per lo stipendio e passare ad un modello economico socialista. Per i Marxisti contemporanei, l'esistenza della disoccupazione \u00e8 la prova che il modello capitalista non riesce a garantire piena occupazione.\nDisoccupazione strutturale.\nLa disoccupazione strutturale \u00e8 la mancanza di un impiego legata all'assenza di corrispondenza tra domanda e offerta di lavoro. In altre parole, \u00e8 la mancata corrispondenza tra abilit\u00e0 del lavoratore e richiesta del datore, oppure la differenza di posizione geografica; si verifica quando il mercato del lavoro non riesce a fornire un lavoro a tutti i potenziali candidati in quanto non c'\u00e8 un accordo fra le competenze e le conoscenze richieste e quelle possedute da chi vuole lavorare. \nQuesto tipo di disoccupazione \u00e8 difficile da separare in maniera empirica dalla disoccupazione frizionale, ma dura molto di pi\u00f9 di quest'ultima. Lo stimolo della domanda globale non va a diminuire questo tipo di disoccupazione. La disoccupazione strutturale pu\u00f2 essere indotta ad aumentare da una disoccupazione ciclica persistente: se i lavoratori sono fuori a lungo dal mercato del lavoro, le loro competenze diventano obsolete e inutili e diventa per loro pi\u00f9 difficile reinserirsi anche se in futuro l'economia dovesse risollevarsi. \nMolta della cosiddetta \"disoccupazione tecnologica\", consistente nei lavoratori rimpiazzati da macchine, potrebbe rientrare nella disoccupazione strutturale. Alternativamente, la disoccupazione tecnologica si pu\u00f2 anche riferire al modo in cui una stabile crescita della produttivit\u00e0 dei lavoratori implica che meno lavoratori sono richiesti per produrre lo stesso livello di beni ogni anno. Il fatto che la domanda globale possa essere aumentata per risolvere questo problema indica che questo tipo di disoccupazione \u00e8, in realt\u00e0, ciclico. Come \u00e8 indicato dalla legge di Okun, la domanda globale deve crescere abbastanza velocemente per assorbire non solo la crescente forza lavoro ma anche quei lavoratori resi inutili dall'aumentata produttivit\u00e0.\nDisoccupazione stagionale.\nQuesto tipo di disoccupazione rappresenta la mancanza di lavoro causata dalle variazioni climatiche e stagionali. Anche questo tipo di disoccupazione interessa il breve termine ed \u00e8 tipica degli impieghi legati al turismo. Per es. la maggior parte dei bagnini \u00e8 soggetta a disoccupazione stagionale durante la stagione invernale. Di solito le statistiche non considerano questo tipo di mancanza di lavoro adottando apposite tecniche correttive.\nDisoccupazione frizionale.\nIndica la condizione di quelli che non hanno un'occupazione, cio\u00e8 non lavorano. Interessa il breve termine, per coloro che cercano lavoro per la prima volta o che stanno cambiando impiego. Ci vuole infatti del tempo per far coincidere le richieste dei lavoratori con il mercato del lavoro. Il modello di equilibrio del mercato aggregato parte dall'ipotesi che tutti i lavoratori e tutte le occupazioni siano uguali e che ogni lavoratore sia adatto ad ogni tipo di occupazione; nella realt\u00e0, i lavoratori hanno competenze e preferenze differenti l'uno dall'altro ed impiegano del tempo per trovare una nuova occupazione. Una certa quantit\u00e0 di disoccupazione frizionale \u00e8 pertanto inevitabile: con il variare della domanda di beni e servizi, varia anche la domanda di lavoro per produrre quei beni e quei servizi. \nGli economisti chiamano \"spostamento intersettoriale\" la variazione nella composizione della domanda di lavoro tra settori e aree diverse. La disoccupazione frizionale \u00e8 inevitabile nella stessa misura in cui domanda e offerta sono in evoluzione. Pur ritenendo che il \"tasso di disoccupazione frizionale\" si attesti attorno al 3-4%, esistono aree in cui vengono misurati tassi anche inferiori al 2%. La disoccupazione frizionale esiste perch\u00e9 sia i lavori che i lavoratori sono eterogenei, il \"mismatch\" pu\u00f2 sorgere dalle differenze fra domanda e offerta. Questo tipo di disoccupazione \u00e8 positivo per l'economia in quanto porta ad una migliore distribuzione delle risorse. \nSe il processo di riaggiustamento dura troppo a lungo, questo pu\u00f2 portare qualche danno in quanto alcuni lavori non saranno fatti. I governi provano ad evitare la disoccupazione frizionale non necessaria fornendo istruzione, consigli, formazione e assistenza. Le frizioni nel mercato del lavoro sono rappresentate dalla curva di Beveridge. Questo grafico mostra una correlazione fra il tasso di disoccupazione in un asse e il tasso di occupazione nell'altro. Cambiamenti nell'offerta e nella domanda portano ad variazioni del grafico. Un incremento (decremento) delle frizioni sul mercato del lavoro sposter\u00e0 la curva verso l'esterno (verso l'interno).\nDisoccupazione a lungo termine.\nQuesto tipo di disoccupazione \u00e8 definito dall'UE come la mancanza di lavoro per un periodo superiore ad un anno. L'ufficio statistico degli Stati Uniti d'America dice che si verifica questo tipo di disoccupazione se c'\u00e8 mancanza di lavoro per pi\u00f9 di 27 settimane. La disoccupazione a lungo termine fa parte di quella strutturale, esistente in ogni classe di et\u00e0, livello di istruzione e settore di occupazione.\nDisoccupazione nascosta.\nDisoccupazione nascosta: \u00e8 l'eccesso di lavoratori impiegati in contesti rurali nei paesi in via di sviluppo caratterizzati da una produttivit\u00e0 marginale sostanzialmente nulla e da un saggio di salario a livello di sussistenza. A dispetto degli altri tipi di disoccupazione, in quella nascosta il lavoratore \u00e8 in realt\u00e0 occupato nel contesto sociale ma percepisce una remunerazione che basta solo per soddisfare i propri bisogni primari e il suo apporto alla produzione \u00e8 praticamente nullo. La disoccupazione nascosta non \u00e8 riflessa nella statistiche ufficiali, a causa del modo in cui sono raccolti i dati.\nLe statistiche inoltre non contano i sotto occupati, coloro che lavorano meno ore di quello che preferirebbero.\nPer chiarire meglio quest'ultimo concetto \u00e8 utile vedere un esempio di calcolo di disoccupazione nascosta. Si supponga ad es. che in un paese in via di sviluppo 10 lavoratori vengano impiegati durante un anno per coltivare una quantit\u00e0 di terreno e che ogni lavoratore lavori mediamente 5 ore al giorno. Durante l'anno si svolgono i seguenti lavori:\nDato che i lavori non vengono svolti contemporaneamente e che la raccolta del grano risulta essere l'attivit\u00e0 che richiede la maggior quantit\u00e0 di lavoro, richiedendo 40 ore di lavoro complessive al giorno, si pu\u00f2 calcolare che durante l'intero anno di attivit\u00e0 il numero massimo di lavoratori contemporaneamente necessari \u00e8 di: 40 ore di lavoro / 5 ore medie di lavoro giornaliere = 8 lavoratori. La disoccupazione nascosta in questo caso \u00e8 di 10 - 8 = 2 ed \u00e8 rappresentata dai 2 lavoratori che apportano una produttivit\u00e0 marginale praticamente nulla al processo produttivo descritto e possono quindi essere sottratti dall'occupazione attuale e inseriti in altri contesti lavorativi senza creare un decremento della produzione.\nMisure.\nCome in molti fenomeni oggetto di studio dell'economia, \u00e8 possibile misurare la disoccupazione calcolando dei tassi opportuni.\nIl pi\u00f9 semplice di questi \u00e8 il tasso naturale di disoccupazione, che corrisponde al tasso medio di disoccupazione attorno a cui oscilla l'economia di uno stato. Pu\u00f2 essere considerato come il tasso di disoccupazione stazionario perch\u00e9 \u00e8 quello a cui l'economia tende nel lungo periodo.\nSe definiamo per comodit\u00e0:\nLa forza lavoro \u00e8 uguale alla somma di occupati e disoccupati: L=D+O. Il tasso di disoccupazione corrisponde al numero dei disoccupati fratto il totale della forza lavoro: D/L.\n\u00c8 inoltre possibile calcolare:\nIl tasso di occupazione e quello di ottenimento determinano il tasso di disoccupazione.\nSe il tasso di disoccupazione non si modifica, il numero di individui che trovano occupazione \u00e8 uguale a quello degli individui che perdono il lavoro. Il numero degli individui che trovano lavoro \u00e8 oD; quello degli individui che perdono lavoro \u00e8 sO; possiamo dire quindi: oD= sO.\nIl lavoro dipende a sua volta da agenti esterni, che sono le caratteristiche che non dipendono da quello stesso individuo ma da una diversa fonte.\nPolitica economica.\nMolti provvedimenti di politica economica sono finalizzati a far diminuire il tasso naturale di disoccupazione: gli uffici di collocamento per supportare la ricerca di lavoro, politiche pubbliche di riqualificazione professionale, incentivi alle aziende per l'assunzione di persone in cerca di lavoro.\nAltri provvedimenti pubblici contribuiscono ad aumentare la disoccupazione \"frizionale\"; uno di questi \u00e8 il sussidio di disoccupazione. \nAnche nell'ambito della scuola economica liberista esiste una convergenza autorevole sulla convenienza a introdurre un reddito di base o un reddito minimo garantito.\nRiducendo il disagio economico prodotto dalla disoccupazione, il sussidio aumenta la quantit\u00e0 di disoccupazione \"frizionale\" e fa aumentare il tasso naturale di disoccupazione. La consapevolezza che una parte del proprio reddito \u00e8 protetta dal sussidio di disoccupazione fa diminuire l'interesse a cercare posti con prospettive di occupazione duratura e a contrattare garanzie di sicurezza di occupazione col datore di lavoro, esulano ovviamente da questi schemi i cosiddetti \"lavorati stagionali\", i quali sono soggetti ai picchi di stagionalit\u00e0 lavorativa intrinseca del territorio a cui appartengono. Questo provvedimento presenta l'indubbio vantaggio di ridurre l'incertezza dei lavoratori rispetto al proprio reddito e quindi di programmare impegni e investimenti per il proprio futuro; inducendo i lavoratori a rifiutare le offerte ritenute non adeguate, favorisce una migliore corrispondenza tra le caratteristiche dei lavoratori e quelle dei posti di lavoro che sono chiamati a ricoprire, e il diritto ad una equa retribuzione in proporzione alla qualit\u00e0 e quantit\u00e0 del lavoro svolto. Da notare che l'impresa che licenzia un lavoratore corrisponde solo una parte del sussidio, mentre la parte rimanente proviene dai ricavi generali del sistema di welfare, o in altri Paesi della fiscalit\u00e0 generale.\nTrattazione matematica.\nIpotizzando che tutto il commercio si basi sullo scambio di beni e lavoro, la quantit\u00e0 di beni che un'azienda deve cedere in cambio di un'ora di lavoro si dice salario reale. Ma poich\u00e9 il lavoro viene venduto in cambio di denaro e non di beni il salario reale \u00e8 dato dal rapporto tra il salario nominale W e il prezzo P dei beni.\nConsiderato che il profitto di tutte le imprese facenti parte dell'economia \u00e8 dato dalla differenza tra il PIL e il costo del lavoro impiegato:\ndove f(L) \u00e8 il PIL che cresce con l'aumentare del numero di occupati L e supponendo inoltre che la funzione f(L) sia concava pertanto risulta:\ne\nPoich\u00e9 le imprese tendono a massimizzare il profitto, calcolando la derivata del profitto e ponendola uguale a 0 si ha che la domanda di lavoro da parte delle imprese \u00e8:\nI lavoratori decidono la quantit\u00e0 di lavoro da offrire in base al salario atteso uguale al rapporto tra il salario nominale e il livello dei prezzi percepito pertanto:\nChiaramente l'offerta di lavoro aumenta con l'aumentare del salario atteso quindi calcolando la funzione h inversa di g si ha:\ncon formula_7\nRicavando W dalla prima e sostituendola nell'altra nell'ipotesi che la domanda di lavoro eguagli l'offerta di lavoro si ottiene:\ne quindi:\nche si pu\u00f2 scrivere nella forma:\nintegrando ambo i membri rispetto a L si ottiene:\nOra imponendo la condizione che in corrispondenza di formula_12 il PIL assuma il valore formula_13 si ricava la costante formula_14\nSostituendo c si ottiene:\nQuindi esistono 4 possibilit\u00e0:"}
{"id": "309091", "revid": "1437331", "url": "https://it.wikipedia.org/wiki?curid=309091", "title": "Alogenuro d'argento", "text": "Per alogenuro d'argento si intende un composto chimico (sale) formato dall'argento (Ag) con un alogeno (fluoro, cloro, bromo, iodio). La formula generale di un alogenuro d'argento \u00e8 AgX, dove X indica un generico alogeno.\nCaratteristiche.\nGli alogenuri d'argento, essendo fotosensibili, vengono usati per le pellicole e le carte per stampe fotografiche.\nGli alogenuri d'argento possono essere composti monovalenti quando l'argento \u00e8 in stato di ossidazione +1 ed \u00e8 legato al fluoro (che ha numero di ossidazione -1) o a cloro, bromo e iodio (che presentano in questo composto numero di ossidazione -1).\nQuando i suddetti alogeni(Cl,Br e I) utilizzano gli altri numeri di ossidazione, la formula generale \u00e8 AgzXy, in cui i pedici z e y indicano i diversi stati di ossidazione dell'argento (quando \u00e8 +2) e del cloro, bromo e iodio (quando utilizzano un numero di ossidazione diverso da -1).\nUtilizzi industriali.\nMolti alogenuri d'argento sono sensibili alla luce ed anneriscono velocemente all'esposizione luminosa. Il fenomeno non risulta reversibile, gli alogenuri, una volta anneriti sono irrimediabilmente rovinati. La sensibilit\u00e0 alla luce dei minerali d'argento ha fatto in modo di renderli utili nell'utilizzo delle emulsioni fotografiche per le lastre ed i rullini fotografici. Le emulsioni contengono una miscela di bromuro d'argento e cloruro d'argento con una piccola quantit\u00e0 di ioduro d'argento. Lo sviluppo delle pellicole trattate con quest'emulsione prevede, fra gli altri, l'utilizzo di idrochinone, ma anche di altri elementi chimici, elementi che separano l'argento delle parti della pellicola esposte alla luce dalle parti rimaste al buio. Il fissaggio serve per eliminare dalla pellicola le parti restanti di argento, non esposte in fase di ripresa alla luce, con sali che sciolgono il metallo, tra cui ricordiamo il tiosolfato di sodio. In anni relativamente recenti veniva previsto il riciclaggio dei sali d'argento visto l'elevato costo degli alogenuri d'argento.\nEsempi di alogenuri d'argento.\nEsempi di alogenuri d'argento monovalenti:\nEsempi di composti dove l'argento \u00e8 + 2 e bromo, cloro e iodio utilizzano un numero di ossidazione diverso da -1:"}
{"id": "309092", "revid": "2812", "url": "https://it.wikipedia.org/wiki?curid=309092", "title": "Pierferdinando Casini", "text": ""}
{"id": "309097", "revid": "661526", "url": "https://it.wikipedia.org/wiki?curid=309097", "title": "Edizioni Paoline", "text": "Edizioni Paoline \u00e8 stata una casa editrice italiana che comprendeva la Societ\u00e0 San Paolo e la Pia societ\u00e0 figlie di San Paolo, una casa editrice cattolica impegnata nell'apostolato librario. Le due congregazioni si sono successivamente separate editorialmente: la Societ\u00e0 San Paolo edita con il marchio \"San Paolo\" e la Pia Societ\u00e0 Figlie di San Paolo con il marchio \"Paoline\".\nStoria.\nLa casa editrice Paoline \u00e8 di propriet\u00e0 della Pia societ\u00e0 figlie di San Paolo, conosciute come suore Paoline, congregazione di donne consacrate a Dio, nella Chiesa, per l'evangelizzazione con i mezzi della comunicazione sociale.\nLa Congregazione \u00e8 stata fondata da don Giacomo Alberione ad Alba, in Piemonte, il 15 giugno del 1915.\nLa casa discografica.\nAlla casa editrice fa capo un'etichetta discografica, Paoline Editoriale Audiovisivi, tutt'oggi operativa e che, da svariati decenni (negli anni cinquanta risulta gi\u00e0 attiva), ha inciso molte centinaia di dischi in vinile, CD ecc., quasi tutti nell'ambito della musica sacra. L'etichetta dei dischi in vinile riportava la denominazione \"Edizioni Paoline\" o l'acronimo \"ep\", fino al cambio del marchio negli anni '70.\nI dischi pubblicati.\nLa datazione ci basa sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, segue la numerazione del catalogo; se esistenti, sono riportati oltre all'anno il mese e il giorno (quest'ultimo dato si trova, a volte, stampato sul vinile).\nSignificato di alcune delle sigle utilizzate nel numero di catalogo:\nDP: Documenti Pontifici\nSR: Serie Rinnovamento\nSN: Serie Natalizia\nSI: Serie Impegno"}
{"id": "309104", "revid": "666668", "url": "https://it.wikipedia.org/wiki?curid=309104", "title": "Argentinosaurus huinculensis", "text": "L'argentinosauro (\"Argentinosaurus huinculensis\") \u00e8 un genere di dinosauri sauropodi scoperto in Argentina da Guillermo Heredia. Le sue dimensioni notevoli ne farebbero, secondo alcuni studiosi, il pi\u00f9 grande dinosauro mai rinvenuto.\nVisse nel continente sudamericano, allora isolato, tra circa 97 e 94 milioni di anni fa, nel Cenomaniano (inizio del Cretaceo superiore).\nEtimologia.\nIl primo resto fossile, un femore incompleto (vedi figura a lato) fu scoperto nel 1988 da un contadino argentino nella sua fattoria, e venne scambiato per un tronco fossilizzato. In seguito fu rinvenuta una vertebra gigantesca, approssimativamente delle dimensioni di una persona adulta.\nLa specie tipo \"Argentinosaurus huinculensis\" fu descritta nel 1993 dai paleontologi argentini Jos\u00e9 Bonaparte e Rodolfo Coria. Il nome \"Argentinosaurus\" significa \"lucertola dell'Argentina\", mentre il nome della specie, \"huinculensis\", \u00e8 invece legato a Plaza Huincul, nella provincia di Neuqu\u00e9n, cio\u00e8 al sito dove i fossili furono scoperti.\nRitrovamenti.\nI resti fossili finora ritrovati sono abbastanza limitati.L'olotipo include tre vertebre dorsali anteriori, tre posteriori, le prime cinque vertebre sacrali, la maggior parte delle costole sacrali del lato destro, parte di una costola dorsale frammentata e la tibia destra. La lunghezza di una delle vertebre \u00e8 di 159\u00a0cm mentre la tibia \u00e8 lunga 155\u00a0cm. In aggiunta a questi resti anche un femore incompleto (MLP-DP 46-VIII-21-3) lungo 118\u00a0cm \u00e8 stato assegnato all\"'Argentinosaurus\", portando cos\u00ec il totale dei resti ritrovati a circa il 10% dell'intero corpo.\nIl confronto tra le misure di queste ossa e quelle di altri sauropodi simili permette di fare una stima delle dimensioni di questo dinosauro.\nDimensioni.\nIn una prima descrizione, il paleontologo statunitense Gregory Paul stim\u00f2 la lunghezza dell'Argentinosaurus tra 30 e 35 metri con un peso che poteva oscillare tra 80 e 100 tonnellate.\nAltre stime fecero riferimento ai resti pi\u00f9 completi di altri titanosauri per valutare le dimensioni dell'Argentinosaurus. Nel 2006 Carpenter utilizz\u00f2 il \"Saltasaurus\" come riferimento e arriv\u00f2 ad una stima di 30 metri per la lunghezza dell'Argentinosaurus. Altri, confrontando le ricostruzioni di \"Saltasaurus\", \"Opisthocoelicaudia\" e \"Rapetosaurus\", ipotizzarono una lunghezza pi\u00f9 corta, compresa tra 22 e 26 metri. Jos\u00e9 Bonaparte e R. Coria, nel 1993 ritenevano che fosse lungo circa 40 metri e pesasse 100 tonnellate.\nLe stime sul peso sono meno comuni. Nel 2004 Mazzetta propose un peso compreso tra 60 e 88 tonnellate, con un valore medio attorno a 75, rendendolo quindi il pi\u00f9 pesante dei sauropodi.\nDescrizione.\nL\"'Argentinosaurus\" visse in un periodo compreso tra la fine del Cretaceo inferiore e l'inizio del Cretaceo superiore, quindi 90 milioni di anni fa, in un ambiente che ospitava, tra gli altri, anche altri sauropodi pi\u00f9 piccoli (\"Limaysaurus\") e alcuni giganteschi carnivori come il \"Giganotosaurus\", il \"Tyrannotitan\", e il \"Mapusaurus\".\nL'aspetto dell'argentinosauro era probabilmente simile a quello di altri sauropodi titanosauri primitivi meglio conosciuti, come \"Andesaurus\" e \"Apatosaurus\": collo lungo e possente, corpo molto alto su arti colonnari, coda lunga e cranio piccolo e triangolare. Le vertebre suggeriscono un tipo di muscolatura piuttosto forte, adatta a sostenere l'immane peso. Si ritiene si cibasse soprattutto di conifere.\nNella cultura di massa.\nL\"'argentinosaurus\" \u00e8 conosciuto come \"il dinosauro pi\u00f9 grande\", nonostante altri dinosauri come \"Amphicoelias\", \"Dreadnoughtus\" e \"Patagotitan\" potrebbero aver raggiunto dimensioni ancora maggiori.\nCompare in \"Planet Dinosaur\" e in \"Il treno dei dinosauri.\""}
{"id": "309105", "revid": "365417", "url": "https://it.wikipedia.org/wiki?curid=309105", "title": "Ganga", "text": ""}
{"id": "309107", "revid": "27723", "url": "https://it.wikipedia.org/wiki?curid=309107", "title": "Nettuno VIII", "text": ""}
{"id": "309108", "revid": "123495273", "url": "https://it.wikipedia.org/wiki?curid=309108", "title": "Io tu noi tutti", "text": "Io tu noi tutti \u00e8 l'11\u00ba album discografico di Lucio Battisti, pubblicato nel marzo del 1977 dall'etichetta discografica Numero Uno. Da esso venne estratto il singolo \"Amarsi un po'/S\u00ec, viaggiare\".\nIl disco.\nL'album \u00e8 stato inciso ad Hollywood.\nSuccesso.\n\"Io tu noi tutti\" fu il secondo album pi\u00f9 venduto in Italia nel 1977, raggiungendo come picco nella classifica settimanale il primo posto e rimanendoci per quattordici settimane consecutive.\nTracce.\nTutti i brani sono di Mogol-Battisti.\nFormazione.\nIn \"Amarsi un po\u2019\", \"S\u00ec, viaggiare\" e \"Questione di cellule\" sono state utilizzate alcune parti di basi registrate in Italia (Il Mulino, settembre 1976), suonate da:"}
{"id": "309109", "revid": "125984592", "url": "https://it.wikipedia.org/wiki?curid=309109", "title": "Velina (televisione)", "text": "La velina \u00e8 una showgirl valletta della trasmissione televisiva \"Striscia la notizia\".\nStoria.\nIl termine \"velina\" \u00e8 nato nel 1988 per nominare in tono ironico le showgirl che nella trasmissione televisiva italiana \"Striscia la notizia\" portavano ai conduttori le \"veline\", le notizie in gergo giornalistico. \nLe veline, una mora e una bionda (a partire dalla stagione 1994-95), inizialmente erano le \"addette\" alla consegna delle notizie. Il loro nome ha un'origine ben precisa ed \u00e8 attestato fin dalla primissima puntata di \"Striscia la notizia\", il cui esordio fu contemporaneo e strettamente legato alla coeva trasmissione \"Odiens\". Dovendo chiamare in qualche modo le vallette incaricate di portare le notizie ai conduttori, la scelta \u00e8 immediatamente caduta sul nome di \"veline\", come a voler prendere in giro le vere veline, cio\u00e8 i famosi dispacci del Ministero della cultura popolare, tramite i quali il regime fascista diramava agli organi di stampa e di informazione le notizie da rendere note o meno all'opinione pubblica: nell'intenzione degli autori, dunque, un modo sicuramente efficace quanto non comune di far presente al pubblico l'inviolabile diritto alla libert\u00e0 di stampa e di informazione, anche al di fuori dei canali ufficiali. \nCon il passare degli anni \u00e8 cambiata la modalit\u00e0 con cui le veline entrano in studio: si \u00e8 passati dagli scivoli degli inizi, ai pattini a rotelle, fino agli odierni \"stacchetti\". Tra le veline pi\u00f9 popolari del programma si ricordano Elisabetta Canalis, Roberta Lanfranchi, Laura Freddi, Giorgia Palmas e Melissa Satta.\nLa nascita della trasmissione Veline.\nPer la stagione 2002-2003, le veline sono state scelte per la prima volta attraverso un apposito concorso dal titolo Veline, condotto da Teo Mammucari nell'estate del 2002 sempre nella fascia dell'access prime time di Canale 5. Il successo del programma ha portato Antonio Ricci a creare, nel 2003, \"\"Velone\", un concorso rivolto a donne over 65 che a colpi di stacchetti e sketch si sono potute sfidare come le giovani colleghe di \"Veline\"\". La trasmissione \u00e8 stata riproposta per altre 3 edizioni nelle estati del 2004, 2008 e 2012. Le ultime due stagioni hanno visto subentrare alla conduzione Ezio Greggio, storico volto del telegiornale satirico. Negli anni successivi la scelta delle veline \u00e8 stata invece nuovamente eseguita tramite casting interni.\nIl velinismo e le polemiche.\nIl termine \"velina\" \u00e8 ormai talmente in uso nel linguaggio comune che \u00e8 stato introdotto anche nei principali dizionari italiani per indicare le vallette televisive che si esibiscono in appositi stacchetti musicali e in qualche altro intervento di contorno. Nella primavera 2011 (durante le polemiche legate al Rubygate, scandalo in cui era coinvolto Silvio Berlusconi ma non Antonio Ricci) il programma \"Veline\" \u00e8 stato accusato dal Gruppo Editoriale L'Espresso di essere \"il capofila ed emblema del sistema mediatico che lederebbe la dignit\u00e0 delle donne\", quindi Antonio Ricci decise di annullarlo proponendo per\u00f2, in modo provocatorio, un patto con la RAI che consisteva nel rinunciare alla successiva edizione di Miss Italia e al \"Gruppo Editoriale L'Espresso\" di rimuovere i settimanali \"D\" e \"Velvet\", che secondo Ricci erano \"il capofila ed emblema del presunto sistema mediatico che lederebbe la dignit\u00e0 delle donne\". In caso contrario, la presenza a \"Striscia\" della bionda Costanza Caracciolo e della mora Federica Nargi sarebbe stata confermata anche per la stagione 2011-2012 di \"Striscia la notizia\", cosa poi accaduta, visto che la RAI e \"Gruppo Editoriale L'Espresso\" avevano respinto il patto. Inoltre, nell'autunno 2011 le veline hanno cambiato provvisoriamente nome in \"carline\" come forma di ringraziamento provocatorio nei confronti dell'imprenditore Carlo De Benedetti, che, mantenendo \"D\" e \"Velvet\" aveva fatto rinnovare il contratto delle Veline.\nNel 2013 il termine \"velina\" \u00e8 stato usato dalla Presidente della Camera Laura Boldrini in varie conferenze stampa ufficiali per indicare in senso dispregiativo o sminuitorio le funzioni svolte da soubrette e showgirl in ruoli per i quali, secondo i critici, non sarebbero necessari grandi meriti artistici o professionali. Particolari polemiche ha destato il \"Tapiro d'Oro\" che \"Striscia\" ha attribuito a Boldrini a causa della sua partecipazione, come assistente di produzione, ad un programma RAI in onda alla fine degli anni 80 in cui erano presenti delle ragazze in abiti molto succinti, quindi \"Striscia\" sostiene che Boldrini sia incoerente.\nI velini.\nL'edizione 2013/2014 di \"Striscia\" vede per la prima volta la presenza ufficiale di due velini, il biondo Elia Fongaro e il moro Pierpaolo Pretelli, che prendono per tre settimane il posto delle veline. Il programma, quell'anno, iniziava con una conduzione tutta al femminile, da qui la scelta di introdurre due valletti maschi. Il primo velino nella storia di Striscia \u00e8 stato per\u00f2 il muscoloso Edo Soldo, presente saltuariamente per buona parte degli anni '90 in brevi stacchetti e gag. Nel 2004 invece, in occasione della conduzione del programma da parte di Anna Maria Barbera, venne indetto un concorso per eleggere un velino che prendesse parte al programma. A vincere e presenziare per alcune puntate fu Luca Maria Todini.\nRecord puntate.\nLa coppia pi\u00f9 longeva del programma per quanto concerne il numero di puntate a cui ha preso parte \u00e8 quella formata da Shaila Gatta e Mikaela Neaze Silva con all'attivo rispettivamente ben 928 e 927 puntate in 5 edizioni. Le prime 4 edizioni da veline \"ufficiali\" dal 25 settembre 2017 al 12 giugno 2021, pi\u00f9 quattro settimane dall'8 novembre al 4 dicembre 2021 e nella settimana dal 28 febbraio al 5 marzo come \"sostitute\" delle veline in carica, assenti poich\u00e9 in quarantena preventiva, dopo essere entrate in contatto con una persona affetta da Covid, ed in seguito per problemi di salute. Al secondo posto la coppia formata da Costanza Caracciolo e Federica Nargi con un totale di 885 puntate in 4 edizioni, comprese tra il 22 settembre 2008 ed il 10 giugno 2012. Medaglia di bronzo al duo composto da Ludovica Frasca ed Irene Cioni con all'attivo 866 puntate e 4 edizioni, comprese tra il 14 ottobre 2013 ed il 10 giugno 2017. Quarto posto per la coppia formata da Elisabetta Canalis e Maddalena Corvaglia presenti in 661 puntate e 3 edizioni, comprese dal 27 settembre 1999 al 8 giugno 2002."}
{"id": "309110", "revid": "1942768", "url": "https://it.wikipedia.org/wiki?curid=309110", "title": "Alma-Ata", "text": ""}
{"id": "309111", "revid": "1599710", "url": "https://it.wikipedia.org/wiki?curid=309111", "title": "Carlo Faggioni", "text": "Specialista degli aerosiluranti durante la seconda guerra mondiale, prest\u00f2 servizio inizialmente nella Regia Aeronautica del Regno d'Italia al comando della 281\u00aa Squadriglia del 132\u00ba Gruppo Autonomo Aerosiluranti e, successivamente alla firma dell'armistizio di Cassibile, nell'Aeronautica Nazionale Repubblicana dove ricevette l'incarico di comandante del Gruppo Aerosiluranti \"Buscaglia\", venendo decorato con la Medaglia d'oro al valor militare dal governo della Repubblica Sociale Italiana.\nBiografia.\nI primi anni.\nNacque in una famiglia borghese di Carrara il 26 gennaio 1915. Nel 1935 abbandon\u00f2 gli studi classici (Liceo Classico Emanuele Repetti di Carrara) per seguire la sua passione per il volo e si iscrisse al corso per ufficiali piloti di complemento della Regia Aeronautica che si teneva presso l'aeroporto di Pisa insieme ad un altro grandissimo asso da caccia e dei tuffatori come Giuseppe Cenni. Il 19 agosto 1935 consegu\u00ec il brevetto per pilota militare e, dopo essere stato brevemente dislocato alla 4\u00aa Squadriglia a Lonate Pozzolo, nel 1937 fu destinato in Etiopia dove fece le prime esperienze di volo bellico. Nel corso di questa campagna consegu\u00ec la sua prima medaglia di bronzo al valor militare. Tornato in Italia fu trasferito alla scuola di Aviano in qualit\u00e0 di istruttore dove rimase circa due anni.\nIl conflitto mondiale.\nAllo scoppio del conflitto fece richiesta di essere aggregato a una unit\u00e0 operativa ma ciononostante rimase presso il Nucleo addestramento aerosiluranti di Gorizia finch\u00e9 nell'aprile 1941 fu trasferito finalmente in zona di guerra nella base aerea di Gadurr\u00e0 sull'isola di Rodi presso la 281\u00aa Squadriglia (Quattro Gatti) al comando di Carlo Emanuele Buscaglia.\nIl giorno del trasferimento Faggioni, insieme a Spezzaferri compirono alcune evoluzioni in cielo ma nel corso dell'atterraggio sulla pista, a causa di un'avaria al carrello, l'aereo di Faggioni sband\u00f2 andando a cozzare contro tre caccia Fiat C.R.42 danneggiandoli e mandando Buscaglia su tutte le furie. Il 18 aprile, nel corso di una missione, ottenne la sua prima vittoria affondando una petroliera inglese e riuscendo poi a disimpegnarsi da un caccia avversario intervenuto nel combattimento. Per questa azione fu citato nel bollettino radio. Il 9 luglio insieme a Buscaglia danneggi\u00f2 un cargo presso l'isola di Cipro ma fu ferito dalla contraerea. Il 13 ottobre, in accoppiata con Giulio Cesare Graziani, attacc\u00f2 le due navi britanniche e danneggiandole. Sui giornali italiani i due aerosiluratori incominciarono ad essere soprannominati i \"\"Gemelli del siluro\".\nNella primavera 1942 Faggioni fu inviato in licenza e per un certo periodo non pi\u00f9 riassegnato a reparti operativi, nel frattempo la 281\u00aa squadriglia (cui apparteneva Faggioni) e la 278\u00aa Squadriglia furono incorporate nel 132\u00ba Gruppo aerosiluranti con base a Littoria. Tornato in servizio Faggioni insieme al 132\u00ba gruppo aerosiluranti, dalla Base aerea di Gerbini, prese parte alla Battaglia di mezzo giugno del 13-14 giugno 1942. I risultati dell'attacco furono scarsi e si not\u00f2 come alcuni siluri, dopo essere stati sganciati, invece di \"delfinare\"\" sull'acqua fossero rapidamente affondati. Sospettando il sabotaggio Buscaglia e Faggioni iniziarono alcune verifiche sui siluri che non erano stati utilizzati e, con l'autorizzazione del Ministero, le indagini furono estese alla ditta fornitrice, il Silurificio di Baia presso Napoli. Fu individuato e deferito al Tribunale Militare un caporeparto che sabotava gli apparecchi di controllo di galleggiamento dei siluri.\nNel novembre 1942, dopo gli sbarchi americani sulle coste del Marocco nell'ambito dall'Operazione Torch, il 132\u00ba Gruppo si trov\u00f2 ad affrontare un nuovo avversario. Cos\u00ec, dopo un trasferimento tattico all'aeroporto di Castelvetrano, a partire dall'8 novembre gli aerosiluranti di Buscaglia presero parte a vari attacchi contro il porto Alleato di Bijaya in Algeria in cui si stava addensando il naviglio nemico.\nL'11 novembre i velivoli di Buscaglia, Graziani, Faggioni e Angelucci partirono per una nuova missione con l'obiettivo di contrastare lo sbarco americano a Bougie. I quattro aerei da Castelvetrano puntarono sulla Tunisia e proseguendo interni al continente africano giunsero sulla baia di Bougie inaspettati. Nel corso dell'attacco furono per\u00f2 intercettati da sette Spitfire britannici che attaccarono accanendosi contro l'aereo di Angelucci e provocandone l'esplosione in volo poi attaccarono gli altri aerei della formazione italiana che nel frattempo avevano sganciato i propri siluri contro i piroscafi all'ancora nel porto affondandone due. Attaccati, anche gli altri velivoli italiani furono gravemente danneggiati ma riuscirono a rientrare alla base. Segu\u00ec uno scontro tra Faggioni e Buscaglia che fu accusato di aver portato l'attacco in pieno giorno.\nIl giorno seguente, il 12 novembre, Buscaglia volle ritentare l'attacco sopra la baia di Bijaya con una nuova squadra essendo gli aerei di Faggioni e Graziani troppo danneggiati ma questa volta fu abbattuto da caccia Supermarine Spitfire e dato per disperso, in realt\u00e0 fu recuperato ancora in vita ma gravemente ferito e preso prigioniero.\nIl capitano Giulio Cesare Graziani, in qualit\u00e0 di ufficiale anziano, assunse cos\u00ec il comando del 132\u00ba Gruppo finch\u00e9 non fu avvicendato dal maggiore Gabriele Casini. Faggioni assunse invece il comando della 281\u00aa squadriglia.\nA maggio Faggioni e altri due velivoli del 132\u00ba gruppo furono spostati a Istres per prendere parte all'attacco contro il porto di Gibilterra denominato \"Operazione scoglio\". Il piano scatt\u00f2 il 19 giugno 1943. Poco dopo la mezzanotte partirono da Istres nove aerosiluranti ma a causa di contrattempi fu diramato l'ordine di far rientrare tutti gli aerei. Il velivolo di Faggioni e quello di Giuseppe Cimicchi, troppo lontani, non captarono il messaggio e proseguirono il volo. Giunti sulla rada di Gibilterra tentarono di silurare i mercantili ormeggiati ma i siluri, forse sabotati, non colpirono i bersagli e la contraerea britannica non fu allertata. L'aereo di Faggioni ormai privo di benzina dovette atterrare in Spagna.\nDopo l'azione di Gibilterra il gruppo lasci\u00f2 la base di Istres per Littoria. Nel frattempo l'aviazione anglo-americana conquist\u00f2 il dominio dei cieli e le azioni degli aerosiluranti si resero sempre pi\u00f9 difficili e pericolose.\nIl 2 settembre Faggioni e Graziani furono mandati in licenza, fino a quel momento aveva preso parte a ventuno missioni di siluramento affondando circa duecentomila tonnellate di naviglio nemico.\nDopo l'armistizio.\nLa notizia dell'armistizio dell'8 settembre 1943 lo colse in licenza a Carrara. Il giorno seguente, rinunciando alla licenza, raggiunse l'aeroporto di Peretola da cui, imbarcatosi su un Savoia-Marchetti S.M.79, raggiunse i propri commilitoni all'Aeroporto Enrico Comani di Littoria. Da qui il gruppo di Faggioni fu comandato a Siena, poi a Decimomannu, Melis e nuovamente a Siena. Qui ricevette poi l'ordine di lasciare l'aeroporto e di mandare in licenza i propri uomini. Faggioni obbed\u00ec solo dopo aver ricevuto ordine scritto. Dopo essere ritornato a casa, qualche giorno pi\u00f9 tardi si rec\u00f2 a Firenze per mettersi a disposizione della Scuola di Applicazione dell'Aeronautica Militare in cui l'attivit\u00e0, nonostante l'armistizio era proseguita.\nIl Gruppo Aerosiluranti Buscaglia.\nNell'ottobre 1943, in seguito al bando Botto, decise di aderire alla R.S.I. proseguendo l'impegno bellico nell'Aeronautica Nazionale Repubblicana in qualit\u00e0 di comandante del 1\u00ba Gruppo Aerosiluranti \"Buscaglia\", intitolato all'asso Carlo Emanuele Buscaglia, creduto morto in azione di guerra. Il gruppo Buscaglia, composto inizialmente da otto aerosiluranti cui se ne aggiunsero poi altri dodici velivoli, fu ufficialmente costituito il 14 ottobre 1943 nel campo di Gorizia mentre nel frattempo a Lonate Pozzolo fu istituito un campo addestramento. La prima azione bellica fu compiuta da sei velivoli alcuni mesi dopo, il 10 marzo 1944 per contrastare lo sbarco di Anzio. Gli aerosiluranti di Faggioni riuscirono a silurare un piroscafo avversario al largo dell'attuale Nettuno. Nella stessa notte fu effettuato un nuovo attacco che port\u00f2 solo al danneggiamento di un piroscafo, un cacciatorpediniere e alcuni natanti minori. Per questa azione Faggioni fu decorato con la Croce di Ferro di I classe. Il 14 marzo l'attacco fu ripetuto ed ottenne solo il probabile danneggiamento di due navi nemiche. Il Comando alleato, preoccupato per l'incursione degli aerosiluranti, dispose per il 18 marzo il bombardamento a tappeto del campo di Gorizia rendendolo inutilizzabile. Faggioni, senza perdersi d'animo, ordin\u00f2 al suo gruppo di trasferirsi a Lonate Pozzolo.\nIl 6 aprile 1944 fu lanciata una nuova azione su Anzio, che prevedeva una sosta intermedia a Perugia, ma all'altezza di Firenze la squadriglia di 13 Savoia-Marchetti S.M.79 fu sorpresa da una squadriglia americana formata da Republic P-47 Thunderbolt, che dopo aver intercettato la comunicazione, era appositamente decollata poche ore prima da Palo in Corsica. Nello scontro che segu\u00ec gli aerosiluranti, appesantiti dai siluri, ebbero la peggio perdendo sei velivoli e riportando notevoli danni tutti gli altri. Lo stesso Faggioni fu costretto ad un atterraggio di emergenza ad Arezzo.\nL'abbattimento di Faggioni.\nLa missione fu ripetuta la sera del 10 aprile dai cinque velivoli ancora in condizione di volare, tra cui quello di Faggioni. Per facilitare le operazioni di decollo notturno dalla pista di Perugia ai gregari poco esperti Faggioni decise di far riempire di benzina i serbatoi centrali, operazione che avrebbe facilitato il decollo dei velivoli ma che li avrebbe esposti a maggior rischio in combattimento. Solo Sponza, che aveva la necessaria perizia per decollare in situazioni difficoltose fu esonerato, mentre Faggioni per condividere il medesimo rischio dei propri subordinati fece riempire anche i propri. Nella fase di decollo l'aereo pilotato dal tenente Francesco Pandolfo ebbe un'avaria al carrello e fu impossibilitato alla partenza.\nLa squadriglia, ridotta a quattro velivoli, punt\u00f2 allora sulla testa di sbarco procedendo a raso mare per sfuggire ai radar e giungendo sull'obiettivo intorno alle 23.50. L'attacco di Bertuzzi giunto pochi secondi prima mise in allerta la difesa anglo-americana e Faggioni che si stava predisponendo ad attaccare un grosso mercantile fu colpito dalla contraerea navale morendo nell'esplosione del suo aereo. L'aereo di Sponza, pi\u00f9 volte colpito e in fiamme fu costretto ad ammarare mentre il velivolo del capitano Giuseppe Valerio, dopo l'attacco e provato dai colpi ricevuti, incappato in una turbolenza, precipit\u00f2 durante il tentativo di atterraggio di emergenza lungo la strada di ritorno. Solo il velivolo guidato dal capitano Irnerio Bertuzzi riusc\u00ec a tornare alla base.\nLe circostanze esatte dell'abbattimento di Faggioni non furono note al comando dell'ANR e l'aviatore fu considerato disperso in combattimento. Infatti solo il tenente Ottone Sponza aveva notato l'esplosione del velivolo guidato dal suo comandante, ma fu preso prigioniero insieme al suo equipaggio da un mezzo da sbarco americano. Portato a Napoli fu interrogato da un ufficiale italiano dove ricevette le condoglianza dell'asso dell'aviazione Giulio Cesare Graziani che aveva appreso della morte di Faggioni in seguito al ritrovamento in mare del suo berretto e di un portadocumenti.\nAlla memoria di Carlo Faggioni fu concessa dalla R.S.I. la medaglia d'oro al valor militare.\nA Faggioni fu intitolato il Gruppo Aerosiluranti dell'Aeronautica Nazionale Repubblicana che aveva comandato. Si era nel frattempo scoperto che il maggiore Buscaglia in realt\u00e0 non era morto e che, dopo essere stato liberato dalla prigionia, aveva deciso di proseguire la guerra nell'Aeronautica Cobelligerante Italiana, nello \"Stormo Baltimore\". Il comando fu assunto dal capitano Marino Marini.\nCuriosit\u00e0.\nIl 18 aprile 2003 a Marina di Massa si \u00e8 svolta una commemorazione in ricordo del Cap. Carlo Faggioni in presenza di parenti, ufficiali dell'aeronautica italiana ed ex combattenti appartenenti al \"Gruppo Faggioni\".\nNei primi giorni d'aprile 2012 alcuni pescatori individuarono e riportato a riva i resti di un aereo Savoia Marchetti S79bis. Il ritrovamento avvenne fra Lavinio e Marechiaro, su un fondale di circa 100 metri, a 9 miglia e mezzo dalla costa.\nIl relitto, preso in carico dalla capitaneria di porto di Anzio, \u00e8 stato consegnato al presidente del Museo dello sbarco di Anzio, Patrizio Colantuono. Vennero avviati accertamenti per stabilire se i resti dell'apparecchio appartenessero a quello pilotato dal Cap. Carlo Faggioni."}
{"id": "309113", "revid": "125393754", "url": "https://it.wikipedia.org/wiki?curid=309113", "title": "Lingue germaniche settentrionali", "text": "Le lingue germaniche settentrionali o lingue scandin\u00e0ve (o meno correttamente scand\u00ecnave) rappresentano uno dei tre rami in cui si suddivide la famiglia delle lingue germaniche; gli altri due sono le lingue germaniche occidentali e orientali.\nDerivano dal norreno e sono parlate in Danimarca, Svezia, Norvegia, Islanda, Groenlandia, Finlandia (dalla minoranza di lingua svedese) e, per via dei movimenti migratori, anche da alcune comunit\u00e0 in America settentrionale e in Australia. \nFino a met\u00e0 dell'Ottocento, una parlata scandinava era presente anche nelle isole settentrionali della Scozia, in particolare le Shetland, andata perduta a causa dell'introduzione della lingua inglese.\nClassificazione.\nLe lingue scandinave si dividono in occidentali e orientali e derivano rispettivamente dai dialetti occidentali ed orientali del norreno. Il ramo orientale \u00e8 stato pesantemente influenzato dal medio-basso tedesco ed \u00e8 oggi rappresentato dallo svedese e dal danese, con le loro varianti dialettali. Il ramo occidentale include invece il norvegese, il faroese e l'islandese.\nUna classificazione alternativa si basa invece sulla mutua intelligibilit\u00e0 delle lingue anzich\u00e9 sull'evoluzione storica e classifica norvegese, svedese e danese come \"scandinavo continentale\" e faroese e islandese come \"scandinavo insulare\".\nPer via della lunga unione politica tra Norvegia e Danimarca, il Bokm\u00e5l (o Riksm\u00e5l) norvegese ha un lessico molto simile al danese, ma a causa della differenza di pronuncia per un norvegese \u00e8 pi\u00f9 facile capire uno svedese che un danese. Infatti, il norvegese somiglia pi\u00f9 al danese per lessico ma pi\u00f9 allo svedese per fonologia. Un modo di dire scherzoso che riassume questo \u00e8 che \"il norvegese \u00e8 danese parlato da uno svedese\".\nLa relazione di mutua intelligibilit\u00e0 tra le lingue scandinave \u00e8 piuttosto asimmetrica; secondo alcune fonti i norvegesi possono capire circa il 90% dello svedese parlato mentre gli svedesi possono capire solo il 50% circa del norvegese parlato, ma questo effetto pu\u00f2 essere pi\u00f9 dovuto al ruolo di potenza regionale storica della Svezia, che ha fatto s\u00ec che i norvegesi abbiano avuto maggiori contatti con la lingua e la cultura svedese di quanto gli svedesi non abbiano avuto contatto con la lingua e cultura norvegese. Il pi\u00f9 basso livello di mutua comprensione \u00e8 tra svedese e danese; i danesi possono capire mediamente circa il 45% dello svedese parlato e gli svedesi circa il 25% del danese parlato. Per quanto concerne invece i testi scritti, la quota di mutua comprensione sale al 70-90% per tutte le combinazioni. Chiaramente i livelli di mutua comprensione della popolazione di un'area dipendono moltissimo da quanto il dialetto locale sia influenzato dalle parlate delle aree vicine. \nSpesso le lingue scandinave vengono citate come prova dell'aforisma secondo cui \"una lingua altro non \u00e8 che un dialetto con un esercito e una marina\", le differenze tra i vari dialetti delle province di Svezia e Norvegia sono spesso maggiori di quelle osservate tra province confinanti dei due stati. Se in Svezia e Danimarca la politica adottata dai governi \u00e8 stata quella di favorire una lingua nazionale standard, la Norvegia ha mantenuto verso i suoi dialetti un atteggiamento pi\u00f9 tollerante; la derivazione del Nynorsk dai dialetti norvegesi dopo la separazione dalla Danimarca del 1814 fu un tentativo di allineare la lingua alla mutata situazione politica. Un fenomeno simile \u00e8 stato osservato in tempi recenti nelle nazioni della Serbia e della Croazia sorte dalla divisione della Jugoslavia.\nAlbero genealogico.\nTutte le lingue scandinave discendono dal norvegese antico, o norreno. Le divisioni tra i diversi rami non sono mai nette; l'insieme delle lingue scandinave presenta dialetti reciprocamente comprensibili che si pongono a cavallo tra i diversi gruppi\nIl norvegese presenta due forme scritte ufficiali, Bokm\u00e5l e Nynorsk."}
{"id": "309114", "revid": "465169", "url": "https://it.wikipedia.org/wiki?curid=309114", "title": "Una donna per amico", "text": "Una donna per amico \u00e8 il 13\u00ba album discografico di Lucio Battisti, pubblicato nell'ottobre 1978 dall'etichetta discografica Numero Uno con copertina apribile. Da esso venne estratto il singolo \"Una donna per amico/Nessun dolore\".\nIl disco.\nIl disco fu registrato nel Regno Unito con il produttore inglese Geoff Westley. \u00c8 l'ultimo album in cui Battisti compare in copertina, che ritrae il cantante seduto con una donna al tavolino di un caff\u00e8 londinese (il Grapes Caf\u00e9, come appare nella foto sul retro di copertina).\nFu questo, di fatto, l\u2019ultimo servizio fotografico che Battisti conceder\u00e0 di scattare. Da quel momento in poi, nessuna nuova foto ufficiale dell\u2019artista venne pubblicata.\nAll'interno dell'LP, dove sono riportati i testi delle canzoni, il testo del brano \"Perch\u00e9 no\" contiene due strofe che non sono state effettivamente cantate. Si suppone che siano state escluse all'ultimo momento perch\u00e9 troppo diverse dal resto del testo.\nAccoglienza.\n\"Una donna per amico\" fu il quarto album pi\u00f9 venduto in Italia nel 1978, raggiungendo come picco nella classifica settimanale il primo posto e rimanendoci per quattordici settimane consecutive.\n\u00c8 uno dei pi\u00f9 grandi successi di vendite che Battisti abbia mai riscosso, con un numero di copie vendute che, a seconda delle fonti, varia tra e .\nL'album \u00e8 presente alla posizione numero 3 nella classifica dei 100 dischi italiani pi\u00f9 belli secondo \"Rolling Stone Italia\".\nTracce.\nTesti di Mogol, musiche di Lucio Battisti.\nCover.\nLa canzone trainante del disco \u00e8 \"Una donna per amico\", ma furono numerosi i pezzi che determinarono il successo dell'album, fra cui \"Prendila cos\u00ec\" (oggetto di \"cover\" da parte di Anna Oxa e Paolo Vallesi), \"Nessun dolore\" (di cui Mina &amp; Giorgia proposero altre due \"cover\" di successo), \"Aver paura d'innamorarsi troppo\" di cui Svetlana Tchernykh realizz\u00f2 una cover in russo \"\u0411\u041e\u042f\u0422\u0421\u042f \u0421\u0422\u0420\u0410\u0428\u041d\u041e \u0421\u0418\u041b\u042c\u041d\u041e \u0412 \u041b\u042e\u0411\u0418\u0422\u0421\u042f\" per l'album del 2009 \"\u0427\u0435\u0440\u043d\u044b\u0445 \u043f\u043e\u0451\u0442 \u0411\u0430\u0442\u0442\u0438\u0441\u0442\u0438\" e \"Perch\u00e9 no\".\nLa canzone \"Una donna per amico\" fu tradotta anche in spagnolo (\"Una muchacha por amigo\") e inglese (\"A woman as a friend\")."}
{"id": "309116", "revid": "125699586", "url": "https://it.wikipedia.org/wiki?curid=309116", "title": "Cypress Hill", "text": "I Cypress Hill sono un gruppo musicale hip hop statunitense, considerato tra i pilastri dell'hip hop latino nonch\u00e9 tra i gruppi pi\u00f9 influenti del genere durante gli anni novanta.\nHanno realizzato una lunga serie di singoli durante gli anni novanta; \nStoria del gruppo.\nPrimi anni.\nLa storia dei Cypress Hill inizia nel 1986, quando i fratelli cubani Sen Dog e Mellow Man Ace, trasferitisi a Los Angeles e cresciuti nel sobborgo di South Gate, conoscono DJ Muggs e B-Real. La formazione, inizialmente denominata DVX, modella la propria identit\u00e0 stilistica inserendo lo slang latino americano nella loro musica. In questo periodo l'hip hop si pu\u00f2 ritenere ormai una cultura affermata. Quando nel 1988 Mellow abbandona il gruppo, i tre membri restanti rinominarono il gruppo in Cypress Hill, ispirandosi ad una strada locale, ed esibendosi in tutta Los Angeles.\n\"Cypress Hill\" e \"Black Sunday\".\nGrazie a questa prima ristretta notoriet\u00e0, nel 1991 la Ruffhouse/Columbia Records scrittura il gruppo e d\u00e0 loro la possibilit\u00e0 di produrre un album. All'inizio del 1992 esce l'omonimo \"Cypress Hill\", il quale scuote il mondo del rap, soprattutto underground, con i singoli \"How I Could Just Kill a Man\" e \"The Phuncky Feel One\". Gli amanti del genere rimangono positivamente colpiti da uno stile cupo, dalla voce nasale di B-Real, dal flow di Sen Dog e dalla loro fissazione con la marijuana, che li fa diventare portavoce della National Organization to Reform Marijuana Laws.\nNell'estate del 1993 i Cypress Hill pubblicano \"Black Sunday\" che li riconferma e gli permette di occupare il primo posto nella classifica statunitense degli album grazie al famoso singolo \"Insane in the Brain\", in cui B-Real e Sen Dog si alternano sopra un break beat incalzante e ballabile. In questa fase il pubblico dei Cypress Hill \u00e8 prevalentemente composto da ragazzi bianchi: questo ha causato la perdita di una fetta di mercato \"purista\", inteso come di colore.\nL'arrivo di Bobo, \"Temples of Boom\" e \"Cypress Hill IV\".\nUnito alla formazione originaria Bobo come percussionista, nel 1995 i Cypress Hill parteciparono al Lollapalooza Tour, dopodich\u00e9 venne pubblicato il terzo album \"Temples of Boom\", che inizialmente vendette un buon numero di copie ed entr\u00f2 nelle classifiche R&amp;B e pop.\nPer problemi interni e a causa della perdita della cosiddetta , i Cypress Hill si avviano verso un progressivo scioglimento: Sean Dog lascia il gruppo nel 1996 perch\u00e9 ritiene di non trovare abbastanza spazio, e viene sostituito da DJ Scandalous, mentre Muggs si dedica alla carriera solista per far uscire \"Muggs Presents the Soul Assassins\", album del 1997 ben accolto dal mercato underground. Dopo un comune accordo, nel 1998 la formazione si riunisce per l'album \"IV\", da cui viene estratto il brano \"Tequila Sunrise\" che riscuote notevolissimo successo, segnando il ritorno dei Cypress Hill.\n\"Skull &amp; Bones\", \"Stoned Raiders\" e \"Till Death Do Us Part\".\nNel 2000 i tre membri pubblicarono il doppio album \"Skull &amp; Bones\", che delinea ulteriormente la loro linea musicale: il primo disco \u00e8 caratterizzato da sonorit\u00e0 hip hop, mentre il secondo presenta influenze rock. Il primo singolo estratto venne distribuito nelle versioni \"(Rock) Superstar\" con la collaborazione di Dino Cazares (allora frontman dei Fear Factory) e \"(Rap) Superstar\". Nel 2002 esce \"Stoned Raiders\" che rafforza la presenza del rapcore nella loro produzione, ed i Cypress Hill finiscono per essere apprezzati da rocker e punkster.\nNel 2004 \u00e8 la volta di \"Till Death Do Us Part\", che nel titolo contiene un messaggio sull'imminente scioglimento dei Cypress Hill. Da esso venne estratto il singolo \"What's Your Number?\", club anthem ispirato al brano \"Guns of Brixton\" dei Clash e realizzata in collaborazione con il frontman dei Rancid Tim Armstrong. Influenze reggae si riscontrano anche nelle altre tracce dell'album, influenzato anche da ska e dancehall. Le collaborazioni di rilievo sono quelle con Prodigy dei Mobb Deep, e The Alchemist.\nPubblicazioni soliste e il ritorno.\nDopo aver annunciato una pausa, tra il 2005 e il 2009 i tre membri del gruppo hanno pubblicato alcuni lavori solisti. DJ Muggs ha pubblicato gli album \"Grandmasters\" (con GZA, 2005), \"Legend of a Mask &amp; the Assassin\" (con Sick Jacken, 2007) e \"Pain Language\" (con Planet Asia, 2008); Sen Dog nel 2008 ha pubblicato \"Diary of a Mad Dog\", mentre B-Real ha invece pubblicato \"Smoke N Mirrors\" nel 2009.\nCollaborazioni.\nTra le collaborazioni dei Cypress Hill, in particolare del rapper membro B-Real, \u00e8 una canzone in featuring con il gruppo rap italiano EnMiCasa, chiamata \"Street Code\", presente anche nella colonna sonora del film \"Fast &amp; Furious - Solo parti originali\".\nInoltre hanno collaborato con il chitarrista Slash nel suo album solista incidendo una cover di \"Paradise City\" dei Guns N' Roses."}
{"id": "309117", "revid": "88812", "url": "https://it.wikipedia.org/wiki?curid=309117", "title": "Fisici pluralisti", "text": ""}
{"id": "309118", "revid": "320578", "url": "https://it.wikipedia.org/wiki?curid=309118", "title": "Fisici Pluralisti", "text": ""}
{"id": "309119", "revid": "963244", "url": "https://it.wikipedia.org/wiki?curid=309119", "title": "Ladislao II Jagellone", "text": "Tramite l'unione con Edvige, Ladislao ottenne la corona di Polonia. Il suo regno, durato quasi cinquant'anni, riun\u00ec per la prima volta la Polonia e la Lituania in una unione personale e gett\u00f2 le basi per la secolare unione polacco-lituana. Ladislao fu infatti il capostipite della dinastia degli Jagelloni, una casata che govern\u00f2 entrambi gli stati fino al 1572, divenendo una delle pi\u00f9 influenti nell'Europa del tardo Medioevo e della prima et\u00e0 moderna. Nel corso del suo regno, lo stato polacco-lituano arriv\u00f2 ad essere uno tra i pi\u00f9 estesi stati del mondo cristiano.\nA capo della collaborazione polacco-lituana, Ladislao dovette affrontare il crescente nemico comune costituito dallo Stato monastico dei cavalieri teutonici. La vittoria degli alleati nella battaglia di Grunwald nel 1410, seguita dal trattato di Toru\u0144 del 1411, assicur\u00f2 i confini polacchi e lituani e segn\u00f2 l'emergere dell'alleanza tra le due compagini come potenza significativa nell'Europa orientale. Il suo regno estese inoltre le frontiere polacche ed \u00e8 spesso considerato come l'inizio del secolo d'oro polacco. Dal punto di vista della politica interna, Ladislao non riusc\u00ec per\u00f2 a sedare del tutto le spinte separatiste della Lituania e a ridurre il peso della nobilt\u00e0, che anzi acquis\u00ec sempre pi\u00f9 privilegi e influenza politica.\nIl giudizio storico su Ladislao ha trasmesso l'immagine di una figura controversa: nonostante sia infatti celebrato in maniera unanime nella storiografia polacca e occidentale, quella lituana tende a considerarlo in maniera pi\u00f9 negativa. Per il suo grande impatto storico, politico e culturale, \u00e8 comunque considerato uno dei pi\u00f9 grandi sovrani dell'Europa orientale del XIV e XV secolo.\nBiografia.\nContesto storico: i primi anni in Lituania.\nJogaila apparteneva alla dinastia gediminide di duchi e granduchi di Lituania: suo padre era Algirdas, sovrano della Lituania che regn\u00f2 dal 1345 al 1377, figlio a sua volta di Gediminas, mentre sua madre era Uliana di Tver'. Poco si sa della sua infanzia e persino il suo anno di nascita \u00e8 incerto. Precedentemente gli storici pensavano che fosse nato nel 1352, ma alcune ricerche recenti suggeriscono una data successiva, circa 1362.\nIl Granducato di Lituania appariva agli occhi degli osservatori esterni come un'entit\u00e0 politica composta da due gruppi etnici molto diversi e da due sistemi politici: la Lituania vera e propria nel nord-ovest da una parte, e dall'altra i vasti territori ruteni dell'ex Rus' di Kiev, comprendenti le terre dell'odierna Ucraina, Bielorussia e parti della Russia occidentale, annesse dal granducato nel corso del secolo precedente. Seppur in una societ\u00e0 di stampo feudale, i granduchi lituani esercitavano un potere pressoch\u00e9 assoluto, che era soggetto solo al controllo dei loro parenti pi\u00f9 prossimi. Per esigenze di carattere pratico e per sedare le rivalit\u00e0, per\u00f2, il potere politico veniva di fatto spesso condiviso con altre figure della nobilt\u00e0 locale, tanto che nelle generazioni precedenti il regno aveva assunto i tratti di una diarchia, pur sempre facente capo al granduca. Questo si verific\u00f2 anche durante il regno di Jogaila, che successe a suo padre come granduca e amministr\u00f2 i territori meridionali e orientali della Lituania, mentre suo zio K\u0119stutis continu\u00f2 a governare la regione nord-occidentale con il titolo di duca di Trakai. L'ascesa di Jogaila, tuttavia, mise presto a dura prova un simile sistema che tanto bene aveva fatto nei decenni appena precedenti.\nAll'inizio del suo regno, Jogaila si preoccup\u00f2 dei disordini interni: tra il 1377 e il 1378, Andrei di Polock, primogenito di Algirdas, sfid\u00f2 l'autorit\u00e0 di Jogaila e cerc\u00f2 di diventare granduca. Nel 1380, Andrei e un altro fratello, Demetrio, si schierarono con il principe Demetrio di Russia contro l'alleanza formata da Jogaila e il condottiero e khan Mamaj. Jogaila non riusc\u00ec a supportare il tartaro, indugiando nelle vicinanze del luogo dei combattimenti, evento che rese le operazioni facili per Demetrio in uno scontro passato alla storia come battaglia di Kulikovo. Il Granducato di Mosca risult\u00f2 notevolmente indebolito dalle enormi perdite subite durante la battaglia e cos\u00ec, nello stesso anno, Jogaila pot\u00e9 scatenare una lotta per la supremazia con K\u0119stutis senza doversi preoccupare di minacce esterne.\nNel nord-ovest, la Lituania affront\u00f2 continue incursioni armate dai cavalieri teutonici nell'ambito della lunghissima crociata in cui sottomisero diverso tempo prima popolazioni autoctone quali i Pruzzi, i Nadruviani e gli Jatvingi. Nel 1380, Jogaila prefer\u00ec schierarsi con il nemico e concluse cos\u00ec il trattato segreto di Dovydi\u0161k\u0117s, in funzione anti-K\u0119stutis: quando quest'ultimo scopr\u00ec il piano, scoppi\u00f2 una guerra civile che dur\u00f2 dal 1381 al 1384. Espugnata Vilnius, l'anziano zio rovesci\u00f2 Jogaila e lo rimpiazz\u00f2 nel ruolo di granduca. Nel 1382, Jogaila sollev\u00f2 un esercito dai vassalli di suo padre e affront\u00f2 il suo rivale vicino a Trakai: quando K\u0119stutis e suo figlio Vitoldo entrarono nell'accampamento del figlio di Algirdas per trattare ed evitare spargimenti di sangue, i due furono ingannati e imprigionati nel castello di Kr\u0117va. A pi\u00f9 di ottanta anni di et\u00e0, l\u00ec si spense K\u0119stutis, forse assassinato, una settimana dopo. Vitoldo fugg\u00ec invece alla fortezza teutonica di Marienburg e fu l\u00ec battezzato con il nome di Wigand.\nJogaila stipul\u00f2 il trattato di Dubysa, col quale ricompensava l'Ordine per il loro aiuto nella campagna contro K\u0119stutis e Vitoldo promettendo la cristianizzazione e concedendo loro la Samogizia, una regione geografica preziosa dal punto di vista strategico ad ovest del fiume Dubysa. Tuttavia, quando Jogaila si rifiut\u00f2 sistematicamente di ratificare il trattato per via delle condizioni sfavorevoli, i tedeschi invasero la Lituania nell'estate del 1383. Nel 1384, Jogaila si riconcili\u00f2 con Vitoldo promettendo di restituire il suo patrimonio a Trakai e, in virt\u00f9 di una simile rinnovata fiducia, quest'ultimo si rivolt\u00f2 contro i cavalieri, attaccando e saccheggiando numerosi castelli prussiani.\nBattesimo e matrimonio.\nLa madre di Jogaila, la russa Uliana di Tver', lo esort\u00f2 a sposare Sofia, figlia del principe Demetrio, che gli chiese prima di convertirsi all'ortodossia. Poich\u00e9 accondiscendendo a questa opzione la Lituania sarebbe finita per diventare un feudo in mano alla Moscovia, Jogaila prefer\u00ec rifiutare: inoltre, i cavalieri teutonici, i quali consideravano i cristiani ortodossi come scismatici e poco pi\u00f9 che pagani, non avrebbero smesso di compiere incursioni. Per questi motivi, il lituano guard\u00f2 alla Polonia, stato da cui proveniva la proposta di accettare il battesimo secondo il rito cattolico e sposare l'allora undicenne regina Edvige (\"Jadwiga\") in cambio della corona. I nobili della Piccola Polonia presentarono una simile offerta a Jogaila per svariate ragioni: innanzitutto, volevano neutralizzare i pericoli composti dalla stessa Lituania e proteggere i fertili territori della Galizia-Volinia. In secundis, i nobili polacchi immaginavano di porsi come portavoce per accrescere i propri, invero gi\u00e0 numerosi, privilegi e non trovarsi impreparati in caso di attacco dei tedeschi ed evitare l'influenza austriaca, dovuta al fatto che la mano di Edvige era stata prima promessa a Guglielmo I d'Asburgo.\nIl 14 agosto 1385 nel castello di Kr\u0117va, Jogaila suggell\u00f2 i suoi voti prematrimoniali con l'Unione di Krewo. In tale occasione, riconfermava la sua adozione al cristianesimo, la volont\u00e0 di restituire le terre \"sottratte\" alla Polonia dai suoi vicini, e \"terras suas Lithuaniae et Russiae Coronae Regni Poloniae perpetuo applicare\", una clausola nebulosa non bene intesa dagli storici, con cui forse si indicava, in modo poco chiaro, l'intenzione di far assumere al Regno una posizione sovrana rispetto al Granducato. L'intesa di Kr\u0117va \u00e8 stata descritta sia come lungimirante che come un azzardo disperato.\nJogaila fu battezzato nella cattedrale di Wawel a Cracovia il 15 febbraio 1386 e da allora viene riportato negli atti come Ladislao Jagellone (in polacco \"W\u0142adys\u0142aw Jagie\u0142\u0142o\" e in latino \"Wladislaus\" o \"Ladislaus\"). Il nome Ladislao, di origine slava e traducibile approssimativamente come \"glorioso signore\", evocava sia Ladislao I di Polonia, detto il Breve, ovvero il bisnonno della regina Edvige che unific\u00f2 il regno nel 1320, sia Ladislao I d'Ungheria, un re poi santificato e ricordato come sovrano illuminato che si schier\u00f2 con il papa contro l'imperatore Enrico IV di Franconia e la Transilvania cristianizzata. Le nozze ebbero luogo tre giorni dopo e il 4 marzo 1386 l'uomo fu incoronato re Ladislao II Jagellone dall'arcivescovo Bodzanta (1320-1388). Fu inoltre adottato legalmente dalla madre di Edvige, Elisabetta di Bosnia, in modo da mantenere il trono in caso di morte di Edvige. Il battesimo reale innesc\u00f2 il cambio di fede della maggior parte della corte e dei nobili, cos\u00ec come i battesimi di massa nei fiumi lituani. Sebbene la nobilt\u00e0 lituana si fosse convertita al cattolicesimo, sia il paganesimo che il rito ortodosso rimasero forti tra i contadini, in particolar modo in Samogizia, dove si dovette attendere il 1410 per la realizzazione della prima diocesi locale: la conversione del re e le sue implicazioni politiche ebbero, comunque sia, ripercussioni durature sulla storia della Lituania e della Polonia.\nSovrano di Lituania e Polonia.\nAscesa.\nLadislao II e la regina Edvige regnarono come co-monarchi e la seconda, sebbene probabilmente avesse poco potere effettivo, partecip\u00f2 attivamente alla vita politica e culturale della Polonia. Nel 1387, la donna guid\u00f2 due riuscite spedizioni militari nella Rutenia Rossa, recuper\u00f2 le terre che suo padre Luigi I d'Ungheria aveva trasferito dalla Polonia all'Ungheria e ottenne l'omaggio di Petru I, Voivoda di Moldavia. Nel 1390, avvi\u00f2 inoltre in prima persona dei negoziati con Marienburg, capitale dello Stato monastico. La maggior parte delle responsabilit\u00e0 politiche, tuttavia, ricadde su Ladislao II, con Edvige che si occupava di attivit\u00e0 culturali e caritatevoli per le quali \u00e8 ancora oggi venerata come santa.\nPoco dopo l'ascesa al trono polacco, Ladislao II concesse a Vilnius uno statuto cittadino sul modello di quello di Cracovia, il quale ricalcava la legge di Magdeburgo: Vitoldo concesse un privilegio alla comunit\u00e0 ebraica di Trakai quasi alle stesse condizioni dei privilegi concessi agli ebrei polacchi durante il regno di Boleslao il Pio e di Casimiro il Grande. La politica di unificazione dei due sistemi giuridici risult\u00f2 all'inizio parziale e non uniforme, ma ottenne un'influenza duratura. Al tempo dell'Unione di Lublino nel 1569, non si riscontrer\u00e0 infatti vasta differenza tra i sistemi amministrativi e giudiziari in vigore in Lituania e in Polonia.\nTra le conseguenze della conversione del nuovo re, si pu\u00f2 annoverare l'aumento dei fedeli cattolici in Lituania a scapito degli elementi ortodossi; nel 1387 e nel 1413, per esempio, ai boiardi cattolici lituani si concessero privilegi giudiziari e politici speciali negati agli omologhi ortodossi. Quando tale processo super\u00f2 il punto di non ritorno, il dualismo e la separazione tra Russia e Lituania che caratterizzeranno tutto il XV secolo risultarono ancora pi\u00f9 netti pure in ambito religioso.\nAvversit\u00e0 gestionali.\nIl battesimo di Ladislao non arrest\u00f2 le scorrerie ordinate da Marienburg, poich\u00e9 i cavalieri teutonici sostenevano che la sua conversione non fosse sincera e proseguirono nelle loro campagne contro la popolazione lituana, a loro giudizio ancora pagana. Ladislao, dal canto suo, spron\u00f2 la creazione della diocesi di Vilnius sotto il vescovo Andrzej Wasilko, in passato confessore di Elisabetta d'Ungheria. Da quel momento in poi, tuttavia, l'ordine riscontr\u00f2 maggiori avversit\u00e0 nel sostenere la necessit\u00e0 di proseguire la crociata e dovette convivere con la crescente minaccia costituita dal Regno di Polonia e dal Granducato di Lituania. Il vescovato, che includeva la Samogizia, allora largamente controllata dall'ordine teutonico, fu subordinato alla sede di Gniezno e non a quella della tedesca di K\u00f6nigsberg. La decisione potrebbe non aver migliorato i rapporti di Ladislao con l'ordine, ma consent\u00ec legami pi\u00f9 affini tra Lituania e Polonia, in quanto consent\u00ec alla chiesa polacca di assistere senza restrizioni la sua controparte lituana nelle sue attivit\u00e0 in caso di bisogno.\nCon l'incoronazione e l'unione di Krewo, Ladislao intendeva probabilmente unire saldamente il regno di Polonia e il granducato di Lituania sotto la sua sovranit\u00e0, ma ben presto cominciarono a emergere dei malumori all'interno della famiglia granducale e della nobilt\u00e0 lituana per via di un accordo che sembrava beneficiare solo la Polonia e ledere politicamente e culturalmente l'identit\u00e0 della Lituania. Ladislao nomin\u00f2 suo fratello Skirgaila duca di Trakai, per fungere da reggente in Lituania in suo nome; tuttavia, Vitoldo, figlio del precedente signore di Trakai, K\u0119stutis, sfid\u00f2 Skirgaila, scatenando un secondo conflitto civile allo scopo di rivendicare il titolo di granduca e una maggiore indipendenza dalla corona. Il 4 settembre 1390, le forze congiunte di Vitoldo e dell'Hochmeister teutonico Konrad von Wallenrode assediarono Vilnius, sorvegliata da Skirgaila con truppe polacche, lituane e rutene. Anche se i cavalieri revocarono l'assedio del castello dopo un mese, gran parte della citt\u00e0 esterna ne usc\u00ec distrutta. Il sanguinoso conflitto venne infine interrotto in maniera temporanea nel 1392 con il trattato di Astrava, con il quale Ladislao assegnava il governo della Lituania a suo cugino in cambio della pace: Vitoldo avrebbe governato la Lituania come granduca (\"magnus dux\") fino alla sua morte, rispondendo delle sue attivit\u00e0 al duca supremo (\"dux supremus\"), ovvero il monarca polacco. Skirgaila venne invece indennizzato con il titolo di principe di Kiev. Vitoldo, in principio, accett\u00f2 tale intesa, ma presto cominci\u00f2 a perseguire strade politiche che evitassero la subordinazione della Lituania alla Polonia.\nLa lunga parentesi di schermaglie tra lituani e cavalieri teutonici si concluse il 12 ottobre 1398 con il trattato di Salynas, dal nome dell'isolotto del fiume Neman dove fu siglato. La Lituania accett\u00f2 di cedere la Samogizia e di assistere l'ordine teutonico in una campagna finalizzata a conquistare Pskov, mentre Marienburg acconsent\u00ec dal canto suo ad assistere la Lituania in una campagna per sottomettere Novgorod. Di l\u00ec a poco, Vitoldo venne incoronato re dai nobili locali; tuttavia, l'anno successivo le sue forze e quelle del suo alleato, il khan Toktamish dell'Orda Bianca, riportarono una disastrosa sconfitta per mano dei Timuridi nella battaglia del fiume Vorskla, ponendo fine alle sue ambizioni imperiali a est e obbligandolo a sottomettersi ancora una volta alla signoria di Ladislao.\nRe di Polonia.\nPrimi passi.\nIl 22 giugno 1399, Edvige diede alla luce una bambina, battezzata Elisabetta Bonifacia, la quale per\u00f2 spir\u00f2 nel giro di un mese, cos\u00ec come la madre. Molti ritennero che il re avesse dunque perso il diritto alla corona con la morte di Edvige, ma non vi erano altri eredi noti degli antichi monarchi polacchi - tutti i potenziali concorrenti, prima in gran numero, non erano che lontani parenti nella Piccola Polonia e, sebbene Ladislao avesse dovuto affrontarli di tanto in tanto opposizioni, il suo status politico fu pi\u00f9 o meno sempre accettato de iure e de facto anche dalla nuova aristocrazia che stava emergendo, quella della Grande Polonia. Nel 1402, cerc\u00f2 di rafforzare la sua posizione e i suoi diritti risposandosi con la slovena Anna di Cilli, nipote di Casimiro III di Polonia.\nL'Unione di Vilnius e Radom del 1401 riafferm\u00f2 il mandato di Vitoldo come granduca sotto la signoria di Ladislao, assicurando per\u00f2 il titolo di sovrano della Lituania agli eredi di Ladislao piuttosto che a quelli di Vitoldo: se Ladislao fosse morto senza eredi, i boiardi lituani avrebbero dovuto eleggere un nuovo monarca. Poich\u00e9 nessuno dei due cugini aveva ancora figli, le implicazioni del patto erano imprevedibili: ciononostante, si vennero a creare delle sinergie tra la nobilt\u00e0 lituana e polacca (szlachta) e un'alleanza difensiva permanente tra i due stati, rafforzando dunque la posizione della Lituania in un'ulteriore guerra scoppiata contro l'ordine teutonico, a cui ufficialmente la Polonia non partecip\u00f2. Mentre il documento lasciava intatte le libert\u00e0 della szlachta, concedeva un maggiore peso specifico ai boiardi della Lituania, i cui granduchi erano stati fino ad allora scevri da controlli ed equilibri come accadeva a ovest. L'Unione di Vilnius e Radom permise quindi a Jogaila (ancora conosciuto cos\u00ec da quelle parti) di guadagnarsi nuovi simpatizzanti in Lituania.\nVerso la fine del 1401, la nuova guerra contro l'ordine dilapid\u00f2 le risorse dei lituani, che si trovarono a combattere su due fronti dopo le insurrezioni nelle province orientali e in Samogizia. Un altro dei fratelli di Ladislao, lo scontento \u0160vitrigaila (egli aspirava infatti al trono in virt\u00f9 di una presunta promessa fatta dal padre Algirdas), sfrutt\u00f2 quel momento per fomentare lotte intestine e dichiararsi granduca Il 31 gennaio 1402 si present\u00f2 a Marienburg in gran segreto, dove ottenne l'appoggio dei cavalieri con concessioni simili a quelle fatte da Ladislao e Vitoldo.\nContro l'ordine teutonico.\nLa guerra cess\u00f2 con la pace di Raci\u0105\u017c il 22 maggio 1404. Ladislao acconsent\u00ec alla cessione formale della Samogizia (vitale per raggiungere in confini con la Terra Mariana gestita dai cavalieri di Livonia) e giur\u00f2 di sostenere i progetti dell'ordine su Pskov; in cambio, Konrad von Jungingen si impegn\u00f2 a cedere alla Polonia la contesa Terra di Dobrzy\u0144 e la citt\u00e0 di Z\u0142otoryja, in passato impegnata all'ordine da Ladislao I di Opole, e ad appoggiare Vitoldo in un ulteriore campagna in direzione Novgorod. Entrambe le fazioni avevano ragioni pratiche per firmare il trattato in siffatta maniera e in quella finestra temporale: l'ordine necessitava di tempo per fortificare le sue terre appena acquisite, i polacchi e i lituani per affrontare le sfide territoriali contro la Moscovia e in Slesia.\nSempre nel 1404, Ladislao intrattenne dei colloqui a Breslavia con Venceslao IV di Boemia, dimostratosi disponibile a restituire la Slesia alla Polonia se il re lo avesse sostenuto nella sua lotta per il potere all'interno del Sacro Romano Impero. Ladislao rifiut\u00f2 l'accordo con l'accordo dei nobili polacchi e della Slesia, non volendo sobbarcarsi nuovi impegni militari in occidente.\nGuerra polacco-lituano-teutonica.\nNel dicembre del 1408, Ladislao e Vitoldo si incontrarono per discutere nel castello di Navahrudak, dove decisero di fomentare una rivolta in Samogizia contro il dominio teutonico per attirare le forze tedesche lontano dalla Pomerelia. Ladislao promise di ricompensare il cugino per il suo sostegno restituendo la Samogizia alla Lituania nel primo trattato di pace utile firmato in futuro. La rivolta, iniziata nel maggio del 1409, provoc\u00f2 dapprima una scarsa reazione da parte di Marienburg, ancora non consolidatosi per bene in Samogizia; tuttavia, a giugno i propri diplomatici si impegnarono a esercitare pressioni alla corte di Ladislao a Oborniki, avvertendo i suoi nobili del coinvolgimento polacco in una guerra tra Lituania e l'ordine. Ladislao, ad ogni modo, scavalc\u00f2 i suoi nobili e inform\u00f2 il nuovo Gran maestro Ulrich von Jungingen che se i cavalieri avessero agito usando la forza la Samogizia, la Polonia sarebbe intervenuta. Questo spinse l'ordine a rilasciare una dichiarazione di guerra contro la Polonia il 6 agosto, ricevuta da Ladislao il 14 agosto a Nowy Korczyn.\nI castelli a guardia del confine settentrionale versavano in pessime condizioni, tanto che i cavalieri riuscirono senza grossi sforzi a conquistare Z\u0142otoryja, Dobrzy\u0144 e Bobrowniki, centro principale della Terra di Dobrzy\u0144, mentre i coloni tedeschi invitarono i guerrieri a giungere a Bydgoszcz (in tedesco \"Bromberg\"). Ladislao giunse sul posto alla fine di settembre, riconquist\u00f2 Bydgoszcz nel giro di una settimana, e fece i conti con l'ordine l'8 ottobre. Durante l'inverno, i due eserciti si prepararono per un grande scontro: il re install\u00f2 un deposito di approvvigionamento strategico a P\u0142ock in Masovia e costru\u00ec un ponte mobile per trasportare i rifornimenti lungo il fiume Vistola.\nNel frattempo, entrambe le parti inscenarono un complesso gioco diplomatico. I cavalieri inviarono lettere ai monarchi d'Europa, predicando la loro solita crociata contro i pagani; Ladislao, nelle sue missive, tacciava l'ordine di manie di grandezza e che se questo avesse potuto, avrebbe progettato di conquistare il mondo intero. Tali appelli riuscirono a reclutare molti cavalieri stranieri in entrambi gli schieramenti. Venceslao IV di Boemia firm\u00f2 un trattato difensivo con i polacchi contro Marienburg; suo fratello, Sigismondo di Lussemburgo, si alle\u00f2 con i teutonici e dichiar\u00f2 guerra alla Polonia il 12 luglio, sebbene i suoi vassalli ungheresi disertarono la sua chiamata alle armi.\nBattaglia di Grunwald.\nQuando la guerra riprese nel giugno del 1410, Ladislao avanz\u00f2 nel cuore dello Stato monastico alla testa di un esercito di circa 20.000 nobili a cavallo, 15.000 cittadini comuni armati e 2.000 cavalieri professionisti assoldati principalmente in Boemia. Dopo aver attraversato la Vistola sul ponte di barche a Czerwi\u0144sk, le sue truppe incontrarono quelle di Vitoldo, ovvero gli 11.000 cavalieri leggeri lituani, ruteni e tartari. L'esercito teutonico contava quasi 18.000 cavalieri, per lo pi\u00f9 tedeschi, e 5.000 fanti. Il 15 luglio, nella battaglia di Grunwald, uno degli scontri pi\u00f9 decisivi e determinanti del Basso Medioevo, gli alleati ottennero una vittoria cos\u00ec travolgente che le forze dell'ordine teutonico furono pressoch\u00e9 annientate, con la maggior parte dei comandanti chiave ostili uccisi in combattimento, tra cui l\"'Hochmeister\" Ulrich von Jungingen e il \"Landmarschall\" Friedrich von Wallenrode. Secondo quanto riferito dalle testimonianze coeve, gli uomini defunti nella carneficina superavano ampiamente le migliaia in entrambi i contingenti.\nLa strada per la capitale Marienburg era a quel punto spianata; per ragioni che le fonti non chiariscono, Ladislao esit\u00f2 a proseguire subito. Il 17 luglio, il suo esercito inizi\u00f2 una faticosa avanzata, giungendo alle porte di Marienburg solo il 25 dello stesso mese, quando il nuovo Gran maestro, Heinrich von Plauen, aveva gi\u00e0 riorganizzato la difesa della fortezza. L'apparente indifferenza dell'assedio che ne segu\u00ec, annullato da Ladislao il 19 settembre, \u00e8 stata attribuita in vario modo all'inespugnabilit\u00e0 delle fortificazioni, alle alte cifre delle vittime tra i lituani, alla riluttanza del re a rischiare ulteriori perdite, o al suo desiderio di mantenere l'ordine indebolito ma imbattuto, affinch\u00e9 non si sconvolgessero gli equilibri di potere tra la Polonia (alla quale molto verosimilmente sarebbe spettata la maggior parte dei possedimenti dell'ordine se fosse stato totalmente sconfitto) e la Lituania. Ad ogni modo, la penuria di fonti pregiudica qualsiasi spiegazione esaustiva.\nMalumori interni.\nLe ostilit\u00e0 cessarono nel 1411 con il primo trattato di Toru\u0144, in cui n\u00e9 la Polonia n\u00e9 la Lituania riuscirono a sfruttare la notevole posizione di vantaggio assunta a scapito dei vinti, con grande dispiacere dei nobili polacchi. La Polonia riconquist\u00f2 la Terra di Dobrzy\u0144, la Lituania riprese la Samogizia, mentre alla Masovia and\u00f2 una piccola fetta di terreno oltre il fiume Wkra. La maggior parte del territorio dell'ordine teutonico, tuttavia, comprese le citt\u00e0 che si erano arrese, rimase estraneo alle disposizioni del trattato. Ladislao procedette in seguito a rilasciare molti cavalieri e funzionari teutonici di alto rango per riscatti pagati a cifre tutto sommato modeste. La spesa totale per i riscatti, comunque sia, si rivel\u00f2 un grave scossone al gi\u00e0 fragile bilancio dello Stato monastico. L'opposizione della szlachta non tard\u00f2 a farsi sentire dopo il 1411, ulteriormente alimentata dalla concessione della Podolia, da sempre contesa tra Polonia e Lituania, a Vitoldo, e dall'assenza del re che per due anni si stanzi\u00f2 in Lituania.\nNel tentativo di aggirare le critiche, Ladislao promosse il portavoce dei suoi oppositori, il vescovo Miko\u0142aj Tr\u0105ba, all'arcivescovado di Gniezno nell'autunno del 1411 e lo rimpiazz\u00f2 a Cracovia con Wojciech Jastrz\u0119biec, un sostenitore di Vitoldo. Inoltre, cerc\u00f2 di attrarre a s\u00e9 pi\u00f9 alleati in Lituania: su questo spirito, fu firmata l'Unione di Horod\u0142o il 2 ottobre 1413, la quale decret\u00f2 che il Granducato di Lituania fosse \"legato in maniera permanente e irreversibile al nostro Regno di Polonia\" e concesse ai nobili cattolici della Lituania privilegi pari a quelli della nobilt\u00e0 polacca. L'atto includeva una clausola che vietava alla szlachta di eleggere un monarca senza il consenso dei nobili lituani, e a questi ultimi di nominare un granduca senza aver consultato e ricevuto il placet dal monarca polacco.\nUltimi conflitti.\nNel 1414 scoppi\u00f2 un nuovo conflitto a intermittenza, passato alla storia come \"guerra della fame\": si tratt\u00f2 di uno scontro in cui trov\u00f2 larga applicazione la tattica della terra bruciata di campi e mulini; ad ogni modo, sia i teutonici che i lituani apparivano troppo esausti dalla guerra precedente per rischiare una grande battaglia, e i combattimenti cessarono in autunno. Le ostilit\u00e0 non scoppiarono pi\u00f9 fino al 1419, durante il Concilio di Costanza, quando si impose con insistenza il legato pontificio.\nIl concilio si rivel\u00f2 un punto di svolta nelle crociate teutoniche, come per altri conflitti europei. Vitoldo invi\u00f2 una delegazione nel 1415, tra cui il metropolita di Kiev e dei testimoni samogiti; questi giunsero a Costanza alla fine di quell'anno, affermando di preferire \"un battesimo con l'acqua piuttosto che con il sangue\". Gli inviati polacchi, tra cui Miko\u0142aj Tr\u0105ba, Zawisza Czarny e Pawe\u0142 W\u0142odkowic, esercitarono pressioni per porre fine alla conversione forzata dei pagani e alle incursioni dell'ordine in Europa orientale. A seguito dell'intervento della delegazione polacco-lituana, il consiglio, sebbene scosso dal sermone di W\u0142odkowic in cui interrogava la platea sulla legittimit\u00e0 stessa dell'esistenza dello Stato monastico, rigett\u00f2 la richiesta dell'ordine di un'ulteriore crociata e affid\u00f2 invece la conversione dei samogiti al clero del Granducato.\nIl contesto socio-politico in cui avvenne l'incontro a Costanza vert\u00e9 inoltre la rivolta degli hussiti boemi, i quali consideravano la Polonia un alleato nelle loro guerre contro Sigismondo, l'imperatore eletto e nuovo re di Boemia. Nel 1421, la dieta boema dichiar\u00f2 deposto Sigismondo e offr\u00ec formalmente la corona a Ladislao a condizione che accettasse i principi religiosi dei Quattro Articoli di Praga, cosa che non era disposto a fare. Dopo il suo rifiuto, Vitoldo fu postulato (ovvero eletto in contumacia) re boemo, ma assicur\u00f2 a Giovanni XXIII la sua non adesione al credo eretico. Tra il 1422 e il 1428, il nipote di Ladislao, Zygmund Korybut, tent\u00f2 di insediarsi nella Boemia, dilaniata dalle devastazioni intestine, senza riportare successo.\nNel 1422, Ladislao si impegn\u00f2 in un altro conflitto, la cosiddetta guerra di Gollub, contro l'ordine teutonico, sconfiggendolo in meno di due mesi prima che i rinforzi imperiali potessero giungere da Marienburg. Il trattato di Melno che ne risult\u00f2 pose fine una volta per tutte alle rivendicazioni dei teutonici sulla Samogizia e defin\u00ec una demarcazione permanente tra la Prussia e la Lituania, oltre a siglare l'irreversibile crisi a cui and\u00f2 pian piano incontro lo Stato monastico. Alla Lituania fu assegnata la provincia della Samogizia, incluso il porto di Palanga, ma la citt\u00e0 di Klaip\u0117da rest\u00f2 ai tedeschi. Tale confine rimase in gran parte invariato per circa 500 anni, fino al 1920. I termini di quest'accordo, tuttavia, vennero percepiti pi\u00f9 come una sconfitta che come una vittoria, soprattutto a seguito della rinuncia di Ladislao alle rivendicazioni polacche sulla Pomerania, sulla Pomerelia e sulla Terra di Che\u0142mno, ricevendo invece in cambio la sola citt\u00e0 di Nieszawa. Il trattato di Melno chiuse il capitolo delle lotte dei cavalieri con la Lituania, ma non comp\u00ec passi decisivi per risolvere a lungo termine le contese con la Polonia. Ulteriori disordini sporadici scoppiarono tra la Polonia e i cavalieri tra il 1431 e il 1435.\nI rapporti tra Lituania e Polonia raggiunsero una nuova crisi nel 1429, quando al congresso di Luc'k Sigismondo propose di elevare Vitoldo da granduca a re di Lituania. Si trattava di un placet non di poco conto, visto con favore in Lituania dal momento che il paese avrebbe potuto auspicare a una maggiore autonomia all'interno del regno; di tutt'altro avviso era invece la szlachta, che temeva di perdere l'influenza di recente acquisita su Vilnius. Vitoldo accett\u00f2 l'offerta della corona, ma le forze polacche intercettarono il trasporto al confine tra la Polonia e la Lituania e la situazione precipit\u00f2 in uno stallo politico e diplomatico. La posizione di Ladislao in merito alla questione non \u00e8 mai stata chiarita del tutto: sembra per\u00f2 che personalmente il sovrano non fosse avverso all'incoronazione di Vitoldo e anzi avesse dato anche il suo beneplacito, ma apparentemente non os\u00f2 agire in aperta opposizione alla nobilt\u00e0 polacca pur cercando di mediare tra le parti. In ogni caso dopo mesi di intense trattative l'incoronazione non si concretizz\u00f2, e Vitoldo mor\u00ec poco dopo nel 1930.\nCon la morte del cugino, Ladislao fu libero di esercitare il suo diritto sulla successione lituana, sostenendo suo fratello \u0160vitrigaila come nuovo granduca. Nel giro di due anni per\u00f2, \u0160vitrigaila si ribell\u00f2 e, forte del sostegno dell'ordine teutonico e dei nobili insoddisfatti della vecchia Rus' di Kiev, cerc\u00f2 di liberarsi dal dominio polacco e regnare come granduca indipendente in Lituania. I polacchi, sotto la guida del vescovo Zbigniew Ole\u015bnicki, occuparono la Podolia, assegnata da Ladislao alla Lituania nel 1411, e la Volinia. Spinto dalla frangia filo-polacca della nobilt\u00e0 lituana, Ladislao fu obbligato a nominare come granduca Sigismund, fratello di Vitoldo, evento che port\u00f2 a una lotta armata per la successione lituana perdurata anni dopo la morte di Ladislao.\nSuccessione e morte.\nSu richiesta della morente Edvige, la quale non diede alcun erede a Ladislao, il re spos\u00f2 una nobildonna stiriana, Anna di Celje. Questa si spense nel 1416, lasciando una figlia, Edvige. Nel 1417, Ladislao spos\u00f2 Elisabetta Granowska, defunta nel 1420 senza dargli un figlio, e due anni dopo, Sofia di Halshany (nipote di Uliana Olshanska, la seconda moglie di Vitoldo), da cui nacquero due figli. La morte nel 1431 della giovane Edvige, l'ultima erede di sangue Piast, diede a Ladislao il diritto di rendere i figli avuti da Sofia di Halshany suoi eredi, sebbene tale azione gli fu consentita solo dopo aver assegnato ai nobili polacchi nuovi privilegi per garantirsi il loro appoggio, nello specifico il diritto a un equo processo giudiziario in caso di accusa di un qualsivoglia crimine inoltrata a un membro della szlachta, in quanto formalmente la monarchia rimaneva di natura elettiva.\nDurante una battuta di caccia nella Terra di Przemy\u015bl nel 48\u00ba anno del suo regno, Ladislao si ammal\u00f2 (nelle fonti si parla di un raffreddore particolare) e non seppe riprendersi. Alla fine, si spense a Grodek nel 1434, e venne seppellito nella Cattedrale del Wawel a Cracovia. La sua morte pose fine nell'immediato all'unione personale tra Polonia e Lituania, con la prima che pass\u00f2 in mano al figlio maggiore, Ladislao III, e la seconda al minore, Casimiro, entrambi ancora minorenni all'epoca.\nTrattamento.\nIn qualit\u00e0 di monarca regnante su due stati e su diversi gruppi etnici, Ladislao \u00e8 conosciuto sotto una variet\u00e0 di nomi, designazioni e titoli. In Lituania era chiamato con il suo nome di nascita Jogaila (). Jogaila eredit\u00f2 il rango di granduca di Lituania, un ruolo che lo poneva al di sopra di tutti gli altri nobili e duchi locali come regnante supremo del paese. In questa veste ottenne una serie mista di titoli, come registrato in diversi documenti cattolici dell'epoca: \"furst\", \"herczog\", \"rex\" e \"dux\", preceduti dagli aggettivi \"gross\", \"obirster\", \"supremus\" e \"magnus\". In patria il titolo pi\u00f9 utilizzato era quello di \"didysis kunigaik\u0161tis\" (da \"kunigaik\u0161tis\", un termine che trova una certa affinit\u00e0 con la variante germanica \"k\u00f6nig\", mentre \"didysis\" conferiva un tono ancor pi\u00f9 nobile), traducibile come granduca o gran principe. Nei territori della Rutenia, abitati da gruppi etnici slavi e non lituani, e nei paesi circostanti come la Moldavia i sudditi e i regnanti solevano definirlo invece \"ospodaro\". In bielorusso era chiamato \u042f\u0433\u0430\u0439\u043b\u0430 (\"Jahaj\u0142a\").\nDopo il suo battesimo e il suo matrimonio con Edvige nel 1386, assunse il nome di Ladislao II Jagellone (, in latino \"Wladislaus\" o \"Ladislaus\"). L'unione gli fece ottenere \"jure uxoris\" il titolo di re di Polonia, che mantenne anche in seguito alla morte di Edvige. Con l'elezione al trono polacco Ladislao intendeva riunire nella sua figura il ruolo di re di Polonia e di granduca di Lituania, ma ci\u00f2 scaten\u00f2 delle rivolte da parte dei duchi lituani. Nel 1392 con il trattato di Astrava, Ladislao riconobbe allora a suo cugino Vitoldo il titolo di granduca (\"magnus dux\"), che avrebbe dovuto agire in suo nome e sotto la sua supremazia, coniando per s\u00e9 il titolo superiore di duca supremo (\"dux supremus\").\nIl suo titolo reale in latino era: \"Wladislaus Dei gracia rex Polonie necnon terrarum Cracovie, Sandomirie, Syradie, Lancicie, Cuiavie, Lithuanie princeps supremus, Pomoranie Russieque dominus et heres etc.\" (in italiano \"Ladislao per grazia di Dio re di Polonia e delle terre di Cracovia, Sandomierz, Sieradz, \u0141\u0119czyca, Cuiavia, supremo principe di Lituania, signore e erede di Pomerania e Rutenia, ecc.\").\nFamiglia.\nJogaila apparteneva alla famiglia lituana dei Gediminidi. Dopo essere asceso al trono polacco con il nome di Ladislao II Jagellone diede origine alla dinastia degli Jagelloni. Di seguito \u00e8 riportato l'albero genealogico del sovrano con i suoi ascendenti e discendenti pi\u00f9 prossimi. Per ogni componente, \u00e8 indicato, ove nota, data di nascita e di morte. Con si indica la data del matrimonio.\nFratelli.\nFratellastri:\nFratelli:\nSorelle:\nConsorti e figli.\nLadislao si spos\u00f2 nel 1386 con Edvige di Polonia (\"Jadwiga\", 1374-1399) da cui ebbe un'unica figlia, Elzbieta-Bonifacja (nata e morta infante nel 1399).\nNel 1402 si rispos\u00f2 con Anna di Cilli (1386-1416), una nobildonna slovena, nipote di Casimiro III di Polonia, e la cui madre, Anna contessa di Cilli, era morta nel 1425 senza eredi maschi. Dal matrimonio nacque una figlia, Edvige (\"Jadwiga\", 1408-1431), che fu fidanzata a Federico II di Brandeburgo, ma che mor\u00ec prima di sposarlo, forse avvelenata dalla matrigna Sofia.\nLa terza moglie fu Elisabetta di Pilica (\"El\u017cbieta Granowska z Pileckich\", 1372-1420) dalla quale non ebbe figli.\nLa quarta moglie fu Sofia di Halshany (1405-1462), una nobildonna proveniente dalla Lituania. Bench\u00e9 Ladislao fosse all'epoca gi\u00e0 settantenne, Sofia gli diede tre figli maschi: Ladislao III Jagellone (1424-1444), re di Polonia (1434-1444) e Ungheria (1440-1444); Casimiro (1426 - 1427), morto infante; e Casimiro IV di Polonia (1427-1492), Granduca di Lituania (1440-1492), Re di Polonia (1447-1492). Secondo alcune malelingue, che mettevano in dubbio la possibilit\u00e0 di Ladislao di concepire figli a un'et\u00e0 cos\u00ec avanzata, la donna avrebbe intrattenuto relazioni extraconiugali con amanti quali Hi\u0144cza di Rog\u00f3w, Piotr Kurowski, Wawrzyniec Zar\u0119ba, Jan Kraska, Jan Koniecpolski e i fratelli Piotr e Dobies\u0142aw di Szczekociny. Il caso venne presentato davanti a una corte e Sofia giur\u00f2 e venne dichiarata innocente.\nRegno e lascito.\nDurante la vita di Ladislao accaddero eventi di rilevanza significativa: il battesimo della Lituania, la battuta di arresto dei teutonici e l'affermazione di una nuova e duratura dinastia.\nLadislao riun\u00ec durante il suo regno sotto un'unica corona la Lituania e la Polonia, gettando le basi per la secolare unione polacco-lituana. Fu lui infatti il capostipite della dinastia degli Jagelloni, casata che govern\u00f2 entrambi gli stati fino al 1572, divenendo una delle pi\u00f9 influenti nell'Europa del tardo Medioevo e della prima et\u00e0 moderna. La prosecuzione del rapporto di collaborazione tra i due stati avviata da Ladislao culmin\u00f2 con l'Unione di Lublino del 1569 in cui, seppur non de iure e pur preservando varie istituzioni separate, la Lituania confluiva nella Polonia, formando una potenza di primo piano nell'Europa orientale.\nAl momento dell'unione con Edvige, Ladislao abbracci\u00f2 la fede cattolica, a cui fece seguito una conversione della corte, dei nobili e dell'intera popolazione lituana. Quest'evento segn\u00f2 il tassello finale per la Lituania, ultimo paese in Europa ancora fedele alle religioni ataviche, nel lungo processo di cristianizzazione, ed ebbe grandi ripercussioni storiche, avvicinando culturalmente il paese gli stati occidentali e allontanandolo dalla sfera di influenza dei principati russi di fede ortodossa.\nLadislao II Jagellone si preoccup\u00f2 di far fiorire la Lituania e la Polonia a livello commerciale e culturale. L'influenza e la posizione dei mercanti tedeschi si fece sentire in maniera molto forte tra la fine del 1300 e l'inizio del 1400, soprattutto di quelli provenienti dal grande centro di Riga. Le principali rotte percorse dai commercianti portavano da Polack alla Masovia, dalla Galizia alla Prussia, dalla Livonia nell'odierna Bielorussia. Svariate citt\u00e0 erano sorte proprio su tali strade, le quali spesso seguivano il corso dei fiumi. Persino i cavalieri teutonici finirono per auspicare che alcuni di questi insediamenti non venissero intaccati dai conflitti (le cosiddette \"vredeweg\", le strade della pace). I proventi derivanti dalla vendita di cibo, cavalli e cera risultarono fondamentali per finanziare le campagne belliche in Lituania. Attraverso le colonie italiane del Mar Nero, la Polonia entr\u00f2 in pi\u00f9 stretti rapporti commerciali anche con gli stati e i mercanti italiani, i quali abbastanza numerosi cominciarono ad affluire in Polonia.\nIl sovrano si fece inoltre promotore di un'intensa attivit\u00e0 di promozione artistica e scientifica. Per la civilt\u00e0 polacca ebbe un enorme impatto il rinnovamento dell'Universit\u00e0 di Cracovia, avviato da Edvige e continuato dopo la sua morte dallo stesso Ladislao, tanto che l'istituzione gli \u00e8 ancora oggi dedicata con il nome di Universit\u00e0 Jagellonica. L'apertura di Ladislao a scambi e influenze con le potenze europee occidentali si dimostr\u00f2 fondamentale in ambito culturale, scientifico e artistico e culmin\u00f2 dopo il suo regno nel cosiddetto secolo d'oro polacco: grazie infatti al matrimonio di Sigismondo I Jagellone, nipote di Ladislao, con Bona Sforza nel 1518, duchessa legata all'importante casato meneghino, vari intellettuali giunsero dalla penisola e diffusero nel regno i canoni dell'Umanesimo e del Rinascimento.\nInnumerevoli conflitti lo tennero impegnato per quasi tutto il corso della sua vita, prima in Lituania in giovane et\u00e0 contro il cugino e poi quando giunse a Cracovia contro nemici situati al di l\u00e0 dei confini nazionali. In termini di politica estera, Ladislao non riusc\u00ec ad assestare il colpo definitivo allo Stato monastico dei cavalieri teutonici, pur avendone avuto in teoria la possibilit\u00e0, ma ne acceler\u00f2 il declino facendo emergere allo stesso tempo la potenza dello stato polacco. Il ribaltamento di forze \u00e8 testimoniato dal fatto che a circa un secolo di distanza Alberto I di Prussia (1490-1568) accett\u00f2 di effettuare un celebre omaggio al sovrano del tempo, Sigismondo I, al fine di preservare il Ducato di Prussia per s\u00e9 e per i suoi eredi in un rapporto di vassallaggio con Cracovia. La battaglia di Grunwald del 1410 ebbe un grande impatto in epoca successiva e soprattutto nel Novecento, tanto che fu girata nel 1960 una celebre pellicola intitolata \"I cavalieri teutonici\", la quale ripropone gli eventi avvenuti e ha rappresentato una pietra miliare nella storia cinematografica nella Polonia. Nel film, invero influenzato dalla propaganda sovietica che tendeva a proporre lo scontro come una lotta tra gli slavi e il sempiterno nemico tedesco, Ladislao viene presentato come un sovrano sicuro e forte di s\u00e9, specie nell'episodio delle due spade che oggi, tra l'altro, costituiscono il simbolo del comune di Grunwald.\nStoriografia.\nLa storiografia ha trasmesso di Ladislao l'immagine di una figura controversa. Gli osservatori contemporanei in Polonia, come Jan D\u0142ugosz o Zbigniew Ole\u015bnicki, ne fornirono un giudizio critico in quanto per loro era un regnante straniero, ritenuto tirannico, rozzo e barbaro, e un tempo pagano; ciononostante il sovrano si dimostr\u00f2 rispettoso delle tradizioni polacche e si accattiv\u00f2 le simpatie della nobilt\u00e0 con concessioni e privilegi, tanto che al termine del suo regno anche i suoi oppositori pi\u00f9 critici non poterono che ammirare la sua onest\u00e0 al servizio del regno, le sue virt\u00f9 cristiane, il suo controllo, e la sua piet\u00e0. La storiografia polacca e occidentale pi\u00f9 recente tende quasi unanimemente a incensarlo.\nUn simile atteggiamento non si rintraccia in quella lituana, in cui Jogaila \u00e8 solitamente bollato come traditore e personaggio alieno e ambiguo. Questo quadro si \u00e8 formato soprattutto nel corso della presa di coscienza nazionalistica lituana del XIX secolo, molto critica dell'unione con la Polonia promossa dal sovrano che avrebbe leso la Lituania a livello nazionale, politico e culturale. La sua figura viene spesso messa in opposizione a quella del cugino Vitoldo, che regn\u00f2 sulla Lituania come Granduca cercando di salvaguardarne l'indipendenza, e che viene osannato dal nazionalismo storico come \"Vitoldo il Grande\". Anche gli storici russi del XIX secolo, di regola, tendevano a considerare Ladislao un uomo di scarsa intelligenza e dal carattere debole. Forse tale descrizione si deve alla considerazione che Ladislao dovette costantemente convivere con la presenza opprimente della szlachta, la quale avrebbe tra l'altro acquisito sempre maggiori diritti fino alla nascita della Confederazione polacco-lituana in cui il potere degli aristocratici divenne tale da trasformare la monarchia da dinastica a elettiva e da limitare grandemente la sfera di influenza dei sovrani.\nLa storiografia contemporanea tende a fornire di Ladislao un giudizio pi\u00f9 vario e articolato, che esula da letture di parte e stereotipate. Pur essendo uno dei sovrani meglio conosciuti della sua epoca, gli storici affermano che per poterne dare un quadro completo molto ancora resta da studiare e da approfondire del suo regno e della sua vita. Il rapporto del sovrano con la Lituania \u00e8 uno degli aspetti pi\u00f9 dibattuti e per cui \u00e8 criticato. Oggi \u00e8 accertato che Jogaila accett\u00f2 il titolo di re di Polonia con l'approvazione di tutti i suoi parenti e consiglieri, inclusi Skirgaila e Vitoldo, che come lui inizialmente pensarono di ottenerne dei vantaggi. Anche dopo essere salito al trono, Jogaila rimase molto legato alla sua patria e alle sue radici, tanto che non impar\u00f2 mai fluentemente il polacco e si esprimeva in lituano con Vitoldo e con i sudditi del Granducato. La sua continua presenza e interesse negli affari lituani gli procur\u00f2 d'altronde aspre critiche in Polonia, con D\u0142ugosz che lo accusava di amare la sua patria e di anteporre il suo bene a quello del regno. \nIndipendentemente dal giudizio riservato al sovrano, Ladislao \u00e8 ritenuto un'importante figura storica, determinante nella storia della Lituania e della Polonia, e, insieme a Vitoldo, il sovrano pi\u00f9 illustre dell'Europa orientale nel XIV e XV secolo."}
{"id": "309120", "revid": "1272592", "url": "https://it.wikipedia.org/wiki?curid=309120", "title": "Antonio da Sangallo il Vecchio", "text": "Biografia.\nFormazione e prima attivit\u00e0.\nFiglio di Francesco Giamberti, gi\u00e0 legnaiuolo e architetto di Cosimo de' Medici, cominci\u00f2 la sua attivit\u00e0 imparando l'arte di famiglia dell'intagliare il legno insieme al fratello Giuliano da Sangallo alla scuola dello scultore Francione la cui bottega era specializzata nell'intaglio del legno e nell'intarsio, ma anche nei lavori di carpenteria dei cosiddetti \"maestri d'ascia\".\nTra i suoi lavori in legno viene ricordato il crocifisso per la basilica della Santissima Annunziata di Firenze eseguito nel 1482, con il fratello.\nAnche per l'attivit\u00e0 di architetto inizi\u00f2 collaborando, prima con la bottega del Francione e poi con il fratello maggiore Giuliano. Nel 1482 prese parte, insieme al maestro Francione, alla riattazione della fortificazione di Sarzana, iniziando ad operare in un settore, quello della \"fortificazione alla moderna\", che segner\u00e0 tutta la sua carriera e di cui, insieme con il fratello, sar\u00e0 considerato tra i maggiori specialisti, ed uno dei pi\u00f9 importanti innovatori. Infatti i due Sangallo furono impegnati sulla fine del secolo, in numerose opere di fortificazione decise dai Medici per rafforzare le difese territoriali di Firenze. La personalit\u00e0 che generalmente si ritiene pi\u00f9 importante tra i due \u00e8 quella del pi\u00f9 famoso Giuliano, tuttavia per le opere di architettura militare \u00e8 difficile distinguere gli apporti di Giuliano rispetto a quelli di Antonio, anche se una diffusa consuetudine attribuisce il disegno a Giuliano e la realizzazione ad Antonio, che invece oper\u00f2 anche autonomamente, complet\u00f2, dopo la morte di Giuliano nel 1516, le opere iniziate insieme ed anche in seguito lasci\u00f2 opere importanti come la Fortezza Vecchia di Livorno o le opere di difesa per l'assedio di Firenze del 1529.\nNel 1488, con Giuliano, partecip\u00f2 al rinnovamento del Coro ligneo della basilica di San Pietro a Perugia.\nAl servizio di Alessandro VI.\nNell'ultimo decennio del XV secolo Antonio si spost\u00f2 a Roma, prima al seguito del fratello, poi cominciando ad operare autonomamente. Nel 1490, collabor\u00f2 alla realizzazione del Chiostro di San Pietro in Vincoli a Roma.\nNel 1492, sempre a Roma, sotto papa Alessandro VI Borgia, gli venne affidata la risistemazione della fortificazione di Castel Sant'Angelo. A questo scopo Antonio rafforz\u00f2 le strutture, costru\u00ec ai quattro angoli altrettanti baluardi poligonali che vennero ad inglobare le preesistenti torri rotonde, e realizz\u00f2 un torrione circolare, con funzione di rivellino, alla testata del ponte, poi distrutta da papa Urbano VIII. Inoltre scav\u00f2 un fossato intorno all'intero perimetro dell'edificio demolendo i preesistenti corpi di fabbrica circostanti per sgombrare il campo al tiro delle artiglierie della fortezza.\nDal 1499 al 1503, sempre per il papa Borgia, si occup\u00f2 della rocca di Nepi e della massiccia fortificazione di Civita Castellana, pentagonale, con quattro bastioni e un torrione, una delle pi\u00f9 significative della sua attivit\u00e0.\nNel 1496, si dedic\u00f2 anche alla costruzione della Fortezza Medicea di Poggio Imperiale a Poggibonsi voluta da Lorenzo de' Medici e disegnata, probabilmente, da suo fratello Giuliano che non se ne poteva occupare.\nNel 1501, ancora per la famiglia Borgia e pi\u00f9 precisamente per il figlio di Alessandro VI, Cesare, diede inizio alla costruzione della Fortezza a difesa del borgo medievale di Nettuno, quadrangolare con piccoli baluardi ad \"orecchione\" arrotondato, forse basato su progetti messigli a disposizione dal fratello Giuliano, ma che Antonio rielabor\u00f2 magistralmente, realizzando un'opera miliare nella storia dell'architettura militare.\nLa prima importante realizzazione sacra risale anch'essa al 1495, quando il Giamberti realizz\u00f2 la chiesa di Santa Maria in Monserrato degli Spagnoli a Roma, da alcuni attribuita ad Antonio da Sangallo il Giovane, ed in seguito alterata, ma i cui progetti depositati presso gli Uffizi permettono di ricostruire l'originalit\u00e0 dell'opera di Antonio, che immagin\u00f2 una chiesa ad aula precorrendo il classicismo cinquecentesco.\nRitorno in Toscana.\nI contatti e le occasioni lavorative a Firenze non si erano interrotte completamente e cos\u00ec nel 1503 Antonio da Sangallo ritorn\u00f2 definitivamente in Toscana. Prest\u00f2 la propria opera di progettista di fortificazione per le autorit\u00e0 fiorentine che continuavano il disegno complessivo di rafforzare i confini territoriali: progett\u00f2 tra l'altro, la Fortezza di Castrocaro (dal 1504), con l'architetto locale Oronzio de Castro, la Fortezza Medicea di Arezzo (dal 1506), la Fortezza Vecchia di Livorno (dal 1519). A queste seguono la Rocca di Montefiascone, i lavori di fortificazione della Val d'Ambra ed il restauro del Castello di Ripafratta.\nNel 1508 venne nominato anche capomastro del Duomo di Firenze e architetto del Comune compiendo nel 1512 un sopralluogo completo a tutte le fortificazioni del territorio. Dopo un nuovo viaggio a Roma, nel 1515 cura alcuni allestimenti effimeri per l'arrivo a Firenze di Leone X. Progetto anche la chiesa della Santissima Annunziata ad Arezzo.\nA Montepulciano.\nTuttavia, nonostante la sua specializzazione, il capolavoro di Antonio Giamberti \u00e8 costituito dalla chiesa di San Biagio presso Montepulciano (1516-1518) che rappresenta una delle pi\u00f9 interessanti espressioni dell'architettura rinascimentale. Nella realizzazione di questo gioiello Antonio si richiama alla basilica di San Pietro disegnata dal Bramante, utilizzando la pianta a croce greca con cupola centrale e due torri (di cui solo una realizzata per intero) tra i bracci della croce. A differenza dell'opera bramantesca, per\u00f2, San Biagio \"non \u00e8 un organismo di corpi curvi, ma un incastro di volumi squadrati\" (Giulio Carlo Argan).\nA Montepulciano, dove, dal 1518, stabil\u00ec il centro della propria attivit\u00e0, il Sangallo progett\u00f2 forse anche il Palazzo Nobili-Tarugi sulla piazza Grande, anche se studi recenti attribuiscono tale palazzo al Vignola. Sono invece attribuiti a lui con maggiore certezza il Palazzo Dal Monte (oggi Palazzo Contucci), il Palazzo Cocconi e Palazzo Del Pecora, dove l'architetto si ispir\u00f2 alle forme del classicismo contemporaneo. Suo \u00e8 anche il \"Pozzo dei Grifi e dei Leoni\" nella Piazza Grande di Montepulciano (1520).\nSempre in Toscana realizz\u00f2 opere di particolare pregio come il Palazzo del cardinale Del Monte a Monte San Savino e la chiesa dell'Annunziata ad Arezzo. Sulla base di suoi disegni fu trasformata la chiesa di Sant'Agostino a Colle Val d'Elsa.\nL'architettura di Antonio da Sangallo.\nAntonio ebbe modo di essere partecipe di quel periodo dell'architettura rinascimentale che vedeva la conoscenza diretta delle architetture classiche divenire modello per la progettazione architettonica. La sua formazione fu dovuta al continuo contatto con il fratello, studioso dell'antico e autore di architetture che si pongono come archetipi dell'arte rinascimentale. Tuttavia nelle sue opere autonome sono stati rilevati elementi di autonoma rielaborazione che rendono molto interessante la sua figura di progettista. Antonio, rispetto a Giuliano, \u00e8 maggiormente attratto dai richiami dell'architettura fiorentina del primo quattrocentesco. Inoltre, nonostante avesse dimostrato la conoscenza diretta dei resti archeologici romani (come la Basilica Emilia) e la capacit\u00e0 di utilizzare gli schemi cos\u00ec accuratamente studiati (anche precorrendo i tempi, come nel cortile della rocca di Civita Castellana) soprattutto dopo il ritorno in Toscana, dimostra una volont\u00e0 di riutilizzare gli elementi architettonici classici, come frammenti e decorazioni da poter ricombinare e rielaborare liberamente, tanto da essere stato avvicinato alla sensibilit\u00e0 manierista ed in particolare ad alcuni elementi dell'architettura di Michelangelo."}
{"id": "309121", "revid": "6923", "url": "https://it.wikipedia.org/wiki?curid=309121", "title": "Antonio da Sangallo il giovane", "text": ""}
{"id": "309122", "revid": "228587", "url": "https://it.wikipedia.org/wiki?curid=309122", "title": "Giuliano da Sangallo", "text": "Tra i migliori continuatori di Brunelleschi ed Alberti nella seconda met\u00e0 del XV secolo, fu architetto prediletto di Lorenzo il Magnifico, pioniere nello studio delle antichit\u00e0 classiche, progettista di opere assunte come modello nelle linee di ricerca dell'architettura rinascimentale, innovatore nell'ingegneria militare.\nBiografia.\nLa formazione.\nFiglio primogenito di Francesco Giamberti di Bartolo, intagliatore di mobili (anche per i Medici) e probabilmente anche capomastro. Giuliano era infatti fratello di Antonio da Sangallo il Vecchio, zio di Antonio da Sangallo il Giovane e di Bastiano da Sangallo, e padre dello scultore Francesco da Sangallo.\nGiuliano come anche il fratello minore Antonio, si form\u00f2 in un ambiente di artigiani e artisti nella Firenze della seconda met\u00e0 del Quattrocento.\nFu allievo del Francione, scultore in legno, ebanista ma anche mastro d'ascia e ingegnere di fortificazioni. Durante un giovanile soggiorno romano tra il 1465 e il 1469, studi\u00f2 e disegn\u00f2 le antichit\u00e0, iniziando un'abitudine costante per tutta la sua vita, come testimonia l'ampio \"corpus\" di disegni e facendone un elemento fondamentale della propria ricerca architettonica e forse la base per la progettata realizzazione di un trattato di architettura.\nTornato a Firenze si dedic\u00f2 inizialmente, insieme al fratello Antonio, alla scultura in legno, come da tradizione di famiglia: un'opera di questo periodo \u00e8 il crocefisso ligneo conservato nella basilica della Santissima Annunziata, scolpito insieme al fratello.\nContemporaneamente si impegn\u00f2, inizialmente in collaborazione con il maestro Francione alla progettazione di opere di ingegneria militare, grazie alle quali entr\u00f2 in contatto con i Medici, che in quel momento erano impegnati in una vasta opera di rinnovo del sistema difensivo del territorio, in un periodo politicamente sempre pi\u00f9 teso.\nPartecip\u00f2 insieme alla bottega del Francione al rafforzamento delle mura di Colle di Val d'Elsa (1479) e di San Gimignano.\nAl servizio di Lorenzo.\nA partire dal 1470, lavor\u00f2 come architetto a Firenze, in collaborazione con il fratello, costruendo soprattutto palazzi per importanti famiglie.\nNegli stessi anni si trov\u00f2 in concorrenza con l'antico maestro Francione nella progettazione di fortificazioni, per esempio per la fortezza di Sarzanello che fu il capolavoro del vecchio artigiano.\nDivenne in breve l'architetto prediletto da Lorenzo il Magnifico, che nel 1480 gli commission\u00f2 la villa di Poggio a Caiano, prototipo della villa rinascimentale italiana.\nPer Lorenzo progett\u00f2 anche lo scomparso convento presso la Porta San Gallo a Firenze, che gli valse, forse, il soprannome che diverr\u00e0 il nome di famiglia, la Sagrestia di Santo Spirito e forse la Chiesa di San Salvatore al Monte.\nErede e interprete della tradizione brunelleschiana, partecip\u00f2 attivamente alla cultura del suo tempo elaborando, attraverso l'attento studio delle forme dell'antichit\u00e0, soluzioni innovatrici, dando un importante contributo all'elaborazione delle forme architettoniche a pianta centrale con la chiesa di Santa Maria delle Carceri a Prato, anch'essa voluta da Lorenzo.\nNel 1488 Lorenzo, che perseguiva i suoi scopi politici anche attraverso una accorta politica di rapporti culturali attraverso il prestigio dei suoi artisti, invi\u00f2 Giuliano a Napoli, dal re Ferrante, con un modello di palazzo (non realizzato). Il re ricambi\u00f2 inviando, tramite Giuliano, statue antiche a Lorenzo.\nDel fertile periodo lorenziano sono anche i progetti per la Basilica della Madonna dell'Umilt\u00e0 a Pistoia (per la quale le attribuzioni non sono univoche) e quello per il palazzo in via Laura, non realizzato.\nLorenzo incaric\u00f2 Giuliano anche di varie opere militari, in un piano complessivo di rafforzamento delle difese territoriali di Firenze. A lui affid\u00f2 il progetto della nuova Fortezza di Poggio Imperiale a Poggibonsi (1488-1511) con i suoi innovativi bastioni poligonali.\nIn giro per l'Europa.\nMorto Lorenzo nel 1492 e cacciati i Medici nel 1494, Giuliano, dopo essersi dedicato alla chiesa di Prato e visto che i cantieri medicei erano stati abbandonati ed il nuovo clima politico non prometteva nuove committenze, lasci\u00f2 Firenze.\nNel 1492, su incarico di Piero dei Medici, fu a Milano, dove incontr\u00f2 Leonardo e Bramante, per presentare un modello della villa di Poggio a Caiano e, forse, di un nuovo palazzo a Ludovico il Moro. Nel 1494 si rec\u00f2 in Francia su invito di Carlo VIII. Tra il 1495 ed il 1497 risiedette a Savona per costruire il palazzo del cardinale Giuliano della Rovere (futuro Giulio II) al seguito del quale, nel 1496, fu di nuovo in Francia, present\u00f2 un modello di palazzo al Re che si trovava a Lione e viaggi\u00f2 in Provenza disegnando i resti romani della regione (per esempio l'arco di trionfo e il teatro di Orange). Lavor\u00f2 anche a Siena e tra il 1499 e il 1500 si rec\u00f2 a Loreto per occuparsi della cupola del santuario della Santa Casa.\nRoma.\nAi primi del Cinquecento, dopo l'elevazione al soglio pontificio di Giulio II, si stabil\u00ec a Roma lavorando per la corte pontificia. Intorno al 1505, elabor\u00f2 e propose progetti per la basilica di San Pietro in Vaticano che influenzarono il progetto bramantesco; ma non ebbe quei prestigiosi incarichi in cui sperava, sorpassato appunto dal Bramante. Ritornato momentaneamente a Firenze, dove fu nominato capomastro dell'Opera del Duomo, ritorn\u00f2 a Roma dopo l'elezione di Leone X dei Medici (1513), e per un periodo, fino al 1515, fu capomastro del cantiere di San Pietro (insieme a Raffaello), ma con scarso successo per ci\u00f2 che riguarda i suoi progetti per la basilica. Restando fedele al linguaggio del primo Rinascimento anche nell'et\u00e0 di Raffaello e Bramante, si trov\u00f2 a rappresentare una posizione ormai superata.Tornato a Firenze nel 1515, vi mor\u00ec l'anno seguente. Il suo ultimo progetto pu\u00f2 essere considerato quello per la facciata della Chiesa di San Lorenzo, elaborato per il concorso indetto nel 1516 da Leone X tra i maggiori artisti dell'epoca.\nOpere.\nI palazzi fiorentini.\nA Firenze Giuliano realizz\u00f2 numerosi palazzi in cui vengono reinterpretati i modelli di Brunelleschi, Alberti e Michelozzo. A Giuliano sono attribuiti:\nGiuliano dovette avere anche un ruolo nel progetto del Palazzo Strozzi per il quale prepar\u00f2 un modello, ma non sappiamo se corrispondente al progetto realizzato, in quanto il Sangallo non partecip\u00f2 al cantiere.\nAltre opere fiorentine.\nGiuliano, soprattutto durante la vita di Lorenzo, lasci\u00f2 numerose opere a Firenze tra cui:\nPoggio a Caiano.\nIl suo lavoro pi\u00f9 conosciuto \u00e8 la Villa Medicea di Poggio a Caiano, prototipo della villa rinascimentale italiana; commissionata da Lorenzo nel 1480, la villa incarna il prestigio economico, politico e sociale del proprietario. L'edificio non sar\u00e0 visto completato n\u00e9 da Lorenzo n\u00e9 da Giuliano.\nIl nitido volume squadrato della costruzione, a due piani con la pianta a forma di \"H\" inscritta in un quadrato, si innalza su un ampio porticato che lo circonda su ogni lato. Fondamentale per l'originalit\u00e0 della soluzione \u00e8 il riferimento all'architettura classica, evidente nell'elegante fronte di tempio ionico posto al centro della facciata. L'allusione al tempio \u00e8 ulteriormente rafforzata dalla presenza nell'architrave di un fregio in terracotta invetriata che illustra, mediante una serie di simboli e allegorie tratti dalla mitologia antica, il tema dell'ineluttabile scorrere del tempo e il ritorno all'et\u00e0 dell'oro, con allusione esplicita alla pace e al benessere arrecati a Firenze dal governo di Lorenzo il Magnifico. Per questi elementi la villa Poggio a Caiano rappresenta un'assoluta novit\u00e0 nella storia di questa tipologia architettonica, costituendo un diretto precedente della villa-tempio palladiana.\nA Poggio a Caiano esiste un'altra opera attribuita a Giuliano da Sangallo, all'interno della grande tenuta dipendente dalla villa, ma posta sull'altra sponda del fiume Ombrone. Si tratta di un grande edificio con una corte quadrangolare, circondato da un fossato, comunemente denominato Cascine e che rappresentata il centro delle varie attivit\u00e0 agricole presenti nel vasto possedimento messo insieme da Lorenzo il Magnifico e poi ampliato e arricchito dai granduchi di casa Medici.\nSanta Maria delle Carceri.\nLa sobria ed elegante chiesa di Santa Maria delle Carceri a Prato (1485) fu il suo capolavoro ed una tappa importante nell'elaborazione del linguaggio rinascimentale, concretizzando il vero prototipo di edificio a pianta centrale, dopo le sperimentazioni brunelleschiane ed albertiane. Sulla pianta a croce greca egli innest\u00f2, all'incrocio dei due bracci, un attico quadrato che regge, sopra un tamburo, la copertura della cupola e la lanterna. L'esterno \u00e8 rivestito in marmo con riferimenti romani soprattutto per le finestre e porte con timpano, paraste accoppiate e un timpano anche sull'ingresso L'interno segue modelli brunelleschiani con paraste, trabeazione, fregio e cappelle.\nIngegneria militare.\nFu anche uno dei pi\u00f9 attivi ingegneri militari del suo tempo, contribuendo in modo decisivo allo sviluppo della fortificazione alla moderna in collaborazione con il fratello Antonio, tanto che a volte risulta difficile distinguere l'apporto progettuale di ognuno.\nIl ruolo innovativo dei due fu particolarmente importante nella definizione del fronte bastionato e nella forma stessa del bastione che lentamente nel corso del loro lungo operare pass\u00f2 dal modello del torrione circolare al puntone poligonale fino al bastione vero e proprio con fianchi rientranti, come si pu\u00f2 vedere in numerose cittadelle e fortificazioni, molte ancora esistenti, progettate per vari committenti:\nL'attribuzione della rocca di Ostia fatta da Vasari \u00e8 generalmente ritenuta superata.\n\"Corpus\" dei disegni.\nGiuliano da Sangallo fu uno dei primi architetti rinascimentali di cui sopravvive un'ampia raccolta di disegni di architettura che fu custodita e curata dai suoi eredi. Il \"corpus\" grafico \u00e8 costituito da:"}
{"id": "309123", "revid": "767487", "url": "https://it.wikipedia.org/wiki?curid=309123", "title": "Cypress Hill (album)", "text": "Cypress Hill \u00e8 il primo album in studio del gruppo musicale statunitense omonimo."}
{"id": "309126", "revid": "76963", "url": "https://it.wikipedia.org/wiki?curid=309126", "title": "Antonino Salinas", "text": "Biografia.\nEducato fin da giovane a severi metodi di ricerca scientifica, nel 1856 si iscrisse alla Facolt\u00e0 di Giurisprudenza\ndella R. Universit\u00e0 di Palermo. Dopo lo sbarco a Marsala di Garibaldi, si arruol\u00f2 nell'esercito meridionale e il 13 luglio 1860 fu nominato sottotenente d'artiglieria, combattendo a Volturno e a Capua, venendo congedato nel gennaio 1861, quindi decorato l'anno successivo con una medaglia di bronzo. Ritornato al lavoro nell'Archivio di Palermo, inizi\u00f2 a pubblicare i suoi primi scritti, riguardanti la numismatica, sua grande passione.\nNel 1862, per un anno, ebbe la possibilit\u00e0 di completare la sua formazione, specializzandosi all'Universit\u00e0 di Berlino seguendo, fra gli altri, i corsi dell'archeologo Eduard Gerhard, del cartografo Heinrich Kiepert e dello storico Theodor Mommsen. Dopo lunghi viaggi di studio (da Vienna ad Atene, dove partecip\u00f2 alla prima campagna di scavi della Missione italiana nella necropoli del Ceramico, fino a Parigi) torn\u00f2 in Italia dove, nel 1865, a soli 24 anni, fu nominato professore straordinario di archeologia all'Universit\u00e0 di Palermo, facendo qui conoscere quanto appreso in Germania. Nel 1867 divenne ordinario di archeologia e nel 1873 venne nominato direttore del Museo nazionale di Palermo. \nPreside della Facolt\u00e0 di Lettere e Filosofia di Palermo dal 1880 al 1882 e dal 1893 al 1894, nel 1894 diviene consigliere comunale e assessore all'Istruzione del Comune di Palermo.\nDal 1903 al 1904 \u00e8 stato Rettore della Universit\u00e0 di Palermo.\nPartecip\u00f2 agli scavi che si stavano effettuando in quel tempo in Sicilia, fra cui Mozia, Tindari e Selinunte dove rinvenne quattro metope arcaiche, che poi trasfer\u00ec al Museo nazionale di Palermo, che diresse per quarant'anni, fino al 1914. Nel 1907 fu nominato Soprintendente per le province di Palermo, Trapani, Girgenti e Messina, a cui si devono \u2013 in quest'ultima citt\u00e0 \u2013 il ritrovamento di tante opere d'arte recuperate dopo il terremoto di Messina del 1908. Fu tra i fondatori dell'Istituto italiano di numismatica, e ne fu presidente dal 1912 alla morte.\nFu eletto socio nazionale dell'Accademia dei Lincei nel 1908. \nNel testamento, lasci\u00f2 al museo la sua collezione privata, tra cui i molti libri e circa 6000 monete da lui raccolte. \u00c8 sepolto nel Cimitero di Santa Maria di Ges\u00f9 a Palermo.\nA Salinas \u00e8 oggi intitolato il Museo Archeologico Regionale di Palermo che, a cento anni dalla morte, nel 2014, gli ha dedicato una mostra celebrativa.\nNel 2017 \u00e8 stata pubblicata una corposa raccolta di scritti scelti di numismatica del Salinas, a cura di Luca Lombardi."}
{"id": "309127", "revid": "27723", "url": "https://it.wikipedia.org/wiki?curid=309127", "title": "S/1989 N 1", "text": ""}
{"id": "309128", "revid": "767487", "url": "https://it.wikipedia.org/wiki?curid=309128", "title": "Black Sunday (Cypress Hill)", "text": "Black Sunday \u00e8 il secondo album in studio del gruppo musicale statunitense Cypress Hill, pubblicato il 20 luglio 1993 dalla Ruffhouse e dalla Columbia Records."}
{"id": "309130", "revid": "21079", "url": "https://it.wikipedia.org/wiki?curid=309130", "title": "Poli e Residui", "text": ""}
{"id": "309131", "revid": "767487", "url": "https://it.wikipedia.org/wiki?curid=309131", "title": "N\u00e1str\u00f6nd", "text": "Nella mitologia norrena, N\u00e1str\u00f6nd o N\u00e5strond, che in norreno significa \"riva dei morti\", \u00e8 un luogo di pena dell'Hel, l'Inferno norreno.\n\u00c8 una grande spiaggia che accoglie i colpevoli di spergiuro, d'assassinio e d'adulterio.\nLa pena \u00e8 quella di essere continuamente sbranati dal serpe N\u00ed\u00f0h\u00f6ggr e di essere tormentati da un groviglio di serpenti. Per raggiungere N\u00e1str\u00f6nd i dannati devono attraversare Sli\u00f0r (Il terribile) che non ha onde d'acqua ma i cui frangenti sono coltelli e spade affilate.\nSulla spiaggia, inoltre, \u00e8 allestito un tetro cantiere navale dove, tra il fetore dei cadaveri, schiere di esseri mostruosi strappano via ai corpi martoriati le unghie; con questo materiale ripugnante viene creata la nave Naglfar (cfr. ted: \"Nagel\", unghia) che trasporter\u00e0 i \"Figli di Hel\" vers\u00f2 il luogo dove si terr\u00e0 il Ragnar\u01ebk.\nSecondo alcuni interpreti, N\u00e1str\u00f6nd e il suo immaginario risentirebbero di influssi cristiani, estranei al mito originario."}
{"id": "309133", "revid": "35804", "url": "https://it.wikipedia.org/wiki?curid=309133", "title": "Riflesso d'immersione", "text": ""}
{"id": "309151", "revid": "110157", "url": "https://it.wikipedia.org/wiki?curid=309151", "title": "Unreleased and Revamped", "text": "Unreleased and Revamped \u00e8 il primo EP del gruppo musicale statunitense Cypress Hill."}
{"id": "309152", "revid": "339392", "url": "https://it.wikipedia.org/wiki?curid=309152", "title": "Siai-Marchetti SF-260", "text": ""}
{"id": "309154", "revid": "726373", "url": "https://it.wikipedia.org/wiki?curid=309154", "title": "Il fantasma della libert\u00e0", "text": "Il fantasma della libert\u00e0 (\"Le fant\u00f4me de la libert\u00e9\") \u00e8 un film del 1974 diretto da Luis Bu\u00f1uel.\nTrama.\nFilm a episodi concatenati secondo una struttura a domino, attraverso l'entrata in scena pi\u00f9 o meno casuale di nuovi personaggi.\nDa una partita a poker tra frati, in cui la posta del gioco \u00e8 costituita da santini della Madonna e scapolari, a una scolaresca di gendarmi che si comportano come autentici monelli (con scritte alla lavagna contro i superiori, puntine da disegno sulla sedia dell'insegnante), sino all'episodio dell'invito in casa di amici, durante il quale il momento di socialit\u00e0 avviene nell'atto di defecare, mentre il pranzo viene consumato avidamente, in solitudine, in uno stanzino appartato, al killer in un grattacielo che, dopo aver sparato sulla folla di ignari passanti ed essere stato condannato a morte, alla lettura della sentenza se ne esce tranquillamente dall'aula, tra le congratulazioni di gendarmi e avvocati e le richieste di autografi del pubblico.\nCasting.\nIn una scena Adriana Asti suona il pianoforte vestita solo di un paio di calze autoreggenti e scarpe di vernice. Per essere sicura di piacere a Luis Bu\u00f1uel prima di iniziare le riprese, l'attrice si present\u00f2 da lui in camerino con un impermeabile di Valentino foderato di pelliccia. Se lo sfil\u00f2, sotto non aveva niente. \"Voil\u00e0, je suis comme \u00e7a\", gli disse. Lui, imbarazzato, gli rispose, \"Madame, s'il vous plait, je suis pas un pornographe.\""}
{"id": "309156", "revid": "2149868", "url": "https://it.wikipedia.org/wiki?curid=309156", "title": "Luisa Muraro", "text": "Biografia.\nDell'infanzia in provincia di Vicenza si trovano narrati alcuni episodi e aneddoti in diversi scritti di Luisa Muraro, ad esempio un divertente ricordo infantile del tempo della guerra e della Resistenza si trova in \"Salti di gioia\".\nSebbene inizialmente volesse dedicarsi allo studio delle lingue moderne, si laurea in Filosofia all'Universit\u00e0 Cattolica di Milano, presso la quale inizia la carriera accademica. Come racconta lei stessa, il suo docente di riferimento era Gustavo Bontadini, mentre si \u00e8 poi laureata in filosofia della scienza con Evandro Agazzi. Nella sua formazione universitaria, un ruolo centrale ha lo studio della linguistica ed in particolare di Ferdinand de Saussure cui dedica anche alcuni saggi pubblicati sulla \"Rivista di filosofia neo-scolastica\", tra il 1967 e il 1969.\nDurante gli anni settanta, anche in rapporto alle vicende politiche di quegli anni, interrompe la carriera universitaria, iniziando ad insegnare nella scuola dell'obbligo. Qui d\u00e0 vita insieme a Elvio Fachinelli e ad altri a un esperimento didattico di scuola \"antiautoritaria\": l'esperienza \u00e8 documentata e fatta oggetto di riflessione nel libro \"L' Erba voglio: pratica non autoritaria nella scuola\". In quegli stessi anni, con Fachinelli, Lea Melandri e altri, scrive sulla rivista che ha preso il nome dal libro citato, L'erba voglio.\nA cavallo tra gli anni sessanta e gli anni settanta accade anche il suo incontro con i gruppi femministi di Milano, \"in primis\" il DEMAU (Demistificazione autoritarismo patriarcale) fondato nel 1965 da Daniela Pellegrini: inizialmente il nome dato da Daniela Pellegrini a questo gruppo era DaCapo (Donne a Capo e Donne Contro Autoritarismo Patriarcale). In questo gruppo Luisa Muraro entra a far parte nel 1970 e qui conosce anche Lia Cigarini. Con Lia Cigarini e molte altre fonda nel 1975 la Libreria delle donne di Milano, che diventer\u00e0 una delle istituzioni storiche del femminismo italiano e che \u00e8 aperta tuttora (2018). Di queste vicende esiste una narrazione che \u00e8 anche un'elaborazione teorica delle poste in gioco simboliche che in esse si agitavano: si tratta del libro firmato dalla stessa Libreria delle donne di Milano e di cui Muraro \u00e8 tra le autrici, \"Non credere di avere diritti. La generazione della libert\u00e0 femminile nell'idea e nelle vicende di un gruppo di donne\".\nDal 1976 vive a Milano, (coabita inizialmente con Daniela Pellegrini nella sua comune di donne), ha lavorato nel dipartimento di Filosofia dell'Universit\u00e0 degli Studi di Verona dove, tra il 1983 e il 1984 \u00e8 stata tra le fondatrici, insieme a Chiara Zamboni, Wanda Tommasi, Adriana Cavarero e altre della comunit\u00e0 filosofica femminile \"Diotima\" (pr. \"Di\u00f2tima\"), che trae il nome dalla figura di Diotima di Mantinea, indicata da Socrate come propria fondamentale maestra nelle pagine del Simposio platonico. Tale comunit\u00e0 esiste tutt'oggi (2018) e ha acquisito negli anni sempre maggiore autorevolezza simbolica, testimoniata ad esempio dagli studi ad essa dedicati in Italia e all'estero, oltre che dall'attenzione riservata da parte del pubblico sia al \"Grande Seminario\" (organizzato tra ottobre e dicembre di ogni anno) sia ai volumi collettanei prodotti, che nel 2009 sono in numero di undici. Nel 1995 e nel 2001 pubblica, nella collana \"La dracma\" diretta da Adriana Valerio, i due volumi \"Lingua materna, scienza divina. Scritti sulla filosofia mistica di Margherita Porete\" e \"Le amiche di Dio\" dando, in questo modo, un importante contributo all'approfondimento del pensiero della differenza in ambito religioso.\nPensiero.\nIl lavoro teorico di Luisa Muraro \u00e8 legato al femminismo della \"seconda ondata\" (\"second wave\") cio\u00e8 al femminismo nato alla fine degli anni sessanta negli Stati Uniti e in Europa e che si distingue dal femminismo del XIX secolo impegnato per lo pi\u00f9 (anche se non in ciascuna delle sue anime) nella rivendicazione puntuale di diritti civili e politici, ad esempio l'estensione anche alla donne del diritto di voto.\nIl femminismo della seconda ondata (che, in Italia, ha tra le sue protagoniste Carla Lonzi, molte analisi della quale hanno influenzato anche Luisa Muraro) compie una critica pi\u00f9 radicale della societ\u00e0 data giacch\u00e9 \u00e8 caratterizzato dall'affermazione che il sessismo ha condizionato e determinato anche le pi\u00f9 generali strutture sociali e simboliche ricevute. Il legame con questo tipo di femminismo spiega perch\u00e9 Muraro non manchi mai, laddove fa riferimento al femminismo, di prendere le distanze dall'accezione oggi pi\u00f9 diffusa di questo termine, cio\u00e8 quella in base alla quale esso indicherebbe le politiche (statali) miranti a parificare la condizione socio-economica delle donne e degli uomini.\nPur senza negare il valore dell'uguaglianza di donne e uomini di fronte alla legge, il femminismo con cui il pensiero di Muraro \u00e8 in rapporto imposta la questione in maniera diversa, insistendo sulla differenza tra donne e uomini come ci\u00f2 su cui far leva per ridisegnare gli inquadramenti attraverso cui sono elaborate le varie regioni dell'esperienza umana, ad esempio la politica o il lavoro. Ad esempio, invece di cercare nella scarsa presenza di donne nel parlamento italiano una ragione per attivare cose come le cosiddette \"quote rosa\", occorre chiedersi se essa non consegua alla scelta libera di molte donne di dar corso diversamente al loro desiderio di un'attivit\u00e0 politica. Il nucleo del cambio di prospettiva sta nel passare dalla ricerca dell'emancipazione alla capacit\u00e0 di vedere gi\u00e0 all'opera nella realt\u00e0 la libert\u00e0 femminile.\nPer le ragioni indicate, il pensiero di Muraro \u00e8 talvolta etichettato come \"femminismo della differenza\" (come accade con il pensiero di Luce Irigaray, la filosofa belga le cui opere pi\u00f9 importanti sono state tradotte in italiano proprio da Muraro), dove la \"differenza\" \u00e8 la differenza sessuale. La denominazione, forse non particolarmente felice, pu\u00f2 essere fraintesa: nel pensiero di Muraro non ha alcun ruolo la descrizione o l'elencazione delle presunte caratteristiche che apparterrebbero a tutte o alla maggior parte delle donne e che le distinguerebbero dall'insieme degli uomini, caratterizzati a loro volta da altri tratti; la differenza sessuale, cio\u00e8 la differenza femminile e la differenza maschile sono piuttosto degli operatori facendo leva sui quali qualunque donna o qualunque uomo pu\u00f2 ricontrattare gli inquadramenti e le elaborazioni di s\u00e9, di ci\u00f2 che fa e di ci\u00f2 che vive, ricevuti nel processo di socializzazione.\nL'elaborazione offerta da Muraro del concetto di \"differenza sessuale\" dipende, come anticipato, da quella di Luce Irigaray e, ad esempio, da quella di Antoinette Fouque, mentre ha un legame spesso solo esteriore, quando non puramente verbale, con alcune note \"filosofie della differenza\" (che, per altro, non sono filosofie della differenza sessuale) come quella di Derrida o quella, diversa, di Gilles Deleuze.\nAutrice di molte monografie, ha pubblicato numerosi saggi e articoli, ospitati in riviste accademiche, ma anche in quotidiani e riviste indirizzate al grande pubblico. Tra i suoi temi privilegiati vi \u00e8 la ricostruzione di figure femminili della mistica cristiana, contribuendo per questa via anche a un'importante riflessione di ordine teologico sulla natura femminile di Dio."}
{"id": "309157", "revid": "834", "url": "https://it.wikipedia.org/wiki?curid=309157", "title": "Swf", "text": ""}
{"id": "309158", "revid": "436907", "url": "https://it.wikipedia.org/wiki?curid=309158", "title": "Cypress Hill IV", "text": "Cypress Hill IV \u00e8 il quarto album in studio del gruppo musicale statunitense Cypress Hill, pubblicato il 6 ottobre 1998 dalla Ruffhouse e dalla Columbia Records."}
{"id": "309159", "revid": "729019", "url": "https://it.wikipedia.org/wiki?curid=309159", "title": "Giulio Cesare Graziani", "text": "Pilota di aerosiluranti e bombardieri durante la seconda guerra mondiale, venne decorato con la medaglia d'oro al valor militare. Inizialmente stanziato in Africa orientale, dal 1941 Graziani partecip\u00f2 a numerose missioni di siluramento nel Mediterraneo insieme al 132\u00ba Gruppo, di cui fu per due volte comandante \"ad interim\". In seguito alle vicende armistiziali, decise di rimanere fedele al re e di conseguenza ader\u00ec all'Aeronautica Cobelligerante, volando in missioni di bombardamento in organico allo Stormo Baltimore, comandando ancora una volta il 132\u00ba Gruppo negli ultimi mesi di guerra.\nDopo il conflitto prosegu\u00ec la carriera militare, ricoprendo vari incarichi di comando nell'Aeronautica Militare e raggiungendo il massimo grado di generale di squadra aerea. Collocato a riposo per raggiunti limiti d'et\u00e0, intraprese la carriera politica, militando nelle file di formazioni di destra e ricoprendo incarichi amministrativi. Il 70\u00ba Stormo dell'Aeronautica Militare \u00e8 stato intitolato alla sua memoria.\nBiografia.\nNato ad Affile da Giovanna Lonfernini, cittadina sammarinese, il 24 gennaio 1915, Giulio Cesare Graziani rimase orfano di madre all'et\u00e0 di tre anni, assieme al fratello, di uno. Non potendo il padre Ermenegildo, che viveva a Roma per curare l'azienda vinicola di famiglia, seguire i due figli, questi vissero la loro fanciullezza e giovinezza a San Marino, presso gli zii materni.\nRecandosi spesso a Rimini con i cugini pi\u00f9 grandi durante le vacanze estive, Graziani si interess\u00f2 molto presto all'aviazione, osservando il traffico aereo che si svolgeva presso il locale aeroporto. Nell'estate 1927 riusc\u00ec ad avere il cosiddetto \"battesimo dell'aria\" e da allora segu\u00ec con passione le imprese degli aviatori italiani, decidendo quindi di intraprendere egli stesso questa professione. Malgrado l'iniziale contrariet\u00e0 paterna, Graziani riusc\u00ec a conseguire il brevetto di pilota nell'ottobre 1934 su Caproni Ca.100 presso l'aeroporto di Rimini, grazie anche all'interessamento del parente maresciallo d'Italia Rodolfo Graziani, esponente di spicco del regime fascista, che fece accogliere la sua domanda pur inoltrata fuori tempo massimo. Comunque, per tutta la sua carriera bellica, Graziani cerc\u00f2 di affrancarsi da questa ingombrante parentela. Il ritardo iniziale caus\u00f2 per\u00f2 un allungamento dei tempi necessari per il conseguimento del brevetto, tanto da rischiare di compromettere l'anno scolastico presso il liceo classico di San Marino, che Graziani pot\u00e9 frequentare solo da novembre, ricevendo per\u00f2 le congratulazioni da parte dei professori e l'ammirazione dei compagni. Terminati gli studi liceali, si arruol\u00f2 nella Regia Aeronautica, come allievo del corso REX dell'Accademia Aeronautica, l'8 settembre 1936.\nIl 14 marzo 1939 consegu\u00ec il brevetto di pilota militare con il velivolo addestratore IMAM Ro.41. L'11 agosto dello stesso anno venne promosso sottotenente in servizio permanente e destinato al 54\u00ba Stormo Caccia Terrestre. Qui prest\u00f2 servizio fino al marzo 1940, quando venne trasferito su sua richiesta al 4\u00ba Stormo Caccia Terrestre e quindi alla 412\u00aa Squadriglia, destinata ad operare in Africa Orientale Italiana, conseguendo nell'aprile dello stesso anno la promozione a tenente.\nSeconda guerra mondiale.\nAfrica Orientale.\nPochi giorni prima dello scoppio della guerra, venne con suo disappunto aggregato alla 10\u00aa Squadriglia del 28\u00ba Gruppo bis su Savoia-Marchetti S.M.81, comandato dal tenente colonnello Luigi Klinger, ed inviato presso l'aeroporto di Gura, quartier generale dell'aviazione italiana vicino a Decamer\u00e8 e a Massaua. Fino al dicembre 1940 oper\u00f2 con questa unit\u00e0 in azioni di bombardamento contro convogli avversari in navigazione nel Mar Rosso, compiendo anche missioni di danneggiamento delle infrastrutture di trasporto e portuali nemiche. Nello stesso periodo oper\u00f2 la transizione al Savoia-Marchetti S.M.79, che divenne il principale velivolo da lui pilotato durante le ostilit\u00e0. Nel settembre 1940 gli venne conferita la prima medaglia d'argento al valor militare, in riconoscimento di un'azione compiuta in avverse condizioni atmosferiche e sotto forte reazione della contraerea, durante la quale colp\u00ec e danneggi\u00f2 gravemente un incrociatore e fece saltare numerose installazioni portuali nemiche. Il 19 novembre successivo effettu\u00f2 una rischiosa ricognizione sull'aeroporto di Gedaref, sede di forze da caccia. Al fine di ingannare il nemico sul reale obiettivo della missione, fu deciso di imbarcare anche un ridotto carico di bombe e di procedere lungo una rotta che sorvolasse prima l'aeroporto da fotografare, per poi trovarsi sulla verticale della stazione ferroviaria, che venne bombardata. Malgrado l'intervento dei caccia nemici, Graziani riusc\u00ec a rientrare indenne dalla missione. Il giorno successivo, grazie alle fotografie prese dal suo aereo, l'aeroporto venne attaccato in forze, con la distruzione a terra di 11 caccia nemici.\nGraziani si fece notare per la franchezza e sicurezza delle proprie convinzioni, dichiarando ai suoi colleghi piloti che riteneva un errore essere entrati in guerra cos\u00ec a corto di preparazione e che non ci fossero possibilit\u00e0 di vincere la guerra in quelle condizioni.\nInfine, nel pomeriggio del 16 dicembre, part\u00ec per un bombardamento su Porto Sudan, sostituendo all'ultimo momento un altro S.M.79 che aveva avuto un problema al decollo ed eseguendo perci\u00f2 la missione isolato dal resto della formazione. Subito dopo lo sgancio delle bombe, venne intercettato da due caccia Hawker Hurricane, che attaccarono ripetutamente l'aereo fino all'esaurimento delle munizioni, affiancandosi dopo ogni attacco ai due lati del velivolo colpito per tentare di convincere i piloti italiani alla resa. Il marconista Tullio Beltrame rimase ucciso subito durante lo scontro, mentre l'aviere scelto Guglielmo Bertoli, gravemente ferito, sarebbe spirato ore dopo, nonostante i tentativi di soccorso dei compagni. Graziani venne gravemente ferito al collo e perse in seguito i sensi, mentre il secondo pilota sergente Anastasia, anch'egli ferito, non era in grado di condurre l'aereo, di cui venne perso quindi il controllo, cos\u00ec che cadde repentinamente per circa 4.000 metri. Ripresosi dallo svenimento e nonostante avesse un timpano rotto, Graziani riusc\u00ec a portare l'aereo, ormai senza carburante a causa delle perdite dai serbatoi, ad un atterraggio di emergenza nel deserto. I superstiti furono ritrovati solo il giorno successivo, dopo una notte trascorsa circondati dagli sciacalli, da un Caproni Ca.133 e portati ad Asmara, dove si constat\u00f2 che Graziani aveva un proiettile da 7,7 mm conficcato tra la 2\u00aa e la 3\u00aa vertebra cervicale, mentre l'aereo venne recuperato e riparato in seguito. Dato che le attrezzature presenti nella colonia furono ritenute insufficienti per poter effettuare un delicato intervento chirurgico, si dispose il rimpatrio dell'ufficiale. Una volta rientrato in Italia nel gennaio successivo, l'operazione venne tuttavia ritenuta troppo rischiosa, per cui Graziani rimase per il resto della vita con il proiettile nel collo, la cui mobilit\u00e0 fu parzialmente recuperata dopo lunghe cure. Venne comunque inviato in convalescenza per qualche mese e durante questo periodo si rec\u00f2 a visitare le famiglie dei commilitoni caduti, come promesso a Bertoli in punto di morte.\nGuerra aeronavale nel Mediterraneo.\nRientrato in servizio prima di quanto stabilito, il 15 aprile 1941 Graziani venne destinato ad un periodo di addestramento presso il 2\u00ba Nucleo Addestramento Aerosiluranti, dal quale raggiunse il 1\u00ba agosto 1941 la 281\u00aa Squadriglia Autonoma Aerosiluranti, comandata da Carlo Emanuele Buscaglia e basata sull'aeroporto di Gadurr\u00e0 di Rodi. Gi\u00e0 il 20 agosto, assieme al sottotenente Aldo Forzinetti, affond\u00f2 una petroliera navigante verso la costa della Cirenaica.\nIl 13 ottobre Graziani, assieme a Carlo Faggioni e Giuseppe Cimicchi, attacc\u00f2 una formazione navale britannica composta da quattro incrociatori, dodici cacciatorpediniere e due navi da battaglia, la e la . Come poi raccont\u00f2 lo stesso Graziani, egli si port\u00f2 a una quota di 50 metri sopra il mare, riuscendo, nonostante l'intenso fuoco nemico, a sganciare il siluro che il suo S.M.79 portava sotto l'ala, senza tuttavia colpire il bersaglio. Appena sorpassata la corazzata britannica, l'aereo di Graziani venne colpito all'ala destra, di cui venne asportato un grosso pezzo, inclinandosi sul corrispondente lato e avvicinandosi pericolosamente alla superficie marina. A questo punto il sergente motorista Scaramucci \u00abridusse la potenza al motore sinistro, dando invece il \"pi\u00f9 cento\" al motore di destra\u00bb, cosa che \u00abequilibr\u00f2 la minore portanza dell'ala destra e agevol\u00f2 la rimessa in assetto orizzontale del velivolo\u00bb. Graziani torn\u00f2 sano e salvo a Rodi, atterrando senza il carrello, malfunzionante a causa di un colpo di contraerea ricevuto.\nIl 5 febbraio 1942 Graziani, di nuovo assieme al gregario Cimicchi, decoll\u00f2 alle 14:30 da Rodi con a bordo il copilota maresciallo Riso, il marconista sergente Venuti e gli avieri Pavese, Galli e Di Paolo. Obiettivo della missione era una petroliera britannica diretta a Tobruch, avvistata verso le 17:00 con la scorta di quattro cacciatorpediniere. Graziani and\u00f2 all'attacco, ma al momento dello sgancio il siluro non si stacc\u00f2; inoltre il fuoco contraereo uccise il primo aviere Tommaso Di Paolo e fer\u00ec Galli al femore; Pavese perse due dita, Riso ebbe un polmone perforato e perse i sensi. Nonostante ci\u00f2, Graziani esegu\u00ec una stretta virata e si port\u00f2 all'attacco dalla parte opposta, ma ancora una volta il siluro non part\u00ec. Sia i comandi di sgancio ad aria compressa, sia quelli meccanici, infatti, erano stati danneggiati dall'antiaerea dei cacciatorpediniere. Graziani fece quindi rotta per Rodi, preparandosi, in caso l'aereo non ce l'avesse fatta, ad atterrare nella neutrale Turchia. Nonostante i gravi danni e con la radio in avaria, riusc\u00ec a raggiungere l'aeroporto di Gadurr\u00e0 con il siluro ancora attaccato. Una volta a terra e senza la tensione del volo, Graziani scoppi\u00f2 in un pianto liberatorio. Il giorno dopo, esaminando l'aereo in cui aveva volato, not\u00f2 che varie schegge erano entrate nel parabrezza anteriore e nel poggiatesta del seggiolino, mancandolo di poco, ma colpendo invece Pavese. Lo stesso giorno venne trasferito alla 205\u00aa Squadriglia da bombardamento del 41\u00ba Gruppo Aerosiluranti comandato da Ettore Muti, giunta a Rodi il pomeriggio precedente. Il 14 febbraio silur\u00f2 una nave da trasporto, da lui sorpresa senza scorta in navigazione verso Alessandria d'Egitto.\nNell'aprile 1942 gli venne affidato il comando della 281\u00aa Squadriglia, che entrava a far parte del 132\u00ba Gruppo Autonomo Aerosiluranti comandato da Buscaglia e nel giugno successivo venne promosso capitano. Per partecipare alla battaglia di mezzo agosto, il gruppo fu trasferito sull'aeroporto di Pantelleria, da dove effettu\u00f2 la prima missione, al completo, il giorno 12. Era stato concordato di effettuare l'attacco in contemporanea con quello di un gruppo di bombardieri in picchiata Junkers Ju 87, ma questa si rivel\u00f2 essere una pessima idea perch\u00e9 gli aerosiluranti, volando a bassissima quota, rischiarono di essere investiti dalle colonne d'acqua generate dalle esplosioni delle bombe e di essere quindi scaraventati in mare. Rientrati sull'isola con la scorta di caccia, furono attaccati da due Bristol Beaufighter provenienti da Malta, vanamente contrastati dalla scarsissima contraerea; non fu possibile far decollare dei caccia perch\u00e9 tutti gli aerei disponibili erano stati gi\u00e0 mandati in volo per la missione. Un ufficiale venne ucciso e molti aerei vennero danneggiati, tanto che per la missione successiva solo cinque S.M.79 poterono alzarsi in volo, uno dei quali venne abbattuto. Durante la battaglia, Graziani comp\u00ec quattro missioni, dichiarando di aver silurato un incrociatore ed un mercantile.\nL'11 novembre part\u00ec dall'aeroporto di Castelvetrano assieme a Buscaglia, Faggioni e Ramiro Angelucci verso l'entroterra africano. Passate le montagne della Cabilia, i tre aerosiluranti tornarono a puntare il muso verso il mare, giungendo quindi nella rada di Bugia, affollata da navi alleate. Gli Spitfire del 154th Squadron si accanirono sull'S.M.79 di Angelucci, abbattendolo con la morte dei sei uomini di equipaggio. Graziani e Buscaglia sganciarono i rispettivi siluri affondando due piroscafi, riuscendo poi a tornare alla base di partenza assieme a Faggioni, nonostante la penuria di carburante dovuta ai serbatoi danneggiati. Il mattino dopo, Buscaglia, con un nuovo aereo - dato che i tre rientrati sarebbero rimasti indisponibili per mesi - ed altri piloti della Regia Aeronautica tornarono su Bugia, ma dall'azione non torn\u00f2 proprio Buscaglia, creduto morto dai suoi gregari e invece sopravvissuto allo schianto del suo velivolo e fatto prigioniero. A seguito dell'abbattimento del comandante, Graziani assunse il comando interinale del Gruppo.\nIl 20 novembre 1942 il nuovo comandante decoll\u00f2 da Castelvetrano alle 15:15, alla guida di altri sei aerosiluranti che riuscirono a distruggere un piroscafo e a danneggiarne gravemente altri due a Philippeville, in Algeria, raggiunta alle 17:50, quindi al crepuscolo data la stagione. Nel suo rapporto post-operazione Graziani scrisse:\nIl 27 novembre il Gruppo si trasfer\u00ec sull'aeroporto di Decimomannu, da cui il giorno successivo decollarono tre aerosiluranti per una missione di attacco ad un convoglio, ai comandi di Graziani e dei sottotenenti Carlo Pfister e Martino Aichner, assieme ad altri tre del 131\u00ba Gruppo guidati dal capitano Giulio Marini. Attaccando separatamente da questi ultimi, Graziani mise a segno il siluro e in totale vennero colpiti tre mercantili, uno dei quali esplose mentre gli altri andarono in fiamme, affondando in seguito; ma l'aereo di Pfister venne colpito dalla contraerea, il che caus\u00f2 la fuoriuscita del carrello e perdite di carburante dai serbatoi. Rendendosi conto che questi non avrebbe avuto scampo in caso di attacco della caccia nemica, Graziani decise di scortarlo con Aichner ala contro ala, mantenendo le pericolose ridotte velocit\u00e0 e quota a cui questi era costretto, riuscendo quindi a ricondurlo in salvo fino alla base, dove Pfister, appena Graziani usc\u00ec dal suo aereo, volle abbracciarlo manifestandogli la sua gratitudine per non averlo abbandonato.\nGraziani era un capitano di nomina troppo recente e il comando doveva essere affidato a un ufficiale superiore, quale un maggiore o un tenente colonnello. Nel gennaio 1943, infatti, giunse il nuovo comandante del Gruppo, maggiore Gabriele Casini. Graziani ordin\u00f2 ad Aichner, gi\u00e0 aiutante maggiore di Buscaglia divenuto poi il suo, di diventarlo anche di Casini, anzi di esserne il secondo pilota, per affiancarlo nei primi tempi necessari al comandante per addestrarsi alla nuova specialit\u00e0. Aichner non volle separarsi dal suo equipaggio, ma davanti all'ordine dovette obbedire. Il giorno 22, a seguito di un attacco sulla baia di Bona (oggi Annaba), l'S.M.79 di Graziani venne colpito dalla contraerea nell'impennaggio, causando il distacco quasi completo del timone, che oltretutto interferiva con gli equilibratori, per cui Graziani fu costretto a un difficile volo di rientro, dimostrando ancora una volta grande perizia. Giunto a terra, gli specialisti si stupirono di come il suo aereo avesse potuto continuare in quelle condizioni per oltre un'ora di volo. And\u00f2 peggio al maggiore Casini e al suo copilota Aichner, il cui aereo fu costretto all'ammaraggio d'emergenza. L'equipaggio, tutti i cui membri erano feriti, venne salvato il giorno successivo, dopo una notte passata in mare, dalla nave ausiliaria \"San Giorgio\" e trasportato in ospedale in Sardegna, per cui ancora una volta Graziani si trov\u00f2 al comando interinale del Gruppo e stavolta con soli tre equipaggi, compreso il suo, a disposizione, fino al ritorno del comandante e di Aichner.\nVerso la met\u00e0 di marzo 1943, mentre il Gruppo si trovava schierato sulla base aerea di Gerbini, si oppose all'ordine di attaccare un convoglio date le troppo avverse condizioni meteo, che rendevano pericoloso il solo levarsi in volo, dichiarando che avrebbe al limite effettuato l'azione da solo, in quanto non si sentiva di dare l'ordine di seguirlo verso il sicuro disastro ai suoi sottoposti; gli furono minacciati gravi provvedimenti disciplinari dal Comando dell'Aeronautica della Sicilia, perch\u00e9 non si doveva sfigurare davanti all'alleato tedesco, che invece aveva deciso per la partenza dallo stesso campo, ma Graziani, dando prova di fermezza e responsabilit\u00e0, rimase irremovibile. L'azione termin\u00f2 con una decina di aerosiluranti tedeschi incidentati o distrutti in decollo od all'atterraggio dopo l'infruttuosa ricerca del convoglio, per cui alla fine ebbe l'approvazione dei superiori anzich\u00e9 i minacciati arresti.\nNel maggio 1943 venne prescelto, assieme agli altri undici migliori piloti disponibili, per effettuare un'incursione sul porto di Gibilterra, dove era presente un'elevata concentrazione di naviglio nemico. Dopo lunga preparazione ed addestramento, il giorno 11 giugno giunse con un S.M.79 nuovo sull'aeroporto di Istres, da cui doveva partire l'incursione, ma subito dopo l'atterraggio una gamba del carrello cedette, causando il danneggiamento dell'aereo, che quindi non pot\u00e9 effettuare la missione. L'ispezione successiva stabil\u00ec che si era trattato di un sabotaggio effettuato in fabbrica.\nDurante questo periodo, a seguito del brillante comportamento in azione, venne decorato con sei medaglie d'argento al valor militare, una medaglia di bronzo al valor militare e tre croci al merito di guerra. Inoltre gli furono attribuiti due avanzamenti per merito di guerra. Ricevette anche la Croce di Ferro di II classe da parte dell'alleato tedesco. Nel dicembre 1941, durante una breve licenza, le autorit\u00e0 di San Marino gli conferirono il titolo di Cavaliere ufficiale dell'Ordine di Sant'Agata, riservato ai cittadini stranieri benemeriti.\nNel dopoguerra, a oltre dieci anni dal termine del conflitto, il 14 luglio 1955 gli venne conferita la medaglia d'oro al valor militare per il bombardamento del 16 dicembre 1940 su Port Sudan in cui era stato ferito alle vertebre cervicali e per l'attacco alla e alla del 13 ottobre 1941.\nDopo l'armistizio.\nL'8 settembre sorprese Graziani durante una breve licenza presso i suoi parenti sammarinesi, ma subito, nonostante questi avessero cercato di convincerlo a riparare nella neutrale Repubblica fino al termine delle ostilit\u00e0, decise che era suo dovere raggiungere il territorio controllato dagli Alleati, in quanto sicuramente prima o poi le Forze Armate italiane sarebbero state chiamate a combattere contro la Germania. A tale scopo, contravvenendo all'ordine dei superiori, che ancora attendevano inutilmente istruzioni, e scampando a qualche raffica di colpi sparata dai Carabinieri di sentinella, il giorno 14 settembre, poco prima dell'arrivo di una colonna tedesca, si impossess\u00f2 di un velivolo S.M.79 presso l'aeroporto di Fano, sul quale il 9 settembre era stato rischierato il Nucleo Addestramento Aerosiluranti di Gorizia. Ai comandi di tale apparecchio, si trasfer\u00ec all'aeroporto di Catania in Sicilia, divenuto importante base aerea alleata, portando con s\u00e9 il capitano Prati, il tenente Pulzetti e gli avieri D'Angelo e Bonanno, per poter servire con l'Aeronautica Cobelligerante. Trasferito con il suo aereo per qualche giorno a Korba, in Tunisia, suscit\u00f2 dubbi negli ufficiali alleati che lo interrogarono, anche per la sua gi\u00e0 citata parentela con Rodolfo Graziani. Al termine degli interrogatori, imposero perci\u00f2 alle autorit\u00e0 italiane di porlo sotto discreta ma continua sorveglianza. Graziani seppe della cosa dopo qualche mese, solo dopo che gli Alleati si furono convinti della sua lealt\u00e0, operando nel frattempo quale pilota di voli di collegamento disarmati. Questo fu un periodo poco felice, in cui Graziani valut\u00f2 la proposta fattagli dall'amico Cimicchi di lasciare l'attivit\u00e0 di pilota per combattere a terra con altro personale della Regia Aeronautica.\nFugati i dubbi, il 4 giugno 1944 fu inviato in Egitto, nella zona dei Laghi amari, assieme al capitano Gerardi e al tenente Roberto Crespi per l'addestramento sul bombardiere bimotore medio Martin Baltimore, di fabbricazione statunitense. Dopo circa un mese di corso, torn\u00f2 in patria con la qualifica di istruttore del suddetto velivolo. Con i Baltimore forniti dagli Alleati, l'Aeronautica del sud form\u00f2 il 1\u00ba luglio lo \"Stormo Baltimore\", inquadrato nella Balkan Air Force, sul 28\u00ba e 132\u00ba Gruppo, quest'ultimo costituito prevalentemente con equipaggi del disciolto 132\u00ba Gruppo aerosiluranti.\nLo Stormo, dopo l'addestramento effettuato a Campo Vesuvio, presso Ottaviano, fu trasferito tra fine ottobre ed inizio novembre sulla disagiata striscia di Campomarino, nei pressi della foce del Biferno, costituita da grelle metalliche e praticamente priva di installazioni fisse, tanto che tutto il personale fu alloggiato in tende, condividendola oltretutto con altri sette reparti di diverse nazionalit\u00e0. Il giorno 11 iniziarono le missioni belliche contro le installazioni tedesche nella penisola balcanica. Dopo la morte del comandante, maggiore Massimiliano Erasi, abbattuto durante una missione sul bacino dell'Arsa in Istria il 21 febbraio 1945 proprio davanti al suo aereo, il 132\u00ba Gruppo pass\u00f2 agli ordini di Graziani, che oper\u00f2 con esso fino al termine del conflitto. Gi\u00e0 il 22 febbraio Graziani declin\u00f2 l'offerta del comandante del 254th Wing, colonnello Stepleton della SAAF, di esentare gli equipaggi del Gruppo dalla missione del giorno, contro il porto di Segna, in segno di lutto per la morte di Erasi, ricordandogli che gi\u00e0 una volta, in occasione della presunta morte di Buscaglia, questo era tornato a combattere il giorno stesso. Da quel giorno Graziani part\u00ec alla testa dei suoi uomini in tutte le successive missioni. Il 26 e 27 febbraio seguenti, ad esempio, l\u00ec guid\u00f2 a bombardare una linea ferroviaria presso Zenica e il porto dell'isola di Arbe.\nSotto il suo comando il Gruppo, che precedentemente era gi\u00e0 nelle prime posizioni, si colloc\u00f2 al primo posto della speciale graduatoria mensile che la Balkan Air Force stilava sulla base degli obiettivi colpiti e dell'efficienza dei reparti, posizione che mantenne fino alla fine delle ostilit\u00e0. Durante tutto il periodo post-armistiziale effettu\u00f2 78 missioni di bombardamento. Graziani venne promosso maggiore per merito di guerra il 5 maggio 1945.\nGraziani si consider\u00f2 sempre molto fortunato, malgrado la grave ferita ricevuta, per come era potuto sopravvivere alla guerra. Non manc\u00f2 di ricordare che, oltre agli episodi gi\u00e0 citati, in ben quattro occasioni nelle quali, per vari motivi, era stato sostituito prima di una missione, tre volte il suo sostituto era rimasto ucciso ed una volta abbattuto, venendo salvato dopo molte peripezie.\nCarriera postbellica.\nConseguito il titolo di dottore in Scienze Politiche presso l'Universit\u00e0 \"La Sapienza\" di Roma, Graziani prest\u00f2 servizio dal 1946 presso lo stato maggiore dell'Aeronautica Militare italiana. Nel 1949, insieme al suo ex comandante Casini, testimoni\u00f2 a favore di Ottone Sponza, gi\u00e0 pilota di aerosiluranti nell'Aeronautica Nazionale Repubblicana di Sal\u00f2, imputato per collaborazionismo dal tribunale militare di Milano e infine assolto. Venne promosso tenente colonnello nel 1951 e colonnello nel 1956, occupandosi principalmente, con diversi ruoli, di missili e bersagli radio-guidati, e assumendo quindi il comando del Reparto Sperimentale di Volo nel 1957.\nFu promosso generale di brigata il 31 dicembre 1960, e, dopo aver frequentato negli USA i necessari corsi, l'8 febbraio 1961 assunse il comando della 36\u00aa Aerobrigata Interdizione Strategica di Gioia del Colle, dotata di missili PGM-19 Jupiter armati con una testata nucleare all'idrogeno da 1,5 megatoni. Si tratt\u00f2 di un periodo molto impegnativo, in quanto l'addestramento del personale operativo e tecnico risult\u00f2 inizialmente carente. Il personale addetto ai missili doveva essere formato negli Stati Uniti e in occasione di alcuni lanci reali da Cape Canaveral durante i corsi si evidenziarono impreparazioni. Ancora pi\u00f9 complessa era la situazione dal punto di vista operativo, a causa delle implicazioni politiche dell'ospitare testate nucleari in Italia. Graziani scopr\u00ec che, in modo stupefacente, il presidente del consiglio italiano dell'epoca, Amintore Fanfani, non sapeva ancora nell'agosto del 1961 che per il lancio dei missili era necessario anche il consenso italiano. L'organico si complet\u00f2 solo nel 1962 e il 15 settembre dello stesso anno Graziani lasci\u00f2 l'incarico al suo successore, generale Oreste Genta.\nNel gennaio 1966 fu promosso generale di divisione aerea, ricoprendo diversi incarichi nel settore logistico dell'aeronautica. Nel dicembre 1969 fu promosso generale di squadra aerea e ricopr\u00ec tra il luglio 1972 e il febbraio 1975 il comando della 2\u00aa regione aerea, assistito dall'aiutante di volo colonnello Pier Giuseppe Jacopozzi. Venne collocato a riposo nel 1975.\nNel 1978 pubblic\u00f2 un'autobiografia, intitolata \"Con bombe e siluri fra le cannonate: avventure di guerra dal Mar Rosso al Mediterraneo\" in piccola tiratura, con una seconda edizione nel 1982, dedicata alla memoria dei suoi compagni d'equipaggio Beltrame, Bertoli e Di Paolo. Basandosi su questa, a cura del figlio Fulcieri Graziani, \u00e8 stata data alle stampe nel 2009 una riedizione riveduta ed integrata intitolata \"Dal primo all'ultimo giorno - 10 giugno 1940 - 5 maggio 1945\", dalle Edizioni Rivista Aeronautica.\nIl nome di Graziani apparve negli elenchi della P2 al numero 503: sottoposto ad indagine, nulla gli fu mai addebitato.\nUna volta a riposo ha ricoperto la carica di presidente dell'Associazione Arma Aeronautica dal 31 ottobre 1976 al 17 aprile 1983.\n\u00c8 deceduto il 23 dicembre 1998, all'et\u00e0 di 83 anni, ultimo pilota rimasto della famosa 281\u00aa Squadriglia di Rodi.\nAttivit\u00e0 politica.\nUna volta posto in congedo si dedic\u00f2 all'attivit\u00e0 politica. Ader\u00ec alla \"Costituente di destra per la Libert\u00e0\" creata dal Movimento Sociale Italiano - Destra Nazionale con personalit\u00e0 esterne al partito. Il 20 gennaio 1977 fu uno dei quattro fondatori del partito Democrazia Nazionale - Costituente di Destra e fece parte della segreteria nazionale del partito.\nDopo la fine nel 1979 dell'esperienza di Democrazia Nazionale, Graziani si candid\u00f2 nel 1985 alla Regione Lazio nella lista \"Alleanza Pensionati\" e fu eletto consigliere regionale.\nDediche e riconoscimenti.\nGli \u00e8 stata dedicata una via di Roma e una sua statua bronzea a grandezza naturale, opera della scultrice statunitense Paula B. Slater, verr\u00e0 posta nel Museo storico dell'Aeronautica Militare. In via Monte Zebio a Roma, dove abit\u00f2, il Comune ha posto una targa ricordandolo come \"Ufficiale pilota eroe della II guerra mondiale e della guerra di liberazione nazionale\". Un monumento a lui dedicato \u00e8 stato posto in un parco pubblico di Affile.\nIn onore e memoria di Giulio Cesare Graziani, l'Aeronautica Militare, il 14 marzo 2009, ha dedicato il 70\u00ba Stormo di stanza a Latina, precedentemente intitolato alla memoria di Enrico Comani, a cui rimane comunque intitolato l'aeroporto. Il suo medagliere, donato dalla famiglia, viene ora conservato presso l'Ufficio Comando dello Stormo.\nIl portale web dell'Aeronautica Militare ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo Graziani tra di esse.\nOnorificenze.\nItaliane.\nDati tratti dall'Istituto Nazionale del Nastro Azzurro."}
{"id": "309160", "revid": "767487", "url": "https://it.wikipedia.org/wiki?curid=309160", "title": "Allan Birnbaum", "text": "Contribu\u00ec alla statistica inferenziale, genetica statistica, psicometria e alla storia della statistica.\nBiografia.\nNato a San Francisco da genitori russi, ebrei ortodossi, studi\u00f2 matematica all'universit\u00e0 della California seguendo contemporaneamente un corso di medicina. Dopo il bachelor in matematica nel 1945 segu\u00ec per due anni corsi universitari in matematica e filosofia, pensando forse ad una carriera in filosofia della matematica, come suggeritogli da uno dei suoi docenti di filosofia, Hans Reichenbach.\nSi trasfer\u00ec all'Universit\u00e0 della Columbia per il PhD con Abraham Wald. In seguito alla morte di quest'ultimo in un incidente aereo nel 1950, il suo dottorato venne seguito da Erich Leo Lehmann. La tesi di Birnbaum e i suoi primi lavori sono fortemente influenzati dal testo classico di Lehmann \"Testing Statistical Hypotheses\".\nBirnbaum rimase alla Columbia fino al 1959 quando si trasfer\u00ec al Courant Institute of Mathematical Sciences, diventando professore ordinario di statistica nel 1963.\nNel 1975 accett\u00f2 un incarico alla City University di Londra. Mor\u00ec suicida l'anno seguente."}
{"id": "309165", "revid": "599013", "url": "https://it.wikipedia.org/wiki?curid=309165", "title": "Iker Casillas", "text": "Annoverato tra i migliori portieri di tutti i tempi, ha legato il suo nome al , con cui in 16 anni di militanza ha vinto cinque campionati spagnoli, due Coppe del Re, quattro Supercoppe spagnole, tre UEFA Champions League, due Supercoppe UEFA, due Coppe Intercontinentali e una Coppa del mondo per club FIFA. Con il Porto ha conquistato due campionati portoghesi, una Coppa del Portogallo ed una Supercoppa portoghese.\nDurante la sua carriera ha partecipato a cinque campionati d'Europa (2000, 2004, 2008, 2012 e 2016) \u2013 record condiviso con Cristiano Ronaldo \u2013, quattro campionati del mondo (2002, 2006, 2010 e 2014) e due Confederations Cup (2009 e 2013), vincendo da capitano gli europei 2008 e 2012 e il mondiale 2010. Della \"Roja\" \u00e8 il secondo calciatore per numero di presenze in gare ufficiali (167), dietro al solo Sergio Ramos. A livello giovanile ha vinto anche il Mondiale Under-20 del 1999.\nA livello individuale, detiene \u2013 a pari merito \u2013 con Cristiano Ronaldo il record assoluto di presenze nelle competizioni UEFA per club (188), oltre ad essere il primatista di presenze nelle competizioni europee per il Real Madrid (157). \u00c8 stato nominato cinque volte miglior portiere dell'anno dalla IFFHS (primato condiviso con Manuel Neuer e Gianluigi Buffon); occupa la 2\u00aa posizione, alle spalle di Buffon, nelle classifiche IFFHS dei pi\u00f9 forti estremi difensori del decennio 2000-2010, del quarto di secolo 1987-2011 e del XXI secolo. Con 1119 partite ufficiali disputate, rientra nella ristretta cerchia dei calciatori con almeno 1000 presenze in carriera.\nBiografia.\nSebbene Iker sia nato a M\u00f3stoles un comune della Comunit\u00e0 di Madrid, i suoi genitori sono tornati successivamente a Bilbao e, per quasi due anni, ha vissuto nel quartiere Zorroza, dove suo padre era cresciuto. Il suo nome Iker e quello di suo fratello Unai sono di origine basca.\nIker Casillas mantiene forti legami emotivi con la citt\u00e0 di Navalacruz, il luogo di origine dei suoi genitori. In questa citt\u00e0, come nella vicina Navaluenga, la scuola calcio Iker Casillas \u00e8 stata attiva per diversi anni durante l'estate. \u00c8 anche strettamente legato alla citt\u00e0 madrilena di M\u00f3stoles, dove \u00e8 nato e ha vissuto durante l'infanzia e l'adolescenza. Egli \u00e8 il \"figlio prediletto\" sia di Navalacruz che di M\u00f3stoles, dove, in quest'ultima, un viale della citt\u00e0 \u00e8 stato intitolato a lui nel gennaio 2012. \n\u00c8 stato sposato con Sara Carbonero, giornalista di Mediaset Espa\u00f1a; la coppia ha due figli. Si sono separati nel marzo del 2021.\nNel 2005 recita, insieme a Guti e Iv\u00e1n Helguera, in . Nel 2007 recita in Goal II - Vivere un sogno.\nCaratteristiche tecniche.\nApprezzato per la forte personalit\u00e0 e il carattere da trascinatore, Casillas era un portiere atletico, reattivo e dotato di un buon senso della posizione. Pur avendo sofferto di un calo di rendimento nelle ultime stagioni al Real Madrid, si era comunque distinto per la prolungata affidabilit\u00e0 ad alti livelli fin da giovane. Abile nel parare i calci di rigore, sapeva farsi rispettare anche nelle uscite, anche se \u00e8 stato talvolta criticato per le sue abilit\u00e0 sulle palle alte e con i piedi.\nCarriera.\nClub.\nReal Madrid.\n1999-2012.\nCasillas nasce calcisticamente al Real Madrid, al quale approda all'et\u00e0 di soli 9 anni. Compie l'intera trafila nel vivaio giovanile partendo dai pulcini fino alla terza, seconda e infine prima squadra. La prima convocazione arriva in piena stagione 1997-1998, alla vigilia di una partita di Champions League in Norvegia contro il Rosenborg. Le ottime prestazioni nel campionato del mondo under-20 disputato in Nigeria valgono a Casillas il posto da titolare nel Real Madrid nella stagione 1999-2000. Casillas debutta a 18 anni come titolare la sera del 12 settembre 1999 allo Stadio San Mam\u00e9s contro l'Athletic Bilbao.\nFin dal primo anno nella squadra madridista inizia a collezionare trofei: nella primavera del 2000 il club conquista l'ottavo titolo europeo, mentre l'anno seguente si aggiudica la Liga. \u00c8 per\u00f2 nel 2002 che arriva la consacrazione di Casillas che, attraverso una serie di ottimi interventi negli ultimi minuti della finale contro il Bayer Leverkusen, consegna la Champions League alla propria squadra, la nona per il club e la seconda per lui. L'incontro ha luogo in un periodo di scarsa forma di Casillas, che aveva perso il posto in squadra in favore di C\u00e9sar. Relegato alla panchina, subentra dopo l'infortunio di C\u00e9sar e grazie alla grande prestazione riprende definitivamente la maglia di titolare, che conquister\u00e0 anche nella nazionale spagnola.\nIl 4 febbraio 2012, in occasione del match vinto per 1-0 contro il Getafe, gioca la sua partita numero 600 con la maglia dei \"Blancos\".\n2012-2015.\nLa sua esperienza con il Real Madrid conosce un periodo di crisi nella seconda parte della stagione 2012-2013, quando, dopo una lunga serie di polemiche con l'allenatore Jos\u00e9 Mourinho, viene messo fuori squadra per scelta \"tecnica\" per la prima volta dal 2002. Sostituito inizialmente dal giovane Antonio Ad\u00e1n, perde definitivamente il posto da titolare in favore del neo-acquisto Diego L\u00f3pez in seguito ad un infortunio al polso, che lo costringe ad uno stop di tre mesi. La sua emarginazione crea una spaccatura sia nella squadra sia nella tifoseria. La crisi nel club non ha comunque compromesso il suo posto di titolare in Nazionale.\nNella stagione 2013-2014, nonostante la partenza di Mourinho e l'arrivo di Carlo Ancelotti sulla panchina dei \"Blancos\", viene di nuovo relegato al ruolo di riserva, alle spalle di Diego L\u00f3pez, disputando solamente le partite di coppa. Dopo la vittoria sul Barcellona nella finale di Coppa del Re, la tribolata stagione si conclude con il trionfo in Champions League, grazie al 4-1 sui concittadini dell'Atletico Madrid nella finale di Lisbona, che garantisce al Real la conquista della coppa per la decima volta nella sua storia.\nCon la cessione di Diego L\u00f3pez al Milan nell'agosto del 2014, Casillas ritrova il posto da titolare per la stagione 2014-2015, nonostante la concorrenza del neo-acquisto Keylor Navas. Il 12 agosto arriva la vittoria in Supercoppa Europea contro il Siviglia (2-0), mentre il 20 dicembre seguente conquista il Mondiale per club, grazie al 2-0 in finale contro il San Lorenzo.\nIn carriera ha conseguito diversi record: a 18 anni \u00e8 diventato titolare del Real Madrid, a 19 ha vinto la Champions League ed ha esordito in Nazionale, a 21 \u00e8 diventato titolare fisso della Spagna ed a 23 ha indossato per la prima volta la fascia di capitano delle\" Furie Rosse\".\nPorto.\nL'11 luglio 2015 risolve il proprio contratto con il Real Madrid e passa al Porto, lasciando il club madrileno dopo 16 stagioni (25 anni contando la trafila nelle giovanili), 725 gare disputate e 18 trofei vinti. Esordisce con la nuova maglia il 15 agosto 2015 nella vittoria per 3-0 contro il Vitoria Guimaraes. Il 9 dicembre, in occasione dell'ultimo turno della fase a gironi, raggiunge quota 158 presenze in UEFA Champions League e, superando Xavi fermo a 157, ne diviene l'allora primatista di presenze. Le sue prestazioni nel corso della stagione risultano inferiori alle attese.\nIl 5 maggio 2018, alla penultima giornata di Primeira Liga, Casillas si laurea campione di Portogallo con il Porto grazie al pareggio per 0-0 nel derby di Lisbona tra Sporting e Benfica. Questo \u00e8 il suo diciannovesimo titolo con maglie di club, oltre che il primo coi \"Drag\u00f5es.\" Nel corso della stagione, dalla fine di ottobre del 2017 fino alla met\u00e0 di febbraio, perde il posto da titolare in favore del pi\u00f9 giovane Jos\u00e9 S\u00e1. Nella volata finale fornisce, tuttavia, un grande contributo per il successo del Porto, che non vinceva il campionato da cinque anni e aveva effettuato il sorpasso sul Benfica battendolo all'Est\u00e1dio da Luz per 1-0 alla quintultima giornata.\nIl 4 agosto 2018, all'Est\u00e1dio Municipal de Aveiro, il Porto batte per 3-1 l'Aves. Casillas, schierato come titolare, vince cos\u00ec la Supercoppa di Portogallo, il ventesimo titolo della sua carriera con maglie di club. Il successivo 11 dicembre, nella partita vinta per 2-3 sul campo del , raggiunge Cristiano Ronaldo a quota 100 vittorie in UEFA Champions League, record per la competizione. Ottiene contestualmente la propria 173\u00aa presenza nella competizione, record per il torneo, oltre a essere il primo giocatore a essere sceso in campo in 20 stagioni consecutive di UEFA Champions League.\nIl 1\u00ba maggio 2019 viene colpito da un infarto miocardico acuto durante un allenamento. In attesa di sapere se e quando tornare in campo, a luglio, pur rimanendo in rosa, intraprende l'attivit\u00e0 di dirigente del Porto, facendo da tramite tra giocatori, allenatore e dirigenza.\nNella stagione 2019-2020 rimane nella rosa del Porto, ma non scende mai in campo. Il 4 agosto 2020 annuncia ufficialmente il proprio ritiro dall'attivit\u00e0 agonistica.\nNazionale.\nNell'estate del 2002 Casillas \u00e8 stato l'estremo difensore titolare della nazionale spagnola nel campionato del mondo 2002, subentrando in extremis all'infortunato Ca\u00f1izares. La sua presenza \u00e8 stata decisiva nell'ottavo di finale contro l', in cui Casillas ha parato un rigore nei tempi regolamentari e due dopo i supplementari, contribuendo alla vittoria della Spagna.\nSempre con la divisa delle \"Furie rosse\" ha preso parte al campionato d'Europa 2004, al campionato del mondo 2006 ed al campionato d'Europa 2008, vincendo il titolo continentale nella finale vinta 1-0 sulla Germania. In quest'occasione \u00e8 stato anche nominato capitano da Aragon\u00e9s, ct della nazionale: ha avuto cos\u00ec l'onore di alzare al cielo di Vienna il massimo trofeo europeo per selezioni nazionali.\nLe sue soddisfazioni in nazionale non terminano con la vittoria del campionato d'Europa 2008: l'11 luglio 2010 a Johannesburg, in Sudafrica, quale capitano della sua nazionale, \u00e8 il primo a sollevare la Coppa del campionato del mondo 2010, la prima conquistata dalla nella sua prima finale mondiale, vinta battendo per 1-0 i dopo i tempi supplementari con gol al 116' di Andr\u00e9s Iniesta. Viene eletto miglior portiere dei mondiali anche in virt\u00f9 di due interventi prodigiosi su Arjen Robben in finale.\nIl 12 novembre 2011, in occasione dell'amichevole della sua nazionale contro l', a Wembley, diventa il giocatore con pi\u00f9 presenze nella storia della selezione spagnola, raggiungendo il portiere Andoni Zubizarreta a quota 126 partite giocate. Tre giorni pi\u00f9 tardi, a San Jos\u00e9, contro la , diviene il primatista assoluto di presenze con le \"Furie rosse\".\nIl 1\u00ba luglio 2012, a Kiev, si laurea nuovamente campione d'Europa con la nazionale spagnola, grazie al 4-0 inflitto all' in finale, diventando cos\u00ec il primo calciatore in assoluto a vincere la coppa per due volte, tra l'altro consecutive, in qualit\u00e0 di capitano. Durante la competizione subisce un solo gol, segnatogli da Antonio Di Natale nella partita di esordio (- 1-1).\nConvocato per il campionato del mondo 2014 (dove la Spagna esce nella fase a gironi), Casillas gioca le prime due gare contro i e il . Offre una brutta prestazione, commettendo anche diversi errori, e subisce in queste due gare 5 reti dagli olandesi e 2 dai cileni.\nIl 13 novembre 2015, nella vittoria casalinga 2-0 contro l', raggiunge quota 165 presenze con la nazionale spagnola, eguagliando il record europeo di Vit\u0101lijs Astafjevs, e diventando inoltre il primo portiere a raggiungere le 100 gare con la nazionale del proprio paese senza subire gol.\nViene convocato anche per l'Europeo 2016 in Francia, manifestazione nella quale tuttavia non scende in campo, ricoprendo il ruolo di secondo portiere dietro de Gea.\nStatistiche.\nCasillas ha disputato, tra club, nazionale maggiore e nazionali giovanili, 1119 partite.\nPresenze e reti nei club.\n\"Statistiche aggiornate al 26 aprile 2019.\""}
{"id": "309166", "revid": "1226", "url": "https://it.wikipedia.org/wiki?curid=309166", "title": "Cristalli di dilitio", "text": ""}
{"id": "309167", "revid": "884", "url": "https://it.wikipedia.org/wiki?curid=309167", "title": "Val di Scalve", "text": ""}
{"id": "309169", "revid": "1632387", "url": "https://it.wikipedia.org/wiki?curid=309169", "title": "Marco Vivio", "text": "Biografia.\nFiglio di un generale dell'esercito, Nicola Vivio, e di una casalinga, Vita Girardi, \u00e8 fratello del doppiatore Paolo Vivio. Ha un fratello maggiore di nome Francesco, ingegnere e docente universitario. Padre del doppiatore Edoardo Vivio, dal 1983 al 1995 ha un'intensa esperienza di attore bambino. \u00c8 con Francesco Nuti in \"Tutta colpa del paradiso\" (1985) e ne \"La famiglia\" di Ettore Scola (1987) con Vittorio Gassman. Molto attivo alla televisione, \u00e8 il protagonista della mini-serie \"Un bambino in fuga\" (1990). Da adulto, continua la sua carriera di attore senza interruzioni, diventando noto al grande pubblico interpretando il personaggio di Tommaso Pironi nella serie televisiva \"Orgoglio\" (2004-06). Successivamente partecipa alla serie televisiva di Canale 5, \"Nati ieri\" (2006-07). Nel 2007 interpreta il ruolo di Nando dalla Chiesa nella miniserie televisiva \"Il generale Dalla Chiesa\", con la regia di Giorgio Capitani.\nCome doppiatore \u00e8 noto soprattutto per aver prestato la voce a Chris Evans nel ruolo di Capitan America nel Marvel Cinematic Universe, a Tobey Maguire nella trilogia di \"Spider-Man\" di Sam Raimi e \"\", a Tom Welling nelle serie televisive \"Smallville\", \"Lucifer\" e Anakin Skywalker nella serie animata \".\" Tra gli altri attori doppiati: Chris Pine, Chris Pratt, Matt Bomer, Charlie Hunnam in \"King Arthur - Il potere della spada\", Tom Lenk, Seann William Scott, Paul Walker, Ashton Kutcher e Casey Affleck in \"Soul Survivors - Altre vite\". Sua anche la voce di Marcus Walton Forrester in \"Beautiful\" e di Sebastian Stan in \" Le strade del male\". Nel 2021 ha avuto un'esperienza come conduttore televisivo nel programma \"L'Atlante che non c'\u00e8\" trasmesso su Rai 5."}
{"id": "309178", "revid": "1543377", "url": "https://it.wikipedia.org/wiki?curid=309178", "title": "M23 (astronomia)", "text": "M 23 (conosciuto anche come NGC 6494) \u00e8 un ammasso aperto visibile nella costellazione del Sagittario.\nOsservazione.\nM23 si individua circa 3,5\u00b0 a nord-ovest dalla stella e giace in un campo di stelle molto ricco a causa della presenza di grandi nubi stellari della Via Lattea; \u00e8 visibile anche con un binocolo come un 10x50, sebbene se le sue componenti sono difficili da scindere. Un telescopio da 114mm \u00e8 invece in grado di mostrare diverse stelle a partire dalla decima magnitudine; con un 150mm l'ammasso \u00e8 risolto completamente in un centinaio di stelle e le aree periferiche si mostrano molto irregolari.\nM23 pu\u00f2 essere osservato con discreta facilit\u00e0 da gran parte delle aree popolate della Terra, grazie al fatto che \u00e8 situata a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque molto difficile, mentre nell'Europa centrale appare relativamente basso; dall'emisfero sud la nebulosa \u00e8 ben visibile alto nelle notti dell'inverno australe e nella sua fascia tropicale pu\u00f2 vedersi perfettamente allo zenit. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nM23 fu scoperto da Charles Messier il 20 giugno 1764, che lo inser\u00ec nel suo catalogo descrivendolo cos\u00ec: \"Un ammasso di stelle molto vicino a 65 Ophiuchi...Diam. 15'...\". John Herschel lo osserva dal Capo di Buona Speranza, descrivendolo come un ammasso formato da un centinaio di stelle dalla nona alla tredicesima grandezza; l'ammiraglio Smith osserva che le sue componenti sono molto sparse e si dispone in senso sudovest-nordest.\nCaratteristiche.\nM23 si trova alla distanza di circa 2.150 anni luce dalla Terra; il suo diametro si aggira intorno ai 15-20 anni luce.\nAll'interno dell'ammasso sono stati identificati circa 150 membri; le sue stelle pi\u00f9 calde sono di tipo B9 e le pi\u00f9 luminose raggiungono la magnitudine 9,2. L'et\u00e0 stimata si aggira fra i 220 e i 300 milioni di anni."}
{"id": "309180", "revid": "1702319", "url": "https://it.wikipedia.org/wiki?curid=309180", "title": "Kew Gardens", "text": "I Kew Gardens sono un esteso complesso di serre e giardini ubicati tra Richmond upon Thames e Kew, a circa 10 km a sud-ovest di Londra, in Inghilterra. Sono gestiti da un Non-departmental public body, denominato Royal Botanic Gardens, Kew.\nStoria.\nI \"Kew Gardens\" originano dal giardino esotico della \"Kew House\" creata da Lord Capel di Tewkesbury, successivamente ampliato dalla principessa Augusta, vedova di Federico di Hannover, Principe di Galles, per il quale Sir William Chambers costru\u00ec parecchie nuove strutture, tra le quali attualmente rimane la pagoda cinese del 1761. Giorgio III arricch\u00ec i giardini, aiutato dalla abilit\u00e0 di William Aiton e di Sir Joseph Banks. La vecchia \"Kew House\" fu demolita nel 1802. La \"Dutch House\" fu commissionata da Giorgio III nel 1781 come \"nursery\" per i rampolli reali. Si tratta di una semplice struttura in mattoni oggi nota come \"Kew Palace\".\nNel 1840 i giardini ebbero ufficialmente riconosciuto lo \"status\" di Orto botanico nazionale. Sotto la direzione di William Hooker la superficie dei giardini fu incrementata sino a 30 ha e l'annesso arboretum si estese sino ai 130 ha attuali. Nel corso del XIX secolo i \"Kew Gardens\" furono il luogo in cui per la prima volta lo sforzo di coltivare l'albero della gomma fuori dal Sud America fu coronato da successo. Nel 2000 si sono fatti promotori e poi coordinatori del \"Millennium Seed Bank Project\", progetto di Banca dei semi per la tutela della biodiversit\u00e0 dei semi. Nel luglio 2003, i \"Kew Gardens\" sono stati inseriti nella lista dei Patrimoni dell'umanit\u00e0 dall'UNESCO.\nStrutture e collezioni.\nKew Gardens \u00e8 divenuto al giorno d'oggi un centro di ricerca botanica di primo livello, un terreno di addestramento per giardinieri professionisti, nonch\u00e9 una popolare attrazione per i visitatori. \nLe serre.\nLa \"Palm House\" fu costruita dall'architetto Decimus Burton tra il 1841 e il 1849, e fu la prima grande opera architettonica che utilizzava strutture in ferro su larga scala. \u00c8 divenuta il simbolo dei \"Kew gardens\". Fu creata specificamente per ospitare le collezioni di palme esotiche che nell'epoca vittoriana venivano introdotte in Europa. Al suo interno sono state ricreate condizioni simili a quelle della foresta tropicale. Ospita numerose specie di palme e cicadi, suddivise per aree geografiche, molte delle quali minacciate di estinzione nel loro ambiente naturale. \nLa \"Temperate House\" \u00e8 costituita da un blocco centrale, costruito tra il 1859 e il 1869, alle cui estremit\u00e0 si trovano due serre ottagonali, aggiunte tra il 1860 and 1899. L'intera struttura copre un'area di 4.880\u00a0m\u00b2, circa il doppio di quella della \"Palm House\". Ospita numerose specie delle diverse zone temperate del mondo. Tra di esse merita un cenno particolare la , la pi\u00f9 grande palma \"indoor\" del mondo.\nNel 1987 c'\u00e8 stata la inaugurazione di una terza grande serra, la Princess of Wales Conservatory (inaugurata dalla Principessa Diana in memoria della sua antenata Augusta, principessa del Galles), fondatrice dei giardini. La serra ospita 10 differenti zone climatiche, due delle quali, la \"Dry Tropics\" e la \"Wet Tropics\", occupano la maggior parte della superficie. Un sofisticato sistema di controllo computerizzato garantisce poi la stabilit\u00e0 di altri otto differenti micro-climi, in aree create per le particolari necessit\u00e0 di specifici gruppi di piante (felci, orchidee, piante carnivore, ..). Sentieri e passerelle collocati a diversi livelli consentono una osservazione ravvicinata di tutte le specie\nAltre serre minori sono: \nLa Pagoda.\nNell'angolo sud-est dei \"Kew Gardens\" si erge la Grande Pagoda (di William Chambers), eretta nell'anno 1762, ispirata al modello della \"Taa\" cinese. Il pi\u00f9 basso dei dieci piani ottagonali ha un diametro di 15 metri. L'intera struttura, dalla base al punto pi\u00f9 alto, \u00e8 alta 50 metri.\nOgni piano finisce con un tetto pensile, secondo il costume cinese, ricoperto da piastre di ferro verniciato di differenti colori, ed attorno a ciascuno di essi c'\u00e8 una galleria circondata da una ringhiera. Tutti gli angoli del tetto erano adornati con grande teste di dragone, ottanta in tutto, ricoperte da un vetro sottile di vari colori; oggi sono tutte rovinate. Le mura dell'edificio sono fatte di mattoni molto duri. La scala si sviluppa al centro dell'edificio.\nMusei e gallerie.\nVicino alla \"Palm House\" esiste un edificio noto come \"Museum No.1\" che fu progettato da Decimus Burton e aperto nel 1857, con la finalit\u00e0 di illustrare la dipendenza dell'umanit\u00e0 dalle piante. L'edificio, che ospitava le collezioni di botanica economica, incluso attrezzi, ornamenti, indumenti, cibo e medicine, \u00e8 stato interamente rinnovato nel 1998. I due piani superiori sono ora un \"education centre\" mentre il piano terra ospita la mostra \"Plants+People\" che illustra le variet\u00e0 di piante nelle diverse parti del mondo e gli usi che i diversi popoli ne fanno. \nLa \"Marianne North Gallery\" fu costruita nel 1880 per ospitare i dipinti di Marianne North, figlia di un parlamentare che comp\u00ec molti viaggi in Nord America e Sud-America, nonch\u00e9 in molti paesi dell'Asia, dipingendo numerose specie di piante. La collezione raccoglie 832 dipinti.\nCome risultato del Festival del Giappone del 2001, i \"Kew Gardens\" acquisirono una casa giapponese in legno denominata Machiya. Fu originariamente eretta intorno al 1900 in un sobborgo di Okazaki e quindi riassemblata a Kew grazie alla collaborazione tra un gruppo di artigiani giapponesi e le maestranze inglesi del Globe Theatre.\nStatue.\nIn prossimit\u00e0 della \"Palm House\" vi \u00e8 una fila di dieci statue d'animali, ognuna delle quali tiene uno stemma. Le statue sono conosciute come i \"Queen's Beasts\" (Animali della Regina) e rimarcano le origini dinastiche della regina Elisabetta II. Furono originalmente scolpite per l'incoronazione della Regina Elisabetta II nel 1953; sono state sostituite da copie nel 1958. Gli animali sono: il leone d'Inghilterra, il grifone del re Edoardo III, il falcone dei Plantageneti, il bue nero di Clarence, il leone bianco di Mortimer, l'eale di Beaufort, il greyhound di Richmond, il drago rosso del Galles, l'unicorno di Scozia e il cavallo bianco di Hannover.\nHerbarium.\nKew \u00e8 un importante centro di raccolta di semi; ha una delle pi\u00f9 importanti \"seedbanks.\" Assieme all'Harvard University Herbaria, e all'Australian National Herbarium, cooperano all'IPNI database per produrre un autorevole fonte di informazioni sulla nomenclatura delle piante.\nSpecie presenti.\nSu una superficie di oltre 120 ettari trovano ospitalit\u00e0 oltre 40.000 variet\u00e0 di piante.\nL'Arboretum ospita circa 14000 alberi appartenenti a specie provenienti da ogni parte del mondo, con esemplari risalenti alle esplorazioni botaniche degli inizi del XVIII secolo ed altri frutto delle spedizioni pi\u00f9 recenti. Meritano una menzione particolare alcuni esemplari \"storici\" di \"Castanea\u00a0sativa\", \"Ginkgo\u00a0biloba\", \"Robinia\u00a0pseudoacacia\", \"Platanus\u00a0orientalis\", \"Zelkova\u00a0carpinifolia\", \"Quercus\u00a0castaneifolia\" e \"Sophora\u00a0japonica\". Quest'ultima, nota come \"Pagoda Tree\", \u00e8 uno degli alberi pi\u00f9 caratteristici e affascinanti con il suo tronco adagiato su un lato e particolarmente intrecciato. \u00c8 stato piantato a Kew nel 1760.\nAltre specie arboree presenti sono:\n\"Pinus\u00a0pinea, Cedrus\u00a0atlantica, Cedrus\u00a0libani, Ilex\u00a0aquifolium, Acer\u00a0palmatum, Araucaria\u00a0araucana, Taxodium\u00a0distichum\".\nLa \"Palm House\" ospita molte specie di palme, alcune molto rare, tra cui \"Bactris\u00a0gasipaes\", \"Attalea\u00a0speciosa\", \"Syagrus\u00a0romanzoffiana\", \"Elaeis\u00a0oleifera\", \"Cocos\u00a0nucifera\", \"Elaeis\u00a0guineensis\", \"Dypsis\u00a0decaryi\"; un cenno particolare merita la \"Lodoicea\u00a0maldivica\", che ha il primato del pi\u00f9 grosso seme del mondo.\nTra le cicadi meritano un cenno alcuni rari esemplari del Sudafrica: \"Encephalartos\u00a0altensteinii\" e \"Encephalartos\u00a0ferox\", di cui esistono due esemplari di entrambi i sessi. Nella \"Temperate House\" si trova poi la pianta in assoluto pi\u00f9 rara dei Kew Gardens, uno dei pochi esemplari superstiti di \"Encephalartos\u00a0woodii\".\nTra le specie ospitate nella \"Temperate House\" vi sono anche altre specie a rischio di estinzione negli habitat di origine quali \"Hibiscus\u00a0liliiflorus\" delle isole Rodrigues e \"Trochetiopsis\u00a0erthroxylon\" di Saint Helena, nonch\u00e9 specie di particolare interesse economico quali il the (\"Camellia sinensis\"), il chinino (\"Cinchona\") e una ampia collezione di differenti specie di agrumi. Abbiamo poi piante delle zone temperate americane (\"Fuchsia\" spp., \"Salvia\" spp., \"Brugmansia\" spp.), australiane (\"Banksia\" spp., \"Protea cynaroides\").\nNella \"Princess of Wales Conservatory \" sono ospitati altri esemplari \"record\" dei \"Kew Gardens\": l'\"Amorphophallus titanum\", la cui gigantesca infiorescenza, alta oltre 3\u00a0m, non ha eguali nel mondo vegetale; l'acquatica \"Victoria Longwood\", un incrocio tra \"Victoria amazonica\" e \"Victoria cruziana\", le cui foglie raggiungono un diametro di oltre 2.5\u00a0m.La serra accoglie inoltre una ampia variet\u00e0 di specie di piante succulente e una collezione di piante carnivore.\nNotizie utili.\nL'ingresso ai giardini \u00e8 a pagamento (16 sterline per il biglietto intero).\nLa stazione della metropolitana di Londra pi\u00f9 vicina \u00e8 la Kew Gardens station (District Line e Overground) a nord dei giardini, facilmente raggiungibili a piedi.\nOgni giorno (tranne Natale) si svolgono visite guidate gratuite, che iniziano alle 11 e alle 14. \u00c8 anche disponibile, a pagamento, un autobus che effettua un giro dei giardini, con spiegazioni tenute dal guidatore.\nCuriosit\u00e0.\nI \"Royal Gardens at Kew\" sono citati nel brano \"The Return of the Giant Hogweed\" dei Genesis, dall'album \"Nursery Cryme\", come luogo in cui viene inizialmente trapiantato il terribile \"hogweed\" destinato a rivelarsi una pianta assassina.\nNel videogioco \"MediEvil 2\" per PlayStation, i Giardini di Kew sono l'ambientazione di un intero livello del gioco.\nI giardini sono l'ambientazione principale di uno dei casi del videogioco del 2014 \"\" basato sul personaggio di Sherlock Holmes di Arthur Conan Doyle. Il caso, chiamato \"The Kew Gardens Drama\" impegna il detective Holmes nell'investigare sul furto di alcune piante esotiche ai giardini. Il tutto si trasforma in un caso di omicidio quando si scopre che il direttore dei giardini \u00e8 morto in circostanze misteriose pochi giorni prima."}
{"id": "309181", "revid": "834", "url": "https://it.wikipedia.org/wiki?curid=309181", "title": "NGC 6494", "text": ""}
{"id": "309182", "revid": "834", "url": "https://it.wikipedia.org/wiki?curid=309182", "title": "Messier Object 23", "text": ""}
{"id": "309187", "revid": "1522738", "url": "https://it.wikipedia.org/wiki?curid=309187", "title": "Massimiliano Manfredi", "text": "Biografia.\n\u00c8 marito della doppiatrice Stella Musy da cui ha avuto un figlio. \u00c8 fratello del doppiatore Rory, cugino dei doppiatori Fabrizio Manfredi, Sandro, Rossella Acerbo e dell'attore Maurizio Ancidoni.\nCarriera.\n\u00c8 noto soprattutto per essere il doppiatore principale di Orlando Bloom, Chris Hemsworth, e James Franco, per aver prestato la voce a Mark Wahlberg, Owen Wilson, Matt Damon e Edward Norton in alcune significative interpretazioni; a Ewan McGregor nel film \"Moulin Rouge!\", Adrien Brody ne \"Il pianista\" di Roman Pola\u0144ski e nella serie tv Peaky Blinders, Sean Kanan in \"Beautiful\", Barry Watson in \"Settimo cielo\". \u00c8 la voce narrante del programma televisivo trasmesso su DMAX \"1000 modi per morire\".\n\u00c8 lo speaker ufficiale di Rai 1.\nHa, inoltre, diretto il doppiaggio di molti film d'animazione della Disney e della Pixar, tra cui Zootropolis, Toy Story 4 e Soul."}
{"id": "309203", "revid": "1659016", "url": "https://it.wikipedia.org/wiki?curid=309203", "title": "Los grandes \u00e9xitos en espa\u00f1ol", "text": "Los grandes \u00e9xitos en espa\u00f1ol \u00e8 la prima raccolta del gruppo musicale statunitense Cypress Hill pubblicata il 19 ottobre 1999 dalla Ruffhouse e dalla Columbia Records.\nCon l'eccezione della prima traccia e \"Latin Lingo\" (che appare nel primo disco), si tratta di pezzi gi\u00e0 pubblicati, ripresi con testi in spagnolo."}
{"id": "309217", "revid": "118786873", "url": "https://it.wikipedia.org/wiki?curid=309217", "title": "Stephen Synnott", "text": "Appartiene al gruppo di scienziati che ha studiato immagini e dati inviati a Terra dalle sonde Voyager; si \u00e8 reso scopritore di numerosi satelliti naturali dei giganti gassosi del sistema solare esterno.\nSono attribuite a Synnott le scoperte di:"}
{"id": "309237", "revid": "27723", "url": "https://it.wikipedia.org/wiki?curid=309237", "title": "Stephen P. Synnott", "text": ""}
{"id": "309242", "revid": "228587", "url": "https://it.wikipedia.org/wiki?curid=309242", "title": "Proteus", "text": ""}
{"id": "309243", "revid": "2175", "url": "https://it.wikipedia.org/wiki?curid=309243", "title": "Ani di Franco", "text": ""}
{"id": "309245", "revid": "301156", "url": "https://it.wikipedia.org/wiki?curid=309245", "title": "Colle del Nivolet", "text": "Il Colle del Nivolet (pron. fr. : - in francese, \"Col du Nivolet\" - 2.612\u00a0metri s.l.m.) \u00e8 un valico alpino situato nelle Alpi Graie, spartiacque tra la Valle dell'Orco (Piemonte) e la Valsavarenche (Valle d'Aosta), collocato all'interno dell'area protetta del Parco Nazionale del Gran Paradiso ad ovest dell'omonimo massiccio, non lontano dal confine italo-francese ad ovest.\nStoria.\nLa strada che, partendo dai 1580\u00a0m s.l.m. di Ceresole Reale si inerpica per 18,5\u00a0km sino al colle del Nivolet, \u00e8 stata costruita nel 1931, con la funzione principale di permettere un facile raggiungimento degli invasi artificiali (lago Serr\u00f9 e Agnel) situati a quota 2200\u00a0m circa.\nRenzo Videsott, il primo presidente dell'ente parco, volle che il tracciato d'asfalto proseguisse fino ai 2612\u00a0m del colle intravedendo la possibilit\u00e0 di portare nel cuore del neonato Parco Nazionale del Gran Paradiso una prima forma di turismo naturalistico. Tuttavia, col passare degli anni, lo sviluppo della motorizzazione di massa ha portato al colle orde di turisti che trasformano la zona, soprattutto nelle domeniche estive, in un immenso parcheggio.\nNegli anni settanta era stato progettato il collegamento con il paese di Pont nel comune di Valsavarenche, ma le incomprensioni tra la regione autonoma Valle d'Aosta e la regione Piemonte hanno impedito la realizzazione del progetto. La strada sterrata \u00e8 stata iniziata, scende dal colle e prosegue per alcuni chilometri sul lato sinistro orografico dell'altopiano del Nivolet per poi terminare, presso la croce dell'Arolley, 300\u00a0m sopra l'abitato di Pont, per la soddisfazione degli ambientalisti, i quali sottolinearono il disastroso impatto ambientale di una tale opera.\nAttualmente l'ultimo tratto della SS 460 (ora SP 50) resta chiuso al traffico automobilistico da met\u00e0 ottobre a met\u00e0 maggio, la sbarra si trova dopo Chiapili di Sopra, la borgata pi\u00f9 alta di Ceresole. Nel corso della stagione invernale o all'inizio della primavera, in condizioni di neve assestata, viene spesso usata per escursioni con gli sci da scialpinismo o con le racchette da neve. Negli ultimi anni si \u00e8 cercato di porre un rimedio all'eccessiva affluenza di autoveicoli in una zona di cos\u00ec alto pregio naturalistico bloccando le vetture, durante le domeniche estive, al lago Serr\u00f9. Nei giorni di chiusura ai veicoli a motore gli ultimi sei chilometri possono essere percorsi a piedi, in bici oppure usufruendo di un servizio di bus navetta.\nDescrizione.\n\u00c8 facilmente raggiungibile in macchina nel periodo estivo, mentre nel periodo invernale/primaverile la strada che vi conduce non viene liberata dalla neve. L'accesso al colle \u00e8 possibile utilizzando la SSP 460 per Ceresole Reale (TO). Proseguendo oltre l'abitato di Ceresole la strada si snoda per una ventina di chilometri che portano a salire per un migliaio di metri di dislivello sino al colle, costeggiando molto da vicino due laghi artificiali (lago Serr\u00f9 e Agnel) asserviti alla produzione di energia elettrica. La strada passa oltre il colle e si arresta poco dopo il Rifugio Albergo Savoia, sul versante valdostano.\nAmbiente.\nDal punto di vista naturale \u00e8 caratterizzato da una vasta prateria punteggiata da numerosi stagni e torbiere e attraversata dalla Dora del Nivolet, il colle \u00e8 famoso per i suoi laghi alpini incontaminati sul \"pianoro del Nivolet\". Dal punto di vista faunistico, si possono osservare camosci, stambecchi, marmotte e diverse specie di anfibi e uccelli.\n\u00c8 uno dei luoghi pi\u00f9 bui d'Italia, almeno tra quelli accessibili tramite strada asfaltata, perch\u00e9 gode di schermature da parte delle montagne verso la pianura e le grandi citt\u00e0, ed \u00e8 quindi relativamente immune dall'inquinamento luminoso. Inoltre la sua altitudine rispetto a siti di osservazione posti a quota pi\u00f9 inferiore riduce le interferenze dell'atmosfera terrestre quando si osserva il cielo. Il colle viene perci\u00f2 frequentemente usato dagli astrofili per nottate osservative, ad esempio dal Circolo Astrofili di Milano.\nCiclismo.\nLa salita del Colle del Nivolet, classificabile come salita alpina lunga, dall'importante dislivello, dall'elevata quota altimetrica raggiunta e con pendenze di media difficolt\u00e0, \u00e8 meta frequente di cicloamatori d'estate. Non \u00e8 mai stata interessata per la sua totalit\u00e0 da grandi competizioni in quanto implica l'arrivo di tappa in cima al colle al termine della strada con qualche problema logistico-organizzativo e per la presenza di scenari montani incontaminati del parco nazionale del Gran Paradiso. Nel 2019, per la prima volta, il Giro d'Italia ha affrontato parte della salita fermandosi al Lago Serr\u00f9 a circa 2243 m di quota con vittoria del russo Ilnur Zakarin e Jan Polanc in maglia rosa.\nNella cultura di massa.\nLa strada che dal Nivolet scende verso il lago Agnel e il lago Serr\u00f9 \u00e8 stata utilizzata nelle riprese del film \"Un colpo all'italiana\". La scena finale del film vede il pullman in bilico sul costone a strapiombo sul lago Agnel e nella ripresa panoramica si nota in lontananza anche il lago Serr\u00f9."}
{"id": "309247", "revid": "767487", "url": "https://it.wikipedia.org/wiki?curid=309247", "title": "Skull &amp; Bones (album)", "text": "Skull &amp; Bones \u00e8 il quinto album in studio del gruppo musicale statunitense Cypress Hill, pubblicato il 25 aprile 2000 dalla Columbia Records."}
{"id": "309248", "revid": "2122884", "url": "https://it.wikipedia.org/wiki?curid=309248", "title": "Marco Mete", "text": "Biografia.\nFormatosi presso l'Accademia nazionale d'arte drammatica, ha dato voce al personaggio di Roger Rabbit nelle versioni italiana e spagnola del film \"Chi ha incastrato Roger Rabbit\", doppiando inoltre Picchiarello solo nella versione spagnola. Tra i numerosi attori che ha doppiato ci sono Kelsey Grammer in \"Frasier\", Bruce Willis, Kevin Bacon, Robin Williams, Martin Lawrence e Aidan Quinn in alcune interpretazioni. Ha doppiato inoltre Richard Pryor in ', Billy Crystal, Richard Roxburgh in \"Moulin Rouge!\", Nathan Lane in \"The Producers\", Brent Spiner nella serie e i film di ', Peter Capaldi nei panni del dodicesimo Dottore nella serie fantascientifica \"Doctor Who\". \nMete \u00e8 noto anche per aver prestato la sua voce ai personaggi delle serie animate e film d'animazione: il papero Daffy Duck, la lince Bonkers in \"Bonkers - Gatto combinaguai\", Pollo in \"Mucca e Pollo\", Sykes in \"Shark Tale\", il gabbiano Scuttle ne \"La sirenetta\", al ranocchio Jean-Bob in \"L'incantesimo del lago\", e alla voce narrante del lungometraggio \"Magnolia\" di Paul Thomas Anderson nell'edizione italiana del film curata dal collega Sandro Acerbo. Mete ha partecipato al doppiaggio inglese (diretto da Francesco Vairano) del film \"Pinocchio\" (2019) di Matteo Garrone, doppiando il personaggio del Giudice Gorilla, interpretato da Teco Celio.\nCome attore ha esordito al Teatro stabile di Trieste, fondando assieme a Stefanella Marrama la compagnia \"Napoli Nuova 77\", con diversi spettacoli in Germania, Francia e Stati Uniti D'America.\nHa, inoltre, diretto il doppiaggio di molti film di successo, tra cui la Trilogia del cavaliere oscuro, Donnie Darko, \"Ocean's Eleven - Fate il vostro gioco\", \"Snatch - Lo strappo\", \"Fight Club\", \"Interstellar\" e \"Inception\" (per quest'ultimo ha vinto, nel 2011, il premio \"Miglior Direzione Di Doppiaggio\" presso il Gran Premio Internazionale Del Doppiaggio).\nVita privata.\nEx marito della doppiatrice Stefanella Marrama, ha due figli: il doppiatore Andrea e Federica."}
{"id": "309254", "revid": "1226", "url": "https://it.wikipedia.org/wiki?curid=309254", "title": "Star Wars- Knights of the Old Republic", "text": ""}
{"id": "309269", "revid": "436907", "url": "https://it.wikipedia.org/wiki?curid=309269", "title": "Live at the Fillmore (Cypress Hill)", "text": "Live at the Fillmore \u00e8 il primo album dal vivo del gruppo musicale statunitense Cypress Hill, pubblicato il 12 dicembre 2000 dalla Ruffhouse e dalla Columbia Records."}
{"id": "309271", "revid": "767487", "url": "https://it.wikipedia.org/wiki?curid=309271", "title": "Amber Benson", "text": " \n\u00c8 conosciuta soprattutto per il ruolo di Tara Maclay nella serie TV \"Buffy l'ammazzavampiri\", e ha anche diretto, prodotto e interpretato nei suoi film \"Chance\" (2002) e \"Lovers, Liars &amp; Lunatics\" (2006). Ha anche co-diretto il film \"Drones\" con il collega Adam Busch, membro del cast di \"Buffy\".\nBiografia.\nSi \u00e8 fatta conoscere al grande pubblico grazie al telefilm \"Buffy l'ammazzavampiri\", in cui compare dalla quarta stagione con il personaggio di Tara Maclay, fidanzata di Willow (Alyson Hannigan) e strega come lei. In seguito ha recitato nel film \"The Prime Gig\" insieme a Vince Vaughn, Ed Harris e Julia Ormond.\nCresciuta in Alabama, la Benson ha fatto parte della compagnia di balletto dello Stato dell'Alabama. Da quando si \u00e8 trasferita a Los Angeles ha preso parte a numerose produzioni televisive e film.\nOltre che nel film \"The Prime Gig\", la Benson recita nel controverso \"Don's Plum\", insieme a Leonardo DiCaprio, Marissa Ribisi e Tobey Maguire.\nLa lista dei film in cui ha recitato include anche \"Mariti imperfetti\" (\"Bye Bye Love\"), \"Crimini immaginari\" (\"Imaginary Crimes\"), \"S.F.W.\", \"La ragazza della porta accanto\" (\"The Crush\") e il lungometraggio che ha visto il suo debutto, il film di Steven Soderbergh \"Piccolo grande Aaron\" (\"King Of The Hill\"), che ha ricevuto ottime critiche.\nIn televisione la Benson \u00e8 apparsa in \"Promises Land\", \"Craker\", \"Partners\", \"Cold Case\" e nei film televisivi della serie di \"Jack Reed\".\nOltre che attrice, la Benson \u00e8 anche regista, scrittrice e cantante. Come regista ha realizzato due film indipendenti, di cui \u00e8 anche interprete, sceneggiatrice, regista e produttrice: \"Chance\" (2002) e \"Lovers, Liars and Lunatics\" (2006). Inoltre si \u00e8 occupata della regia dei cartoni animati tratti da \"Ghost of Albion\", una serie di romanzi che sta scrivendo insieme a Christopher Golden.\nOltre a questa serie di romanzi e alle sceneggiature dei suoi film, Amber ha scritto anche alcune sceneggiature per fumetti.\nCome cantante Amber Benson non ha mai inciso un intero disco tutto suo per\u00f2 ha realizzando un mini-cd, con due sue canzoni originali, venduto insieme ad un'action figure del personaggio di Tara, per finanziare il suo secondo film indipendente.\nAmber ama l'arte e la musica, ed \u00e8 una fan del cantante Jeff Buckley. Attualmente risiede a Los Angeles, California, ed \u00e8 fidanzata col collega Adam Busch, conosciuto sul set di \"Buffy l'Ammazzavampiri\".\nAmber \u00e8 molto attiva a livello cinematografico ed \u00e8 ormai un'attrice di film indipendenti affermata, nonch\u00e9 sceneggiatrice di molti degli stessi; dopo la sua esperienza omosessuale nel ruolo di Tara in \"Buffy\", Amber ha lavorato in molti film sul tema dell'omosessualit\u00e0, tra cui \"Desire Will Set You Free\" (2015).\nNel 2011 Amber ha recitato nel decimo episodio dell'unica stagione televisiva della serie televisiva statunitense \"Ringer\". Sempre nel 2011, la Benson \u00e8 comparsa nel settimo episodio della settima stagione di \"Grey's Anatomy\".\nNel 2017 scrive un libro intitolato \"Star and Marco's Guide to Mastering Every Dimension\", basato sulla serie animata \"Marco e Star contro le forze del male\", pubblicato da Disney Press il 7 marzo 2017.\nDoppiatrici italiane.\nNelle versioni in italiano dei suoi film, Amber Benson \u00e8 stata doppiata da:"}
{"id": "309275", "revid": "125147835", "url": "https://it.wikipedia.org/wiki?curid=309275", "title": "Dolci carnevaleschi", "text": "I dolci carnevaleschi sono particolari dolci preparati in occasione del Carnevale.\nDolci carnevaleschi in Italia.\nIn Italia esiste una vasta gamma di dolci di Carnevale preparati artigianalmente e in casa, che accompagnano le sfilate di carri e di maschere nei giorni che precedono il Mercoled\u00ec delle Ceneri, con una piccola diversificazione secondo i luoghi, dei dolci tipici e dei nomi a loro attribuiti.\nTipologie.\nDolci fritti.\nSono considerati il dolce simbolo del Carnevale.\nA seconda dell'aspetto e del metodo di preparazione, si possono suddividere in vari tipi.\nDolci carnevaleschi in Colombia.\nIn Colombia \u00e8 tipico della cucina locale l\u2019Enyucado, un dolce a base di yucca e cocco."}
{"id": "309277", "revid": "2044650", "url": "https://it.wikipedia.org/wiki?curid=309277", "title": "Marc Blucas", "text": "Biografia.\nDurante l'infanzia ha vinto con la squadra della sua scuola due campionati di stato di pallacanestro. Grazie al suo impegno sportivo ha ottenuto una borsa di studio per la Wake Forest University. Ha fatto poi parte dell'Academic All-American giocando nella prima divisione e si \u00e8 laureato con una tesi sulle imprese e la comunicazione. Escluso dal draft NBA, dopo la laurea ha giocato come cestista professionista per un anno nel campionato inglese e ha successivamente abbandonato l'agonismo per concentrarsi sulla recitazione.\nCarriera.\nSi \u00e8 trasferito a Los Angeles dove ha ottenuto una parte nel film \"Pleasantville\", del quale \u00e8 stato anche consulente tecnico, occupandosi del casting, dei dialoghi sportivi e della coreografia delle scene di gioco.\nHa preso parte ad alcune produzioni televisive, come la miniserie \"The 60's\" e \"The Jim Valvano Story\" (incentrata su Jim Valvano, un ex allenatore di basket). \nTra il 1999 e il 2002 ha interpretato il ruolo del fidanzato di Buffy (Sarah Michelle Gellar) nella serie \"Buffy l'ammazzavampiri\".\nL'attore ha partecipato a diversi lungometraggi tra i quali: \"Inflammable\" (con Kris Kristofferson), \"Il sogno di un'estate\" (con Freddie Prinze Jr.) e \"Una hostess tra le nuvole\" (con Gwyneth Paltrow).\nViene considerato un sex symbol per via delle scene ad alto contenuto erotico girate nei film \"Animals\".\nDoppiatori italiani.\nNelle versioni in lingua italiana dei suoi lavori, Marc Blucas \u00e8 stato doppiato da:"}
{"id": "309284", "revid": "436907", "url": "https://it.wikipedia.org/wiki?curid=309284", "title": "Stoned Raiders", "text": "Stoned Raiders \u00e8 il sesto album in studio del gruppo musicale statunitense Cypress Hill."}
{"id": "309289", "revid": "729019", "url": "https://it.wikipedia.org/wiki?curid=309289", "title": "Louis Deacon", "text": "Biografia.\nL'intera carriera di Deacon \u00e8 legata a Leicester, sua citt\u00e0 natale: inizi\u00f2 a giocare a rugby a 8 anni e attraverso i vari club dilettantistici di appartenenza rappresent\u00f2 a livello giovanile prima le Midlands, poi le Nazionali scolastiche inglesi U-16 e U-18, prima di entrare nella scuola rugby del Leicester nel 1997 e compiervi tutta la trafila giovanile fino al 2000.\nIn quell'anno il Leicester lo mise sotto contratto da professionista e in agosto esord\u00ec in prima squadra; nel 2002 fu chiamato dall'Inghilterra \u201cA\u201d ma dovette rinunciare alla convocazione causa infortunio; l'anno seguente si mise in luce in squadra grazie alla concomitante assenza di Ben Kay e Martin Johnson, i suoi due compagni di club impegnati dapprima nella Coppa del Mondo 2003, poi nel recupero successivo all'impegno internazionale: furono 23 le presenze stagionali, che gli valsero la prima scelta proprio al posto di Kay.\nNel 2005 esord\u00ec in Nazionale maggiore, disputando i Sei Nazioni 2006 e 2007.\nNon convocato da Brian Ashton per la Coppa del Mondo 2007, ha fatto tuttavia parte della rosa dei convocati per il Sei Nazioni 2008, sebbene mai utilizzato."}
{"id": "309294", "revid": "1226", "url": "https://it.wikipedia.org/wiki?curid=309294", "title": "Zaffiro e Acciaio", "text": "Zaffiro e Acciaio (\"Sapphire &amp; Steel\") \u00e8 una serie televisiva fantascientifica di produzione britannica incentrata su una coppia di protagonisti: David McCallum interpreta Acciaio e Joanna Lumley interpreta Zaffiro. Prodotta da ATV, and\u00f2 in onda dal 1979 al 1982 ed \u00e8 stata la risposta di ATV al \"Doctor Who\" della BBC. La serie fu creata da Peter J. Hammond, che concep\u00ec il programma durante la permanenza in un castello ritenuto infestato da fantasmi. Hammond elabor\u00f2 anche tutte le storie, ad eccezione della quinta che fu scritta a quattro mani da Don Houghton e Anthony Read.\nTrama.\nLa trama s'incentra su una coppia di \"agenti operativi\", gli Zaffiro e Acciaio del titolo. Molto poco \u00e8 rivelato sulla loro missione nel corso della serie, ma apparentemente sono impegnati nel preservare l'ordine e l'integrit\u00e0 del Tempo o dello spaziotempo. Nella serie viene spiegato che il Tempo \u00e8 come un corridoio che circonda ogni cosa, ma che vi sono punti deboli nel continuum spazio-temporale in cui il Tempo \u2014 una forza potenzialmente malevola \u2014 pu\u00f2 irrompere nel presente e sottrarre qualcosa. Vi sono inoltre creature provenienti dall'inizio e dalla fine del tempo che vagano per il corridoio in cerca degli stessi punti deboli, per tentare di fuggire.\nQueste intrusioni sono spesso causate dalla presenza di un anacronismo, ad esempio una ninnananna, un fotomontaggio con elementi d'epoca e contemporanei oppure una casa decorata in modo da replicare un ambiente del 1930. Dopo una stima della situazione da parte degli investigatori, se \u00e8 richiesto un intervento, una misteriosa autorit\u00e0 incarica gli \"operativi\" della gestione del problema con l'aiuto, ove necessario, degli \"specialisti\".\nTemi.\nLe storie sono generalmente molto criptiche, sollevando ogni volta nuovi interrogativi, e presentano un'atmosfera soprannaturale, il che le fa rientrare tanto nel genere delle storie di fantasmi quanto nella fantascienza. Al programma fu accordato un \"budget\" minuscolo, che port\u00f2 all'uso di semplici (ma molto efficaci) scenografie, e di un uso minimo degli effetti speciali, che contribuirono, in fondo, all'atmosfera inquietante del telefilm. Questa natura ambigua del programma si estende ai suoi protagonisti. Anche se Zaffiro \u00e8 ritratta come pi\u00f9 affabile e \"umana\" del pragmatico, arcigno Acciaio, risulta chiaro che la loro prima preoccupazione \u00e8 la riparazione del danno provocato dal Tempo, a volte a discapito degli esseri umani coinvolti.\nEpisodi.\nLe avventure della coppia (\"assignments\", nella versione originale) sono 6, ciascuna divisa in varie puntate, per un totale di 34 episodi:\nPer ulteriori dettagli, consultare Episodi di Zaffiro e Acciaio."}
{"id": "309295", "revid": "6199", "url": "https://it.wikipedia.org/wiki?curid=309295", "title": "Parenchimi", "text": ""}
{"id": "309297", "revid": "228587", "url": "https://it.wikipedia.org/wiki?curid=309297", "title": "Stash (Cypress Hill)", "text": "Stash \u00e8 il secondo EP del gruppo musicale statunitense Cypress Hill. Si tratta di brani gi\u00e0 pubblicati, remixati da DJ Muggs ed altri come Fredwreck Nassar."}
{"id": "309300", "revid": "228587", "url": "https://it.wikipedia.org/wiki?curid=309300", "title": "Dune (gioco da tavolo)", "text": "Dune \u00e8 un gioco da tavolo edito nel 1979 da Avalon Hill e ideato da Bill Eberle, Jack Kittredge e Peter Olotka, ambientato nel mondo fantascientifico del romanzo omonimo \"Dune\" di Frank Herbert.\nStoria editoriale.\nGli autori che sono dietro il gioco si riconoscono nel gruppo di game designer Future Pastimes, il medesimo laboratorio che aveva precedentemente ideato e pubblicato Cosmic Encounter nel 1977, produzione indipendente di enorme successo. Forti del riconoscimento che questo titolo gli aveva procurato, presentarono alla Avalon Hill, casa editrice specializzata in wargame e giochi di strategia, \"Tribute\", un gioco di strategia ambientato durante l'impero romano; la casa di produzione aveva, per\u00f2, acquisito precedentemente i diritti di \"Dune\" ed era intenzionata a far uscire un gioco con quel titolo: fu deciso, quindi, di riadattare \"Tribute\" al romanzo di Frank Herbert.\nNel 1979 usc\u00ec quindi la prima edizione del gioco, le cui immagini della scatola (la \"wurm box\"), del regolamento e della componentistica erano state disegnate da Chris White basandosi sul solo romanzo, non essendo all'epoca ancora uscito il film.\nNel 1984 usc\u00ec una seconda edizione: l'arrivo del film kolossal \"Dune\" di David Lynch di quell'anno sugger\u00ec alla Avalon Hill di proporre il medesimo gioco, ma in una nuova scatola che ricordasse maggiormente il film appena uscito nelle sale (definita \"The Sting Cover\" a causa della decisione di porre in copertina un Feyd Rautha molto somigliante al suo interprete cinematografico). Nello stesso anno uscirono due espansioni inedite, \"Spice Harvest\" e \"The Duel\", distribuite dalla stessa Avalon Hill.\nEspansioni.\n\"Spice Harvest\" venne distribuito nel 1984. Per 3-6 giocatori, \u00e8 in realt\u00e0 un pre-gioco nel quale differenti fazioni lottano per il controllo del mercato della Spezia. Il risultato di questa pre-partita influisce sulla configurazione iniziale del gioco vero e proprio, ovvero sul controllo del pianeta Arrakis. Include nuove Carte Tradimento.\n\"The Duel\" uscito nel 1984, aggiunge gettoni leader alle varie fazioni e una plancetta circolare secondaria dove svolgere combattimenti individuali. Questi si svolgono anche con nuove carte per il movimento e l'attacco. Include nuove Carte Tradimento.\nLa rivista specialistica \"The General\", voce della stessa Avalon Hill, ha inoltre ospitato nelle sue pagine dagli anni ottanta in poi alcune varianti del regolamento: \"Dual Player Dune\" (nel volume 18, numero 1, maggio-giugno 1981), \"Reviving the Ghola. A variant on the Bene Tleilaxu in Dune\" (nel volume 18, numero 5, gennaio-febbraio 1982), \"The Lansraad Manuever\" (nel volume 26, numero 1, maggio-giugno 1989),\" Grand Dune. The 9-Player Variant\" e \"Contracting the expansion\" (entrambe nel volume 32, numero 1, maggio-giugno 1995). Altre riviste han fatto altrettanto, tra cui \"The VIP of Gaming Magazine\" e il suo \"Dune Variant Card\" (sul numero di febbraio-marzo 1986).\nAltri giochi.\nNel 1993 la casa editrice Jeux Descartes pubblic\u00f2 una versione in francese del gioco con entrambe le espansioni contenute all'interno e una nuova grafica. Nello stesso anno il gioco ottenne la nomina al Golden Ace, il premio del Cannes Festival International des Jeux. Costituisce l'unica traduzione del gioco.\nIn anni pi\u00f9 recenti la casa editrice statunitense Fantasy Flight Games tent\u00f2 di rilanciare il gioco, annunciando la ristampa di \"Dune\" prevista per l'inverno 2008. In realt\u00e0 riusc\u00ec ad acquistare la sola licenza del sistema di gioco e non quella del romanzo: Brian Herbert, figlio di Frank Herbert, rifiut\u00f2 di concedere i diritti; rimase inamovibile anche a una petizione del 2007 a lui indirizzata perch\u00e9 cambiasse idea (i fan avevano raccolto 3300 firme). La Fantasy Flight decise comunque di portare avanti la pubblicazione del gioco, il quale fu quindi riadattato all'ambientazione di \"Twilight Imperium\", un altro suo gioco di punta: nacque cos\u00ec \"\".\nDinamiche di gioco.\nOgni giocatore (da 2 a 6) assume la gestione di una fazione politica tra le sei a scelta: gli Atreides, gli Harkonnen, l'Imperatore, le Bene Gesserit, la Gilda Spaziale e i Fremen. Ognuna di esse ha a disposizione venti unit\u00e0 di combattimento, cinque leader di differente punteggio forza e determinate peculiarit\u00e0 di fazione.\nIl pianeta Arrakis \u00e8 riprodotto sulla plancia in un globo diviso in sezioni radiali (che determinano le aree colpite dalla tempesta) e suddiviso in territori sabbiosi, terreni rocciosi e cinque fortezze: i primi sono necessari alla raccolta della Spezia, ma anche spesso invasi da Vermi delle sabbie, i secondi offrono un riparo dalle tempeste e le terze avvantaggiano i movimenti (oltre che a essere necessarie alla vittoria).\nLa sequenza di ogni turno vede:\nVince la fazione che riesce ad affermare il proprio controllo sul pianeta Arrakis, controllandone tre fortezze, da soli o in alleanza. Vi sono, per\u00f2, altre condizioni di vittoria possibili legate alle peculiarit\u00e0 delle fazioni (ad esempio le Bene Gesserit vincono se la loro predizione iniziale sul vincitore si rivela corretta, i Fremen se al 15\u00ba turno nessuno si \u00e8 impossessato di tre fortezze, ecc.)."}
{"id": "309302", "revid": "438678", "url": "https://it.wikipedia.org/wiki?curid=309302", "title": "I tartassati", "text": "I tartassati \u00e8 un film del 1959 diretto da Steno.\nProdotto da Mario Cecchi Gori, il film pu\u00f2 essere considerato in senso figurato un seguito di \"Guardie e ladri\" \"in versione medio-borghese\", difatti i due protagonisti si ritrovano negli stessi ruoli di \"ladro\" e \"guardia\". Ma a differenza di quanto succede nell'altra pellicola dove i furti sono in qualche modo \"moralmente giustificati\" dalla povert\u00e0 di Tot\u00f2, qui egli \u00e8 ricco e ruba per avidit\u00e0. Questo rende tutto il film pi\u00f9 leggero rispetto al precedente.\nTrama.\nRoma, primi anni del \"Boom\" economico. Il cavalier Torquato Pezzella possiede e gestisce un lussuoso negozio di abbigliamento molto ben avviato. Per sua natura per\u00f2 non ama e non ritiene giusto pagare le tasse e per questo si avvale di un consulente fiscale per riuscire ad evaderle con maggiore tranquillit\u00e0. Purtroppo per il cavalier Pezzella la Guardia di Finanza decide di inviare una verifica fiscale, nella persona del maresciallo Topponi e del brigadiere Bardi.\nIniziano cos\u00ec i tentativi di Pezzella (guidati dai consigli del disonesto e poco capace consulente fiscale, interpretato da Louis de Fun\u00e8s) di entrare nelle grazie dell'integerrimo maresciallo fino a cercare di corromperlo, talvolta anche dichiarandolo apertamente con eccessiva dose di servilismo. I goffi tentativi daranno non pochi grattacapi al maresciallo, a causa dell'invadenza e della cialtroneria di Pezzella e quindi si ritorceranno contro chi li aveva orditi. Topponi stende, infine, il suo rapporto di indagine fiscale che condannerebbe Pezzella al pagamento di un'enorme multa.\nNon ancora sconfitto, il cavalier Pezzella decide un gesto estremo, e adotta uno stratagemma per rubare la borsa del maresciallo con il verbale all\u2019interno. Ma alla fine, vinto forse dalla piet\u00e0 per i guai che il maresciallo avrebbe avuto a causa della borsa sparita, e su consiglio di un prete, il Pezzella fa ricomparire la borsa e la restituisce. Il maresciallo ed il cavaliere si ritrovano cos\u00ec dopo tante peripezie amici e persino consuoceri: infatti i maldestri tentativi compiuti da Pezzella su Topponi avevano permesso al figlio del commerciante di conoscere la figlia del maresciallo.\nAlla fine i due tenteranno di rialzare le proprie economie disastrate, affidandosi al Totocalcio.\nProduzione.\nLuoghi delle riprese.\nLa scena finale del film \u00e8 girata in via del Portico d'Ottavia, di fronte all'Isola Tiberina. Il portone del palazzo dal quale esce il maresciallo Topponi, atteso dal cavalier Pezzella, \u00e8 esattamente di fronte al Tempio Maggiore di Roma del quale si scorge per alcuni secondi il muro di cinta del giardino. Gli ultimi secondi della lunga sequenza riprendono sullo sfondo il Lungotevere De' Cenci e il Ponte Fabricio .\nDistribuzione.\nIl film fu esportato nei seguenti paesi:\nAccoglienza.\nIncassi.\nL'incasso accertato della pellicola all'epoca \u00e8 stato di \u20a4 392.776.000. Gli spettatori nel periodo di proiezione sono stati 2.414.706.\nCritica.\nBen accolto dalla critica, giudicato un film \"vivace e divertente\" e ricco di buone trovate, valutate positivamente anche le efficaci interpretazioni dei protagonisti e la regia di Steno, \"agile e scorrevole\".\nAltre versioni.\nDi questo film esiste anche una versione francese sotto il titolo di \"Fripouillard et Cie\". Il montaggio \u00e8 piuttosto diverso. Nel complesso il film \u00e8 molto pi\u00f9 corto. I tagli tendono a diminuire l'importanza di Fabrizi, mentre quella di de Fun\u00e8s aumenta grazie a delle scene non incluse nella versione italiana, in particolare grazie ad una sequenza in cui il suo personaggio finisce in carcere dopo essere stato scambiato per bracconiere. Tuttavia, anche nella versione francese, il ruolo di de Fun\u00e8s resta marginale. Nella versione francese compare anche un allora giovane Jacques Dufilho, non presente nella versione italiana del film. Le due versioni ammontano cos\u00ec a malapena a pi\u00f9 di 70 minuti di riprese in comune."}
{"id": "309303", "revid": "729019", "url": "https://it.wikipedia.org/wiki?curid=309303", "title": "Vostok 3", "text": "Vostok 3 fu una missione con equipaggio a bordo nel corso del programma sovietico di esplorazione spaziale Vostok. Insieme con la missione Vostok 4 si tratt\u00f2 del primo volo di due capsule accoppiate nella storia del volo umano nello spazio. Il cosmonauta Andrijan Grigor'evi\u010d Nikolaev rimase per quasi quattro giorni interi nell'orbita terrestre.\nPreparazione.\nDagli spettacolari voli della Vostok 1 e della Vostok 2 erano ormai passati alcuni mesi, quando a febbraio del 1962 per la prima volta gli Stati Uniti d'America riuscirono ad effettuare il loro primo volo orbitale con equipaggio nel corso della missione Mercury-Atlas 6. Anche se tale risultato positivo raggiunto dalla NASA con sole tre orbite terrestri complete fu notevolmente inferiore delle prestazioni sovietiche (che avevano gi\u00e0 terminato con successo una missione che aveva percorso ben 17 orbite terrestri), l'Unione Sovietica volle ad ogni costo stupire il resto del mondo con la realizzazione di un ulteriore sensazionale progetto: il primo volo di coppia di due capsule Vostok.\nFu l'allora vicepresidente del consiglio dei ministri Dmitrij F\u00ebdorovi\u010d Ustinov a pretendere dal direttore dei programmi spaziali sovietici Sergej Pavlovi\u010d Korol\u00ebv un lancio entro la fine di marzo del 1962, pretesa che si dimostr\u00f2 ben presto non realizzabile a causa del breve periodo di preparazione che sarebbe stato a disposizione se tale termine fosse stato rispettato. Due lanci falliti di satelliti artificiali privi di equipaggio, comunque eseguiti usando lo stesso lanciatore che doveva portare nello spazio le capsule Vostok, causarono ulteriori rallentamenti nella realizzazione dei programmi. In occasione del secondo lancio fallito, il razzo vettore esplose pochi secondi dopo essersi alzato da terra, danneggiando notevolmente la rampa di lancio, tanto che fu necessario svolgere maggiori lavori di riparazione, che ovviamente richiesero ulteriore tempo.\nPilota della missione venne nominato Andrijan Grigor'evi\u010d Nikolaev, mentre Valerij F\u00ebdorovi\u010d Bykovskij ne divenne suo sostituto.\nMissione.\nVostok 3 venne lanciata l'11 agosto 1962 alle ore 11.30 (ora di Mosca) dal cosmodromo di Bajkonur. La missione incontr\u00f2 grossi problemi durante la fase di lancio, dato che una torre contenente degli appositi cavi di alimentazione non si stacc\u00f2, come previsto, dal lanciatore, bens\u00ec precipit\u00f2 a lato solo pochi secondi prima del distacco da terra. Superati tali attimi di panico, pochi minuti dopo venne raggiunta la programmata traiettoria d'orbita terrestre con un perigeo di 166 km ed un apogeo di 218 km. L'inclinazione misur\u00f2 65 gradi.\nCirca 24 ore pi\u00f9 tardi avvenne il lancio di Vostok 4, equipaggiata da Pavlo Romanovy\u010d Popovy\u010d. L'entrata in orbita della Vostok 4 signific\u00f2 che per la prima volta nella storia due cosmonauti si trovavano contemporaneamente nello spazio.\nLe due traiettorie d'orbita furono pressoch\u00e9 identiche, tanto che le due capsule spaziali si avvicinarono fino a circa 6,5 km di distanza. Tale avvicinamento comunque non fu frutto di una manovra orbitale o raggiunto mediante pilotaggio attivo, bens\u00ec semplicemente raggiunto tramite i precisissimi calcoli di traiettoria eseguiti in fase di programmazione della missione. Pertanto non si pu\u00f2 definire tale avvicinamento come una manovra di \"rendezvous\" nel pi\u00f9 stretto significato di tale definizione.\nCon il perdurare della missione le due capsule continuarono ad allontanarsi man mano. Ci\u00f2 nonostante si presume che Nikolaev e Popovich rimasero direttamente in contatto via radio per tutta la durata della missione.\nVostok 3 percorse la distanza di ben 64 orbite terrestri. Alle ore 09.52 (ora di Mosca) del 15 agosto 1962 avvenne l'atterraggio nelle vicinanze di Karaganda - oggi nel Kazakistan. Come accadeva di solito per i voli Vostok, Nikolaev si catapult\u00f2 dall'abitacolo della capsula mediante un apposito seggiolino eiettabile, atterrando appeso ad un paracadute. Sette minuti dopo atterr\u00f2 pure la Vostok 4 con Popovich a circa 290 km di distanza. Con quasi quattro giorni interi, Nikolaev aveva raggiunto un nuovo record mondiale di permanenza nello spazio durante una missione.\nImportanza.\nIl nuovo record di quasi quattro giorni raggiunto da Nikolaev signific\u00f2 una quadruplicazione del record precedente. Fino a tale momento il record di permanenza nello spazio da parte di un astronauta americano furono le pi\u00f9 che modeste cinque ore raggiunte da Scott Carpenter durante la missione Mercury-Atlas 7. Il vantaggio sovietico sembrava essere incolmabile.\nIl volo in coppia di Vostok 3 e Vostok 4 venne festeggiato come importantissimo risultato raggiunto nell'ambito dell'esplorazione spaziale sovietica. Anche se oggigiorno \u00e8 noto che le capsule di per s\u00e9 non potevano essere pilotate direttamente dai cosmonauti, si deve particolarmente sottolineare l'abilit\u00e0 sovietica nell'essere in grado di lanciare due capsule spaziali entro sole 24 ore. Inoltre pure la trasmissione dei collegamenti via radio ed in particolar modo i dati di telemetria verso due capsule spaziali in volo signific\u00f2 un enorme e particolare risultato positivo. Bisogna infatti considerare che in tale periodo non esistevano ancora satelliti artificiali di comunicazione e che l'Unione Sovietica, al contrario degli Stati Uniti d'America, non disponeva di una rete di collegamento via radio mediante stazioni di controllo posizionate in tutte le parti del mondo. Nonostante le capsule non potessero essere pilotate direttamente dai cosmonauti, il volo di coppia forn\u00ec importantissimi risultati per la tecnica da utilizzare nell'esecuzione di successive manovre \"rendezvous\"."}
{"id": "309305", "revid": "16073", "url": "https://it.wikipedia.org/wiki?curid=309305", "title": "Antonio Cordiani", "text": ""}
{"id": "309306", "revid": "729019", "url": "https://it.wikipedia.org/wiki?curid=309306", "title": "Mungo Ponton", "text": "Nel 1839 intu\u00ec la possibilit\u00e0 di utilizzare il bicromato di potassio nella fotografia, in concorrenza al cloruro d'argento, sostanza utilizzata dai procedimenti della dagherrotipia e della calotipia. Il bicromato, se unito ad una sostanza organica come la gelatina, diviene sensibile alla luce, indurendo proporzionalmente alla luce assorbita. Il bicromato \u00e8 anche pi\u00f9 economico del sale d'argento e per questo venne utilizzato nella stampa fotomeccanica, grazie agli studi di Alphonse Poitevin.\nLo studio dei bicromati fu ripreso in seguito anche da William Fox Talbot, che se ne serv\u00ec per sperimentare una forma primitiva di \"fotocalcografia\".\nNel 1873 Ponton pubblic\u00f2 il volume \"The Material Universe\", in cui tratt\u00f2 la teoria ondulatoria della luce, l'utilizzo dello spettro luminoso come strumento per l'analisi chimica e la luce polarizzata.\nPropose l'utilizzo della carta fotografica calotipica per realizzare un termometro fotografico, principio applicabile anche al barometro. In pratica la carta fotografica era avvolta attorno ad un cilindro e veniva esposta periodicamente alla luce di una lanterna a gas posta dietro ad un termometro al mercurio. L'ombra prodotta dal mercurio era impressa sulla carta e permetteva di misurarne il livello nel tempo.\nPonton fu nominato vice presidente della \"Society of Arts for Scotland\"."}
{"id": "309307", "revid": "33084", "url": "https://it.wikipedia.org/wiki?curid=309307", "title": "Clamwin", "text": ""}
{"id": "309310", "revid": "6199", "url": "https://it.wikipedia.org/wiki?curid=309310", "title": "Tessuto parenchimatico", "text": ""}
{"id": "309311", "revid": "436907", "url": "https://it.wikipedia.org/wiki?curid=309311", "title": "Till Death Do Us Part (Cypress Hill)", "text": "Till Death Do Us Part \u00e8 il settimo album in studio del gruppo musicale statunitense Cypress Hill, pubblicato il 23 marzo 2004 dalla Columbia Records."}
{"id": "309312", "revid": "729019", "url": "https://it.wikipedia.org/wiki?curid=309312", "title": "James Forrester", "text": "Biografia.\nNativo di Oxford, Forrester inizi\u00f2 la pratica rugbistica a scuola e fin dalla preadolescenza milit\u00f2 nel Bicester. Nell'ultimo anno delle superiori (1999) manc\u00f2 di poco la convocazione nell'Inghilterra U-18, ma pochi mesi dopo fu ingaggiato dal Gloucester, con cui esord\u00ec in prima squadra nella stagione 2000-01.\nDopo aver disputato alcuni incontri nella selezione nazionale U-21, nel 2002 fu chiamato dall'Inghilterra \u201cA\u201d con la quale esord\u00ec a Bristol contro i pari categoria gallesi. Nel giugno successivo Forrester fu convocato dall' maggiore per un \"match\" non ufficiale contro i Barbarians a Twickenham, nel corso del quale segn\u00f2 una meta al termine di una corsa di 65 metri.\nUna serie di infortuni tra il 2002 e il 2004, inclusa un'operazione al gomito ne preclusero la possibilit\u00e0 di essere proficuamente utilizzato in Nazionale maggiore. In aggiunta a ci\u00f2, nel 2004 un infortunio alla spalla durante un incontro a livello di Nazionali A tra Inghilterra e Francia lo tenne fuori fino all'estate di quell'anno. Il primo \"test match\" ufficiale con l' maggiore fu da subentrato nel Sei Nazioni 2005, contro il .\nSono state due in totale, a tutt'oggi, le presenze ufficiali di Forrester con la selezione inglese.\nA livello di club, tra gli episodi pi\u00f9 notevoli della carriera di Forrester si pu\u00f2 senza dubbio annoverare la conquista dell'European Challenge Cup 2005-2006, vinta con una sua meta segnata nei tempi supplementari della finale.\nAlla fine della stagione di Premiership 2006-07 incorse in un grave infortunio al ginocchio dal quale non si riprese mai completamente, cosa che lo costrinse al ritiro un anno dopo, a soli 27 anni, senza essere pi\u00f9 sceso in campo; dopo il ritiro forzato \u00e8 divenuto mediatore finanziario e si \u00e8 trasferito a Singapore, dove esercita tale nuova attivit\u00e0."}
{"id": "309314", "revid": "32658", "url": "https://it.wikipedia.org/wiki?curid=309314", "title": "Aree Metropolitane", "text": ""}
{"id": "309326", "revid": "110157", "url": "https://it.wikipedia.org/wiki?curid=309326", "title": "Greatest Hits from the Bong", "text": "Greatest Hits from the Bong \u00e8 la seconda raccolta del gruppo musicale statunitense Cypress Hill, contenente 9 hit da precedenti dischi, 2 nuove tracce (\"EZ Come EZ Go\" e \"The Only Way\"), ed un bonus Reggaeton mix di \"Latin Thugs\" (featuring Tego Calderon)."}
{"id": "309328", "revid": "287204", "url": "https://it.wikipedia.org/wiki?curid=309328", "title": "Fran\u00e7ois G\u00e9rard", "text": "Biografia.\nNato a Roma, si trasfer\u00ec con la famiglia a Parigi nel 1782, dove inizi\u00f2 ad esercitarsi nel disegno prima presso lo scultore Augustin Pajou, poi, nel 1784, presso il pittore Nicolas-Guy Brenet. Nel 1786 entr\u00f2 nello studio di Jacques-Louis David, collaborando sicuramente alla realizzazione di molti quadri del maestro, anche se da questi non erediter\u00e0 la tensione morale, preferendo utilizzare temi antichi per realizzare composizioni galanti e aneddotiche. \nAl Salon del 1798 espose \"Amore e Psiche\". In quest'opera famosa G\u00e9rard si ispir\u00f2 alla composizione del Canova, ma trasform\u00f2 la grazia della scultura canoviana in gelida purezza, dando al tema uno tono da aneddoto galante, carico di erotismo. Di questo periodo sono anche i ritratti: \"La R\u00e9velli\u00e8re-L\u00e9peaux\" (1797, Angers, Mus\u00e9e des Beaux-Arts) e la \"Contessa Regnault de Saint-Jean-d'Ang\u00e9ly\" (1798, Parigi, Louvre), che si rifanno, nella posa, ai ritratti del Rinascimento italiano.\nNel 1801, per il Castello di Malmaison realizz\u00f2 la grande tela \"Ossian evoca i fantasmi\", di cui si \u00e8 perso l'originale e se ne conserva una sola copia presso la Kunsthalle di Amburgo. L'opera, dal tratto leggero e rapido che conferisce alla scena un aspetto etereo e quasi di sogno, venne preferita da Napoleone Bonaparte al quadro, dello stesso tema, eseguito da un altro allievo di David: Anne-Louis Girodet-Trioson, favorendo cos\u00ec l'ascesa sociale di G\u00e9rard. \nNel 1805 realizz\u00f2 per Bonaparte il ritratto: \"Napoleone in abito da \"incoronazione\"\" (di cui si conservano due versioni, una al Mus\u00e9e national du Ch\u00e2teau di Versailles, l'altra al Castello di Malmaison).\n&lt;br&gt;Dello stesso periodo sono i ritratti di \"Giuseppina alla Malmaison\" (1802, Rueil-Malmaison), della \"Regina madre\" (1803, Versailles), di \"Murat\" (1805, ibidem) e di \"Madame R\u00e9camier\" (1805, Parigi, Mus\u00e9e Carnavalet), ritratta in una posa languida e inserita in un'ambientazione opulenta, in modo da creare un'immagine al tempo stesso mondana e intimista. Del 1807 \u00e8 il \"Ritratto della Regina Giulia e le sue figlie\", di cui si conserva una replica nella collezione del principe Napoleone. \nAl Salon dl 1810 espose il soffitto dipinto con la \"Battaglia di Austerlitz\". Commissionato dall'imperatore e destinato al palazzo delle Tuileries, al ritorno dei Borboni venne trasferito nella Galleria delle Battaglie della Reggia di Versailles, mentre l'incorniciatura, decorata con personaggi allegorici, fu portata al Louvre.\nNel 1817 divenne primo pittore di Luigi XVIII. Il principe Augusto di Prussia gli commission\u00f2 nel 1819 la tela con \"Corinna a Capo Miseno\", esposta al Salon del 1822 e ora conservata al Mus\u00e9e des Beaux-Arts di Lione. L'opera, ispirata al romanzo di Madame de Sta\u00ebl, \u00e8 animata da uno spirito preromantico, dato dall'aspetto selvaggio e tormentato del paesaggio. \nPer Luigi XVIII dipinse nel 1817 l\"Ingresso di Enrico IV a Parigi\", (Versailles). Del 1827 \u00e8 la \"Santa Teresa\", (Parigi, infermeria di Sainte-Th\u00e9r\u00e8se) in cui si pu\u00f2 avvertire, nel sentimento mistico, l'influsso del romanticismo cattolico di Chateaubriand. Sotto Luigi Filippo d'Orleans lavor\u00f2 1832 al museo storico di Versailles e, tra il 1829-36, ai pennacchi della cupola del Pantheon.\nEbbe come allieva Marie-Denise Villers.\n&lt;br&gt;Verso il 1835 la sua gi\u00e0 precaria salute cedette rapidamente e G\u00e9rard si spense a Parigi, all'et\u00e0 di 67 anni, colpito da una malattia che ne stronc\u00f2 in pochi giorni il fisico ormai fragile. I suoi ultimi pensieri e le sue ultime preghiere furono per sua madre e per l'Italia della sua infanzia. \n&lt;br&gt;Fran\u00e7ois G\u00e9rard \u00e8 sepolto nel cimitero di Montparnasse e una via di Parigi reca il suo nome."}
{"id": "309331", "revid": "1543377", "url": "https://it.wikipedia.org/wiki?curid=309331", "title": "Invision Power Board", "text": "Invision Power Board (ufficialmente IP.Board ma spesso abbreviato in IPB, gi\u00e0 IPForum) \u00e8 un'applicazione web prodotta dalla Invision Power Services, Inc e scritta in PHP, che consente la creazione e la gestione di un forum di discussione.\n\u00c8 una delle board commerciali pi\u00f9 utilizzate ed il principale concorrente di vBulletin, in ambito open source concorre invece con phpBB, FluxBB, MyBB e altri.\nDescrizione.\nIP.Board memorizza le informazioni necessarie in un database (tipicamente MySQL, ma anche altri DBMS sono supportati) e grazie all'interazione con questo, offre una vasta gamma di opzioni e caratteristiche.\nI punti di forza di quest'applicazione web sono sicuramente la facilit\u00e0 d'uso, grazie anche al pannello di amministrazione intuitivo ma potente, e la praticit\u00e0 tale da consentire la personalizzazione anche agli utenti meno esperti.\nIP.Board \u00e8 adatto ad ogni esigenza, da quelle personali (forum amatoriali e communities tematiche) a quelle professionali (forum di supporto tecnico o di assistenza) anche se i cambi di licenza (da quella \"Trial\" a quella obbligatoriamente \"Proprietaria\") durante gli anni, hanno limitato gli usi del software alla sfera professionale.\nDatabase Supportati.\nIl pacchetto standard di IP.Board include i driver MySQL.Tuttavia, al momento dell'acquisto di IP.Board \u00e8 possibile acquistare i driver per i database Oracle o Microsoft SQL Server\nLicenza.\nSi vedano le condizioni di licenza ufficiali .\nUltime pubblicazioni.\nEstensioni.\nSono disponibili diversi plug-in gratuiti o a pagamento, che permettono l'aggiunta di funzionalit\u00e0 che IP.Board di base non possiede.\nInoltre, \u00e8 possibile acquistare direttamente alla IPS, Inc. moduli ufficiali che si integrano perfettamente con IP.Board con tanto di supporto ufficiale.\nModuli Ufficiali.\nQui di seguito vengono elencati i moduli ufficiali disponibili per IP.Board, ovviamente a pagamento ma con supporto ufficiale\nInvision Power Gallery.\nIl primo modulo ufficiale prodotto dalla IPS, Inc. per IP.Board fu Invision Power Gallery (oggi IP.Gallery), un plug-in che permette agli utenti del forum la creazione e la gestione di album fotografici pubblici e privati integrati appunto nella board.\nInvision Power Blog.\nA seguire, fu distribuito Invision Power Blog (oggi IP.Blog), un modulo che permette agli utenti della community la creazione e la gestione di un proprio blog.\nInvision Power Downloads.\nCome suggerisce il nome, questo terzo modulo ufficiale permette agli amministratori di un forum di creare un'area download integrata, con tanto di sezioni e permessi, da cui gli utenti abilitati possono scaricare diversi tipi di files.\nPlug-In di Terze Parti.\nCome gi\u00e0 accennato, diversi sviluppatori PHP mettono a disposizione la loro esperienza e le loro capacit\u00e0 di programmatori per creare e distribuire, gratuitamente o non, plug-in o modifiche al core di IP.Board in modo da aggiungere nuove funzioni."}
{"id": "309333", "revid": "1543377", "url": "https://it.wikipedia.org/wiki?curid=309333", "title": "GW-BASIC", "text": "Il GW-BASIC (\"Graphics and Windows Beginner's All-purpose Symbolic Instruction Code\") \u00e8 uno dei dialetti del linguaggio BASIC sviluppato da Microsoft sulla base del BASICA. Fu inizialmente prodotto per la Compaq e inserito da Microsoft anche nel suo sistema operativo MS-DOS per IBM PC compatibili fino alla versione 5.0, quando fu rimpiazzato dal QBasic.\nIl GW-BASIC \u00e8 compatibile con il BASICA e, come questo, poteva essere lanciato da disco removibile ma, a differenza di esso, non si appoggia all'interprete BASIC memorizzato nelle ROM dei primi modelli di PC IBM ma viene caricato completamente in memoria al momento del suo avvio.\nIl GW-BASIC \u00e8 quasi privo delle caratteristiche della programmazione strutturata ma ha diversi comandi per la gestione della grafica e, parzialmente, anche per la gestione sonora (musica monofonica). Risult\u00f2 quindi un linguaggio molto versatile, adatto a imparare i rudimenti della programmazione, e che ben si adattava a produrre ogni genere di applicazione, da semplici giochi a programmi per ufficio ad applicazioni di gestione dei dati su disco .\nSintassi.\nIl GW-BASIC ha un Integrated Development Environment (IDE) a riga di comando basato sul Dartmouth BASIC: se l'utente inserisce una riga che inizia con un numero, questa viene considerata come una riga di codice da inserire nel programma residente in memoria, altrimenti l'interprete analizza la sintassi del testo inserito e, se sono presenti istruzioni o comandi validi, li esegue immediatamente. L'IDE include anche una particolare riga dello schermo (l'ultima in basso) in cui sono riportate le scorciatoie dei comandi assegnati ai tasti funzione. I programmi vengono salvati in formato binario compresso con i comandi sostituiti dai relativi token: c'\u00e8 comunque la possibilit\u00e0 di salvarli in formato ASCII .\nCome molte altre versioni del BASIC per microcomputer circolanti all'epoca, anche il GW-BASIC era carente nel supporto per la programmazione strutturata (ad esempio non gestisce le variabili locali) ed era abbastanza lento a causa del fatto di essere un linguaggio interpretato (per ovviare a questo problema Microsoft pubblic\u00f2 un compilatore denominato BASCOM compatibile con il GW-BASIC, per quelle applicazioni che necessitavano di pi\u00f9 velocit\u00e0).\nL'ambiente di sviluppo ha comandi per visualizzare (codice_1), eseguire (codice_2), salvare (codice_3) o caricare (codice_4) i programmi ma anche per tornare all'ambiente MS-DOS (codice_5). Questi comandi possono essere eseguiti anche come istruzioni di programma.\nCome detto, il supporto alla programmazione strutturata \u00e8 limitato. Il blocco condizionale codice_6 deve essere scritto tutto su un'unica riga, mentre il blocco codice_7 pu\u00f2 distribuirsi su pi\u00f9 linee. Le funzioni possono essere definite solo utilizzando l'istruzione codice_8 (ad esempio la seguente funzione calcola un logaritmo: codice_9), ma sempre inserendo tutto il codice in un'unica riga.\nIl tipo di dati di una variabile \u00e8 definito ricorrendo a un carattere speciale inserito alla fine del nome della variabile: ad esempio, il carattere codice_10 identifica le stringhe mentre codice_11 identifica un numero intero. C'\u00e8 la possibilit\u00e0 di creare dei gruppi di variabili di un determinato tipo di dato utilizzando l'istruzione codice_12, dove \"tipo_dato\" sta per il tipo (ad esempio \"DEFINT\" indica il tipo intero) e \"lettera\" una lettera o un gruppo di lettere dell'alfabeto. Tutte le variabili indicate nel programma il cui nome inizia con la lettera specificata nella definizione sono del tipo di dato indicato. Ad esempio codice_13 indica che tutte le variabili che iniziano con A, B o C sono di tipo intero. Il tipo standard di dati per le variabili non dichiarate \u00e8 il virgola mobile (o \"floating point\")\nIl GW-BASIC permette la gestione diretta dei joystick e delle penne ottiche: la gestione dei mouse \u00e8 invece possibile solo ricorrendo a driver o programmi esterni . Tramite GW-BASIC \u00e8 possibile leggere e scrivere su file o su porte seriali: di queste ultime pu\u00f2 anche gestire gli eventi. Il GW-BASIC non gestisce le operazioni su nastro perch\u00e9 la porta per il registratore a cassette dei PC IBM originali non fu mai implementata sui computer compatibili.\nIl GW-BASIC ha un supporto base per la musica, essendo in grado di riprodurre semplici note mediante l'istruzione codice_14 a cui va passata una stringa contenente una codifica particolare indicante le note, la loro durata, l'ottava, ecc. (ad esempio, codice_15). Un controllo pi\u00f9 a basso livello \u00e8 possibile con l'istruzione codice_16 che riproduce un suono di una particolare frequenza e durata tramite l'altoparlante interno del computer. Su alcuni computer, come il Tandy 1000, \u00e8 possibile gestire fino a 3 canali audio con i comandi codice_16 e codice_14.\nSignificato del nome.\nCi sono diverse teorie circa il significato delle iniziali \"GW\" presenti nel nome del software. La versione ufficiale indica in esse l'abbreviativo di \"Graphics and Windows\", ad indicarne le potenzialit\u00e0 grafiche estese rispetto ai precedenti BASIC. Una versione non ufficiale, forse la pi\u00f9 accreditata perch\u00e9 confermata dallo stesso interessato, riporta che GW altro non sarebbero che le iniziali di Greg Whitten, un dipendente Microsoft che fu assunto dalla societ\u00e0 nel 1979 e che contribu\u00ec, fra gli altri progetti, allo sviluppo degli standard del linguaggio BASIC di Microsoft. Un altro significato di GW sarebbe, secondo Whitten, \"Gee Whiz\" (traduzione: \"diamine\", \"perbacco\") per il grande numero di istruzioni grafiche in 2D contenute nel linguaggio ma anche perch\u00e9 suonava bene per gli OEM del mercato giapponese. Lo stesso Whitten, per\u00f2, non sa esattamente quale sia il significato di GW perch\u00e9 il nome GW-BASIC fu scelto da Bill Gates in persona: a parer suo, GW potrebbero anche essere le iniziali di Gates e Whitten."}
{"id": "309336", "revid": "1498", "url": "https://it.wikipedia.org/wiki?curid=309336", "title": "Compatibile IBM PC", "text": ""}
{"id": "309337", "revid": "1498", "url": "https://it.wikipedia.org/wiki?curid=309337", "title": "IBM PC compatibili", "text": ""}
{"id": "309342", "revid": "172", "url": "https://it.wikipedia.org/wiki?curid=309342", "title": "Diagrammi di Bode", "text": ""}
{"id": "309343", "revid": "172", "url": "https://it.wikipedia.org/wiki?curid=309343", "title": "Fago m13", "text": ""}
{"id": "309345", "revid": "124736217", "url": "https://it.wikipedia.org/wiki?curid=309345", "title": "Rufillo di Forlimpopoli", "text": "Agiografia.\nDi Rufillo non si hanno notizie certe, di lui sono rimaste solo poche tracce scritte e la tradizione di devozione che si \u00e8 tramandata tra i credenti. \nNarra la leggenda devozionale che Rufillo assieme a san Mercuriale, vescovo di Forl\u00ec, sconfisse un drago che si trovava fra la citt\u00e0 di Forlimpopoli e Forl\u00ec, drago che metaforicamente rappresentava l'idolatria stessa. Ruffillo infatti predic\u00f2 fra i pagani e combatt\u00e9 insieme ad altri vescovi (san Mercuriale di Forl\u00ec, san Leo di Montefeltro, san Gaudenzio di Rimini, san Pietro Crisologo di Ravenna e san Geminiano di Modena), l'eresia ariana, molto diffusa in Romagna. \nMor\u00ec a 90 anni nella prima met\u00e0 del V secolo.\nCulto.\nFonti medievali stimavano in tredici le chiese dedicate a san Rufillo in Romagna, numero aumentato negli anni successivi alla evangelizzazione che Rufillo pratic\u00f2. \nTra le moltissime chiese dedicate al Santo, la pi\u00f9 antica \u00e8 la chiesa di Forlimpopoli, la basilica collegiata. Sorta nel VI secolo e affiancata nel X secolo da un'abbazia benedettina, conserva sotto al presbiterio il nucleo paleocristiano. Nel 1964 le spoglie del santo sono ritornate proprio in questa basilica a Forlimpopoli da Forl\u00ec.\nDal Martirologio Romano al 18 luglio: "}
{"id": "309346", "revid": "120895900", "url": "https://it.wikipedia.org/wiki?curid=309346", "title": "Rufus", "text": ""}
{"id": "309347", "revid": "1784425", "url": "https://it.wikipedia.org/wiki?curid=309347", "title": "Gruppenf\u00fchrer", "text": "Gruppenf\u00fchrer \u00e8 uno dei primi gradi paramilitari del Partito Nazista, creato per la prima volta nel 1925 come alto grado delle SA.\nGrado SA.\nTradotto come \"Comandante di gruppo\", un Gruppenf\u00fchrer era tipicamente in comando a un largo numero di unit\u00e0 SA (conosciute come \"Standarten\") le quali si formarono in \"SA-Gruppen\". Oltre a questa concezione originale, il Gruppenf\u00fchrer era considerato l'equivalente di un Generale dell'esercito. \nGrado SS.\nNel 1930, il Gruppenf\u00fchrer diventa anche un grado SS e viene originariamente concesso agli ufficiali che avevano comandato gli \"SS-Gruppen\" ed anche ai funzionari di grado elevato del personale di comando SS. Nel 1932, le SS furono riorganizzate e le \"SS-Gruppen\" furono riformate nelle \"SS-Abschnitt\". I Gruppenf\u00fchrer comandarono le \"SS-Abschnitt\" mentre un nuovo tipo di ufficiale, l\"'Obergruppenf\u00fchrer\", si occup\u00f2 delle \"SS-Oberabschnitts\" che furono le unit\u00e0 pi\u00f9 numerose in Germania.\nCome nelle SA, il grado SS di Gruppenf\u00fchrer fu considerato equivalente al grado di Generale dell'esercito, ma cominci\u00f2 ad essere considerato equivalente al grado di Generalleutnant (Maggior Generale o generale a due stelle) dopo il 1934. Durante la seconda guerra mondiale, quando le Waffen-SS cominciarono ad usare il grado, un SS-Gruppenf\u00fchrer veniva considerato come \"Generalleutnant\" della Wehrmacht e in molti casi veniva chiamato \"SS-Gruppenf\u00fchrer und Generalleutnant der Waffen-SS\".\nL'insegna del SS-Gruppenf\u00fchrer consisteva in tre foglie di quercia centrati su entrambi i colletti dell'uniforme SS. Dal 1930 al 1942, le insegne SS furono le stesse dei distintivi SA; comunque le SS modificarono un po' l'insegna del Gruppenf\u00fchrer, includendo un seme d'argento dopo la creazione del grado \"SS-Oberst-Gruppenf\u00fchrer\".\nLe spalline dei Gruppenf\u00fchrer delle Waffen-SS sono le stesse di quelle del \"Generalleutnant\" della Wehrmacht.\nFino al 1945 furon nominati in tutto 96 Gruppenf\u00fchrer.\nAltri usi.\nIl grado di gruppenf\u00fchrer fu usato anche per altri vari gruppi paramilitari nazisti, come i Nationalsozialistische Kraftfahrkorps (NSKK) e i Nationalsozialistisches Fliegerkorps (NSFK). Nel 1944, il grado di Gruppenf\u00fchrer fu adottato dal Volkssturm come basso livello sottufficiale in comando ad un plotone di soldati di guardia. Questo \u00e8 storicamente paradossale, come il grado di Gruppenf\u00fchrer, tipicamente uno dei pi\u00f9 alti dei gradi paramilitari nazisti, fin\u00ec la sua esistenza come uno dei pi\u00f9 bassi. \nIl termine \u00e8 anche una parola comune per indicare un comandante di una squadra di fanteria, (9 o 10 uomini) nella Wehrmacht, nelle Waffen SS, o nelle truppe di terra della Luftwaffe."}
{"id": "309348", "revid": "1498", "url": "https://it.wikipedia.org/wiki?curid=309348", "title": "Codice a spaghetti", "text": ""}
{"id": "309351", "revid": "172", "url": "https://it.wikipedia.org/wiki?curid=309351", "title": "Fago (virus)", "text": ""}
{"id": "309353", "revid": "6923", "url": "https://it.wikipedia.org/wiki?curid=309353", "title": "Microsoft BASICA", "text": "Microsoft BASICA (abbreviazione di \"Advanced BASIC\") \u00e8 un interprete BASIC scritto dalla Microsoft per il PC-DOS. BASICA permetteva di utilizzare il BASIC residente nella ROM incluso in alcuni modelli IBM PC (il BASIC nella ROM poteva essere utilizzato quando non \u00e8 stato caricato niente al boot) e aggiunge funzionalit\u00e0 come l'accesso ai file sul disco.\nUso.\nL'ambiente di sviluppo del BASICA \u00e8 molto simile a quello del Microsoft BASIC (detto anche Altair BASIC, in quanto sviluppato per Altair 8800, da un Bill Gates alle prime armi).\nUn utente inserisce istruzioni ad un prompt. Se un'istruzione inizia per un numero di riga, \u00e8 memorizzata come parte del programma corrente. Altrimenti viene eseguito immediatamente.\nIl successore del BASICA \u00e8 il GW-BASIC, che era molto simile ma non richiedeva nessun BASIC residente nella ROM e poteva funzionare sui IBM-PC compatibili."}
{"id": "309356", "revid": "14263", "url": "https://it.wikipedia.org/wiki?curid=309356", "title": "Tredicesima (accordo)", "text": ""}
{"id": "309358", "revid": "204012", "url": "https://it.wikipedia.org/wiki?curid=309358", "title": "Laser Guided Vehicle", "text": ""}
{"id": "309359", "revid": "1318658", "url": "https://it.wikipedia.org/wiki?curid=309359", "title": "Clarin", "text": ""}
{"id": "309362", "revid": "6923", "url": "https://it.wikipedia.org/wiki?curid=309362", "title": "Giuliano Giamberti", "text": ""}
{"id": "309371", "revid": "287204", "url": "https://it.wikipedia.org/wiki?curid=309371", "title": "Il petalo cremisi e il bianco", "text": "Il petalo cremisi e il bianco \u00e8 un romanzo di Michel Faber, ambientato nella Londra vittoriana intorno al 1870. Faber ha elaborato l'opera, secondo quanto da lui stesso dichiarato, per pi\u00f9 di vent'anni. Molto tempo \u00e8 stato dedicato alla ricostruzione della vita quotidiana nella capitale inglese di fine Ottocento, con una mole di documentazione di tutto rispetto. \nIl titolo \u00e8 una citazione di un verso della poesia \"Now Sleeps the Crimson Petal\" di Alfred Tennyson (1847). \nTrama.\nIl romanzo descrive l'ascesa di Sugar, giovanissima prostituta, che diviene l'amante di un industriale dei cosmetici: William Rackam e si affranca in tal modo da un destino gi\u00e0 tracciato, da una condizione di abbrutimento e sfruttamento. \nNella prima parte assistiamo alla particolareggiata descrizione dell'infimo ambiente in cui si muove la protagonista. Le strade intorno a Silver Street, quartiere di malaffare e di degrado umano e ambientale, descritto minuziosamente e spesso assai crudamente.\nQuando Sugar entra in scena lo fa da vera protagonista, fradicia di pioggia, inquadrata sulla porta del Fireside, il locale che frequentava ogni sera. \u00c8 un colpo di fulmine ma anche un colpo di teatro e il povero William Rackam non pu\u00f2 che rimanere travolto ma in maniera positiva. Sugar \u00e8 un'eroina positiva o forse \u00e8 intrinsecamente positivo il giovane Rackam il quale, travolto dalla passione, si riscatta da una vita inconcludente e in men che non si dica si ritrova al timone dell'azienda paterna, fino a quel momento trascurata e disprezzata.\nA questo punto Sugar viene \"liberata\" (o meglio acquistata per contanti) dall'orrida casa di malaffare gestita addirittura da sua madre Mrs. Castaway, donna dotata di un cinismo da manuale, e approda nel \"pied-\u00e0-terre\" lussuosissimo, che Rackam ha arredato per lei con una pignoleria e una maniacale cura del dettaglio. Ma la \"sistemazione\" cos\u00ec faticosamente raggiunta dura poco perch\u00e9 ben presto Sugar fa il suo ingresso, sotto le spoglie di governante della piccola Sophie unica figlia di William, in casa Rackam. \nA far da contraltare ai viziosi giovinastri, fanno bella mostra di s\u00e9, abilmente disposti nel presepio faberiano, due autentici campioni della virt\u00f9: il fratello di William, Henry, e una stravagante vedova, Emmeline Fox. Quest'ultima presta indefessamente la sua opera di redenzione proprio nei quartieri dove operano le ex-colleghe di Sugar. I due, travolti alla fine dalla passione, saranno separati da un crudele destino allorch\u00e9 Henry perir\u00e0 all'improvviso nell'incendio della propria casa e subito dopo Emmeline, che sembrava destinata a morire di tisi, guarisce in maniera sorprendente, ereditando gli effetti personali del povero Henry, compreso il suo gatto. \n\u00c8 singolare come, malgrado l'abiezione in cui \u00e8 vissuta, Sugar si sia dotata di una cultura letteraria enciclopedica che sfoggia con moderazione e al momento opportuno, contribuendo ad affascinare clienti prima e amante poi. Altrettanto singolare \u00e8 la sua descrizione fisica: vengono esaminati con la solita chirurgica freddezza i difetti e le affezioni, l'ittiosi che le traccia il corpo, la secchezza della pelle delle mani che si squama cos\u00ec come le labbra. Ma tutto questo non diventa mai un teatro dell'orrido, cos\u00ec come la puntuale descrizione di fatti corporali pi\u00f9 o meno intimi non diviene mai pura pornografia. Sono, \u00e8 vero, descritti sempre con ragionieristica precisione, ma riescono a non distogliere dalla trama n\u00e9 a infastidire pi\u00f9 di tanto.\nSugar non finisce per ammaliare William con chiss\u00e0 quali arti seduttive ma si trasforma all'occorrenza in una perfetta istitutrice della piccola Sophie che viene addirittura guarita dalla persistente e vergognosa enuresi notturna e condotta abilmente per le tortuose strade del sapere. \nMa non basta perch\u00e9 Sugar diviene anche segretaria, confidente e consulente di fiducia di William il quale, grazie a lei e soprattutto grazie al suo divino buon senso, riesce a districarsi nella non facile professione di imprenditore. Imprenditore improvvisato, diremmo noi, ma evidentemente fortunato e decisamente abile nella scelta dei collaboratori. Insomma Sugar \u00e8 la sintesi dei sogni maschili: vigile e intelligente consigliera, fidata collaboratrice, segretaria, assistente, consolatrice neanche un po' gelosa, all'occorrenza vice madre e, incredibile contraddizione, amante sfrenata. E l'ordine delle attribuzioni pu\u00f2 anche essere capovolto. Qualsiasi uomo a questo punto penser\u00e0 che Faber ha un po' esagerato: ma \u00e8 chiaro che si tratta di un'operazione ironica condotta sui modelli femminili borghesi, che nascono non a caso nell'Ottocento, e che ancora oggi, pi\u00f9 o meno evidentemente, dominano.\nAgnes, la bellissima moglie di William, dopo aver dato segni d'incipiente pazzia, finisce per uscire di scena proprio alla vigilia del suo trasferimento in un manicomio. I diari della scomparsa vengono presentati attraverso le letture che ne fa Sugar, che manifesta un'inclinazione morbosa e una curiosit\u00e0 inesauribile nei confronti della rivale. Ma rivale Agnes non sar\u00e0 mai: lei e Sugar sono creature appartenenti a due mondi talmente distanti che \u00e8 impossibile vengano a conflitto. Infatti nel libro non s'incontrano praticamente mai.\nLa scomparsa di Agnes avviene in modo misterioso: non si sapr\u00e0 mai se il cadavere che viene ripescato dal Tamigi, e che William riconosce, o ritiene di aver riconosciuto, sia proprio il suo. Di fatto sta che Agnes, avvertita da Sugar che la voleva salvare dalla reclusione manicomiale, fugge nottetempo e probabilmente finisce per nascondersi in un convento, a meno che non sia davvero annegata accidentalmente. \nDivenuto vedovo, William, col suo carico di rimorsi, cerca di salvare la sua vita dal naufragio, sempre seguito dappresso da Sugar la quale a questo punto comincia a intravedere una sistemazione borghese a pieno titolo a fianco dell'ormai spento pigmalione. Il rapporto tra i due \u00e8 oscillante, non si riesce a capire quanto in realt\u00e0 si amino e quanto dipendano invece reciprocamente l'uno dall'altra. Faber non ci risparmia i pensieri cinici di Sugar su William n\u00e9 quelli altrettanto strumentali di quest'ultimo sulla ragazza. Verso la conclusione il ritmo si fa serrato: Sugar, improvvisamente caduta in disgrazia, allorch\u00e9 il medico di famiglia rivela a William che \u00e8 incinta, viene scacciata di casa. In breve organizza la sua uscita di scena e scompare portandosi dietro la piccola Sophie. William, che in brevissimo tempo si trova ad aver perso fratello, moglie, amante e figlia rimane con le poche certezze che gli danno l'azienda e la sua grande ma ormai vuota casa, piena di domestici muti testimoni di una meritata sconfitta.\nAnalisi.\nI personaggi sono accuratamente costruiti mentre le vicende sono abbastanza paradossali. Qualsiasi lettore non pu\u00f2 mancare di osservare che nessun buon borghese, in epoca vittoriana, si sarebbe mai sognato di \u201cmettersi in casa\u201d una ex prostituta peraltro notissima, anzi forse la pi\u00f9 nota di tutta Londra. Il rischio sociale di una tale operazione sarebbe stato addirittura folle e le conseguenze di un eventuale riconoscimento, da parte di un qualsiasi amico di famiglia, catastrofiche. Tra l'altro gli spocchiosi nobilotti amici di William, ben radicati nel loro snobismo e assai critici nei confronti del semplice borghese, per di pi\u00f9 imprenditore cio\u00e8 in pratica un volgare mercante, vengono presentati come assidui frequentatori dei posti nei quali Sugar, fin dall'et\u00e0 di tredici anni, aveva percorso la sua carriera. Ma l'inverosimiglianza \u00e8 giustificata perch\u00e9 funziona come allusione al principio narrativo-romanzesco del feuilleton e del romanzo inglese ottocentesco (Dickens, per esempio), dei romanzi sentimentali inglesi (come quelli letti da Agnes e dalle domestiche), del romanzo gotico (viene citato esplicitamente \"Il monaco\" di Matthew Gregory Lewis), e soprattutto di Wilkie Collins, citato per \"La Pietra di Luna\", e che Rackham finge di dover incontrare.\nPer accentuare la partecipazione del lettore e coinvolgerlo ulteriormente, l'autore gli indirizza, soprattutto all'inizio del romanzo e via via pi\u00f9 sobriamente, una serie di avvertenze, in una specie di dialogo che in realt\u00e0 \u00e8 un monologo ma molto abilmente costruito. Un espediente tecnico che ricorda un po' il monologo interiore di Schnitzler solo che i suoi personaggi, per mezzo di questo espediente, esprimevano e descrivevano i propri pensieri, qui invece si tratta di una voce fuori campo, quella dell'autore, che con ammiccamenti e provocazioni, cerca di inserirsi nei pensieri del lettore.\n\u00c8 chiaro come l'autore non sia in grado di mascherare la sua avversione per il protagonista maschile. Pare che a una giornalista, che chiedeva alla moglie di Faber se per caso il marito si fosse ispirato a lei per costruire Sugar, per nulla offesa, abbia acutamente risposto che Sugar era Faber, che cio\u00e8 egli si fosse identificato totalmente in lei, come gi\u00e0 aveva fatto, e dichiarato a suo tempo, Flaubert quando aveva affermato \u201cMadame Bovary sono io\u201d. \nSugar \u00e8 un personaggio proteiforme, trasversale, che passa con una disinvoltura e una noncuranza totale attraverso orrori che avrebbero distrutto chiunque (si rivela ancora una volta la dimensione ironica e irreale del personaggio). La madre, irridendo la sua cultura, le aveva detto che tutte le parole imparate non le sarebbero servite a niente, salvo due: \u201cS\u00ec\u201d e \u201cSoldi\u201d. Spesso nel romanzo osserviamo personaggi estremamente radicali, nelle convinzioni come nel cinismo e nell'abiezione, e una protagonista che, a dispetto della giovane et\u00e0 (vent'anni), sfodera una capacit\u00e0 mimetica incredibile. Ma a sovrapporre ancor di pi\u00f9 la figura della protagonista a quella del suo creatore \u00e8 proprio lo scrivere. Sugar, negli anni bui della sua indolente cattivit\u00e0 nel bordello materno, scrive per liberarsi dall'angoscia della sua situazione. Scrive un'opera autobiografica in cui gli uomini che si sono accaniti su di lei con tanta bassezza divengono regolarmente oggetto di sanguinose efferatezze, finendo trucidati nelle maniere pi\u00f9 orribili. Ma il libro \u00e8 un'esigenza imperiosa, tanto che il titolo cambia di continuo fino all'ultimo: \u201dSplendori e miserie di Sugar\u201d che vuole rappresentare impietosamente l'ascesa sociale di una reietta o almeno di una persona destinata ad essere tale.\n Pi\u00f9 di un critico ha messo in luce una certa parentela stilistica di quest'opera con quella di John Fowles \"La donna del tenente francese\". L'ambientazione storica \u00e8 la stessa, l'Inghilterra del periodo vittoriano, e anche l'impostazione del romanzo storico in cui l'autore non teme di far trasparire l'evidente modernit\u00e0 dell'analisi, della modalit\u00e0 rappresentativa e della psicologia dei personaggi, tutte ben lontane da quelle del loro tempo. Autore e lettore cio\u00e8 sono accomunati da un patto secondo cui l'oggetto \u00e8 storico ma il punto di vista dell'osservatore \u00e8 moderno anzi come sostengono alcuni postmoderno. \nDal punto di vista lessicale l'opera \u00e8 abbastanza particolare: si riscontra una voluta alternanza nella scelta dei vocaboli, dalla forma pi\u00f9 colta a quella pi\u00f9 popolare. Nel diario di Agnes ci si imbatte continuamente in errori di ortografia costruiti ad arte e un po' stucchevoli. Spessissimo si fa ricorso a vocaboli estremamente raffinati e desueti che costringono il lettore ad armarsi di vocabolario. Anche nel lessico Faber ha quindi cercato di sperimentare anche se talvolta, come ad esempio quando vuol riprodurre la parlata di alcuni personaggi minori (cocchieri, cameriere), sconta un po' la difficolt\u00e0 che incontra il traduttore nel rendere in maniera credibile il passaggio linguistico."}
{"id": "309373", "revid": "110157", "url": "https://it.wikipedia.org/wiki?curid=309373", "title": "Break the Night with Colour", "text": "Break the Night with Colour \u00e8 una canzone del cantautore britannico Richard Ashcroft inclusa nell'album \"Keys to the World\", uscito nel 2006. Questo brano ha segnato il ritorno dell'artista dopo quasi tre anni di silenzio dal suo ultimo singolo \"Buy It in Bottles\".\n\"Break the Night with Colour\" \u00e8 il primo singolo estratto e terza traccia dall'album. Il singolo \u00e8 stato pubblicato il 9 gennaio 2006 nel Regno Unito ed ha riscosso grande successo anche in Italia anticipando perfettamente il secondo singolo \"Music Is Power\" portandolo ad un successo ancora maggiore.\nLa canzone \"Break the Night With Colour\" \u00e8 stata riproposta dal cantante anche nel Bonus DVD nella versione Live e nel suo videoclip.\nCD Singolo.\nNel singolo sono contenute due tracce tra cui il B-Side \"The Direction\".\nDVD.\nIl bonus DVD, uscito solo nel Regno Unito, contiene anche \"Slip Slinding\"."}
{"id": "309383", "revid": "212348", "url": "https://it.wikipedia.org/wiki?curid=309383", "title": "Felice Maniero", "text": "Soprannominato \"Faccia d'Angelo\", ha commesso rapine, assalti a portavalori, colpi in banche e anche in uffici postali, ed \u00e8 stato accusato di omicidi, traffico di armi, droga e associazione mafiosa.\nBiografia.\nNato a Campolongo Maggiore, a tre anni, nel 1957, emigra con la famiglia a Torino. L\u00ec il padre lavora come collaudatore alla Fiat, mentre la madre per arrotondare pulisce regolarmente le scale del condominio dove viveva la famiglia. Nel 1964 tornano a Campolongo Maggiore dove acquistano una trattoria, che ben presto diventer\u00e0 punto di ritrovo della mala locale.\nAscesa criminale.\nLa sua carriera criminale cominci\u00f2 dall'adolescenza quando aiutava uno zio nei furti di bestiame; successivamente si dedic\u00f2 alle rapine, soprattutto nel campo dell'oreficeria. Essendo Maniero e i suoi complici nati a Campolongo Maggiore, un paese lungo il fiume Brenta, la stampa cominci\u00f2 a parlare di Mala del Brenta. Form\u00f2 un piccolo gruppo criminale, dedito alle rapine. Maniero entr\u00f2 quindi in contatto con le mafie meridionali, delle quali divent\u00f2 interlocutore e rivale, garantendo armi e droga alla piccola criminalit\u00e0 di Venezia e di Mestre. Che nel caso della cosiddetta \"Mala del Brenta\" si possa parlare di una vera e propria organizzazione mafiosa si pu\u00f2 dedurre anche dal fatto che a Venezia venne imposta ai cambisti del casin\u00f2 una tangente di 1.500.000 lire al giorno.\nArresti ed evasioni.\nArrestato per la prima volta nel 1980, \u00e8 successivamente evaso due volte: dapprima nel 1987 fugge dal carcere di Fossombrone, facendo poi rubare il 10 ottobre 1991 ai suoi uomini il mento di Sant'Antonio da Padova per ricattare lo Stato e chiedere la libert\u00e0 del cugino, senza esito; nell'agosto 1993 \u00e8 stato arrestato sul suo yacht al largo di Capri e viene detenuto nel carcere di Vicenza, dove tenta l'evasione corrompendo, con la promessa di 80 milioni ciascuno, due guardie penitenziarie che per\u00f2 si ravvedono ed avvertono la direzione del carcere; si decide il trasferimento al carcere di Padova dove per\u00f2, il 14 giugno 1994, \u00e8 protagonista di un'altra evasione assieme ad altri complici (anche in questo caso con la corruzione, questa volta riuscita, di una guardia penitenziaria). La lunga latitanza di Maniero \u00e8 dovuta in gran parte a un sistema corruttivo che la banda esercitava a vari livelli nei confronti dello Stato. Catturato a Torino nel novembre successivo, viene condannato a 33 anni di reclusione, poi ridotti a venti anni e quattro mesi (pena definitiva). \u00c8 stato difeso dall'avvocato veneziano Vittorio Usigli.\nIl pentimento.\nNel febbraio 1995 divenne collaboratore di giustizia e con le sue dichiarazioni contribu\u00ec a smantellare la sua banda. Viene alloggiato con la famiglia in una villa a Spoltore in provincia di Pescara tanto che ne nasce uno scandalo con perdita della protezione per alcuni pentiti (mentre Maniero la perde per essersi allontanato dal domicilio). Il 14 dicembre 1996 \u00e8 condannato dalla Corte d'assise d'appello di Venezia a 11 anni di carcere e 60 milioni di lire di multa grazie alle attenuanti generiche e alla diminuente per la collaborazione. Il 2 maggio 1998 \u00e8 arrestato per scontare la pena residua, quattro anni. Dopo essere divenuto collaboratore di giustizia, viene ammesso al programma di protezione, cambiando nome e scontando la pena in una localit\u00e0 segreta. Nel febbraio 2006 il suo nome ritorna sui giornali per il suicidio della figlia ventinovenne, in seguito ritenuto da alcuni un omicidio per vendetta nei confronti del padre.\nIl ritorno in libert\u00e0.\nDal 23 agosto 2010 torna in libert\u00e0, con una nuova identit\u00e0, dopo la scadenza dell'ultima misura restrittiva nei suoi confronti. Possedeva un'azienda, in cui lavorava assieme al figlio, dedita alla depurazione idrica, la \"Anyaquae\", che godeva di certificazioni e commesse pubbliche. L'azienda fall\u00ec nel 2016 in seguito alla scoperta da parte dell'ASL di valori d\u2019arsenico fuori norma nel sistema di depurazione delle casette per l\u2019acqua pubblica.\nL'intervista con Saviano e il progetto sulle microplastiche.\nDopo l\u2019intervista con Roberto Saviano, in cui ha parlato della sua strategia antimafia, Felice Maniero torna in un video su YouTube. Il 26 luglio 2019 l\u2019ex boss della Mala del Brenta ha annunciato l\u2019avvio di una start up con nuovi brevetti per le microplastiche. Egli parla della salute dei bambini da tutelare e dei rischi connessi all'inquinamento. Il secondo video viene pubblicato i primi di ottobre del 2019 sul suo canale YouTube e reso privato dopo 24 ore per ulteriori modifiche, ed \u00e8 in attesa di essere pubblicato nuovamente.\nIl nuovo arresto nel 2019 e la condanna nel 2021.\nNell'ottobre 2019 viene arrestato dalla polizia per accuse di maltrattamenti nei confronti della compagna. L'ordinanza di custodia cautelare per Maniero \u00e8 stata firmata il 17 ottobre 2019 dal gip di Brescia secondo il Codice rosso, la nuova legge firmata ad agosto 2019 con lo scopo di velocizzare l'avvio del procedimento in caso di maltrattamenti familiari. Il 5 ottobre 2021, al termine del procedimento giudiziario e dei processi, \u00e8 stato condannato in via definitiva dalla Corte di Cassazione a quattro anni di carcere per maltrattamenti."}
{"id": "309392", "revid": "367445", "url": "https://it.wikipedia.org/wiki?curid=309392", "title": "Nabucodonosor", "text": ""}
{"id": "309399", "revid": "536159", "url": "https://it.wikipedia.org/wiki?curid=309399", "title": "Linea verde", "text": ""}
{"id": "309400", "revid": "123070771", "url": "https://it.wikipedia.org/wiki?curid=309400", "title": "Pianoforte elettrico", "text": "Il pianoforte elettrico, o piano elettrico, \u00e8 uno strumento musicale a tastiera amplificato elettricamente per mezzo di \"pick-up\", molto in voga negli anni sessanta e settanta.\nStoria.\nIl primo pianoforte elettrico fu costruito dalla C. Bechstein Pianofortefabrik nel 1931, era un pianoforte a coda munito di pick-up elettromagnetici ed aveva come nome Neo-Bechstein, ma fu Harold Burroughs Rhodes, durante la Seconda guerra mondiale, a creare lo strumento che avrebbe rivoluzionato il genere. Costruito con pezzi ricavati da un bombardiere statunitense, esso copriva due ottave e mezza e consisteva in una serie di barrette d'alluminio (cambiato in acciaio nelle versioni successive) che venivano fatte vibrare colpendole con dei martelletti simili a quelli per pianoforte, attraverso una tastiera di legno. Il prototipo, ultimato nel 1942, prese il nome di \"Army Air Corps Piano\", poich\u00e9 era nato per la necessit\u00e0 di animare l'aeronautica militare (Army Air Corps). Rhodes fond\u00f2 la \"Rhodes Piano Corporation\", che fu poi acquistata da Leo Fender. Dall'unione nacque, nel 1969, lo storico Fender Rhodes.\nContemporanei e di funzionamento simile al \"Rhodes\" furono il Wurlitzer Electric Piano e i modelli della serie CP di Yamaha, il primo dal suono pi\u00f9 naturale, gli altri invece ne avevano uno pi\u00f9 aggressivo.\nIntorno agli anni settanta la Hohner propose i suoi modelli di Clavinet, Pianet e \"Cembalet\".\nCon il progredire dell'elettronica negli anni ottanta l'industria abbandon\u00f2 i modelli elettromeccanici in favore dei pi\u00f9 moderni e stabili (rispetto all'accordatura) basati su sintetizzatori.\nIn questi ultimi strumenti, per\u00f2, alla comodit\u00e0 dell'elettronica si contrappongono timbri artificiali e sonorit\u00e0 fredde, cosicch\u00e9 le imperfezioni acustiche (vibrazioni e rumori meccanici) dei pianoforti meccanici, che i produttori cercavano in tutti i modi di attenuare, sono diventati elementi caratteristici che tuttora si cerca assiduamente di riprodurre con l'elettronica.\nAncora oggi molti artisti fanno uso di pianoforti elettrici preferendo la difficolt\u00e0 di accordatura e manutenzione alla \"perfezione\" del suono elettronico.\nMeccanica.\nA differenza di un pianoforte digitale o di una tastiera elettronica, il pianoforte elettrico non ha natura elettronica ma elettromeccanica. I suoni non sono quindi prodotti elettronicamente da un sintetizzatore, ma analogicamente e trasformati in impulsi elettrici da dei pick-up posti vicino alla fonte naturale del suono, come avviene nella chitarra elettrica o in un basso elettrico.\nNeo-Bechstein e simili.\nIl Neo-Bechstein e i suoi successori sono normali pianoforti a coda (di dimensioni pi\u00f9 ridotte), con la particolarit\u00e0 per\u00f2 di avere dei pick-up sotto le corde per amplificare l'audio.\nRhodes e simili.\nOgni tasto muove un martelletto che mette in vibrazione una barretta d'acciaio disposta in asse ad un pick-up: il campo magnetico prodotto (la cui regolazione \u00e8 possibile grazie ad una staffa posta sopra la barretta) viene da questo registrato e trasformato in impulsi elettrici.\nImmagini e suoni del Fender Rhodes si possono trovare sul Rhodes Super Site."}
{"id": "309415", "revid": "23020", "url": "https://it.wikipedia.org/wiki?curid=309415", "title": "Piano elettrico", "text": ""}
{"id": "309422", "revid": "15756", "url": "https://it.wikipedia.org/wiki?curid=309422", "title": "Vostok 2", "text": "Vostok 2 fu una missione con equipaggio a bordo svoltasi nel corso del programma sovietico di esplorazione spaziale Vostok. Il cosmonauta German Stepanovi\u010d Titov orbit\u00f2 intorno alla Terra per oltre 25 ore. Si tratt\u00f2 del secondo e fino a tale momento pi\u00f9 lungo volo nello spazio di un essere umano. Fino al giorno d'oggi Titov detiene il record di essere stato il pi\u00f9 giovane pilota a volare nello spazio.\nPreparazione.\nDopo il pieno successo della missione di Jurij Gagarin, primo essere umano nello spazio, venne immediatamente deciso che la seconda missione del programma Vostok sarebbe stato un volo di durata decisamente superiore. Non fu comunque chiaro sin dall'inizio della programmazione di questa missione se la capsula spaziale avrebbe orbitato per sole tre volte intorno alla Terra o addirittura per 18 volte. Infine fu il capo degli ingegneri progettisti di razzi sovietici Sergej Pavlovi\u010d Korol\u00ebv a prevalere con la sua idea ed i preparativi per una missione destinata a durare oltre un giorno intero poterono iniziare a pieno ritmo.\nPilota della missione venne nominato Gherman Titov, gi\u00e0 riserva di Gagarin durante la missione della Vostok 1. Andrijan Nikolaev, nominato riserva per questa missione, pot\u00e9 dunque coltivare speranze concrete di diventare il pilota della successiva terza missione del programma Vostok.\nMissione.\nVostok 2 venne lanciata il 6 agosto 1961 alle ore 09.00 (ora di Mosca) dal cosmodromo di Baikonur. Solo pochi minuti dopo aveva raggiunto la programmata traiettoria d'orbita terrestre con un perigeo di 172 km ed un apogeo di 211\u00a0km. L'inclinazione misur\u00f2 65 gradi.\nTale nuovo volo nello spazio venne annunciato ufficialmente da \"radio Mosca\" solo due ore dopo che il lancio fu effettivamente avvenuto. Durante tale annuncio vennero rese note al pubblico pure le frequenze di collegamento via radio. Poco dopo aver raggiunto la traiettoria d'orbita, Titov ebbe contatto via radio con l'allora primo ministro sovietico Nikita Khru\u0161\u010d\u0451v. Quando Titov sorvol\u00f2 il territorio nordamericano, invi\u00f2 dei messaggi di saluto al popolo americano.\nAl contrario di Gagarin durante la missione Vostok 1, Titov pot\u00e9 in parte azionare manualmente ed assumere direttamente il pilotaggio della capsula. Le possibilit\u00e0 di influire attivamente sulla traiettoria di volo furono pi\u00f9 che ridotte. Novit\u00e0 assoluta invece rappresentavano i poco pi\u00f9 di 10 minuti di immagini filmiche della Terra registrate da Titov dall'obl\u00f2 della capsula. Dopo qualche ora di volo, Titov divenne il primo uomo ad essere affetto dalla fino a tale momento completamente sconosciuta \"malattia dello spazio\", cio\u00e8 un malessere tipico delle persone in volo nello spazio con sintomi simili al mal di mare dovuti particolarmente alla difficolt\u00e0 dell'organismo all'adattamento alle condizioni di apparente assenza di gravit\u00e0. Titov soffriva di capogiro e dovette vomitare pi\u00f9 volte. Ci\u00f2 nonostante fu in grado di dormire per alcune ore.\nUn malfunzionamento, che si riscontrer\u00e0 pure durante successive missioni, fu un difetto del sistema di regolazione di temperatura all'interno della capsula che caus\u00f2 il calo della temperatura fino a soli 6\u00a0\u00b0C.\nCome durante Vostok 1, la fase di rientro in atmosfera non fu priva di problemi. Infatti il modulo orbitale (cio\u00e8 la parte della navicella, contenente la maggior parte degli strumenti e sistemi necessari per il volo, che sarebbe dovuta ritornare a terra) non si stacc\u00f2 dalla capsula sferica di ritorno del cosmonauta. Solo dopo che alcuni collegamenti si furono staccati a causa della forza d'attrito il posizionamento della capsula si stabilizz\u00f2. Titov pot\u00e9 dunque catapultarsi dalla stessa con l'apposito seggiolino eiettabile, atterrando appeso ad un paracadute nei pressi di Saratov.\nImportanza.\nIl volo della Vostok 2 fu la dimostrazione che l'uomo fosse in grado di sopravvivere per pi\u00f9 ore nelle condizioni di apparente assenza di gravit\u00e0. Si parla di apparente assenza perch\u00e9 la forza gravitazionale continua ad esistere in orbita, ma \u00e8 compensata dalla forza centrifuga dovuta all'orbitazione. Dall'altra parte la \"malattia dello spazio\" di Titov, i cui sintomi ed in particolar modo le cui cause furono del tutto sconosciute fino a tale momento, rappresentavano un enorme ostacolo da superare prima di poter programmare ulteriori missioni nello spazio.\nCi\u00f2 che interessava particolarmente il regime sovietico fu il fatto che il vantaggio nei risultati ottenuti durante l'esecuzione dei programmi spaziali nei confronti degli Stati Uniti d'America era stato ulteriormente aumentato. Al termine di questa missione infatti il programma Mercury americano non era ancora stato in grado di eseguire un volo orbitale bens\u00ec esclusivamente i voli suborbitali Mercury-Redstone 3 di Alan Shepard e Mercury-Redstone 4 di Gus Grissom. Questo vantaggio durer\u00e0 altri due anni, quando con Mercury-Atlas 9 (equipaggiata da Gordon Cooper) verr\u00e0 eseguita la prima missione americana di una durata superiore alle 24 ore.\nIl risultato positivo fu immenso per l'Unione Sovietica se considerato dal punto di vista propagandistico. Alcune speculazioni parlarono proprio di un lancio programmato per questo fine allo scopo di distogliere l'attenzione dell'opinione pubblica dall'ormai imminente costruzione del muro di Berlino, iniziato solo pochi giorni dopo il termine della missione, il 13 agosto 1961.\nTitov comp\u00ec i 26 anni appena un mese dopo il rientro di Vostok 2 e pertanto risulta a tutt'oggi essere stato il pilota pi\u00f9 giovane durante la sua prima (ed unica) missione nello spazio, all'et\u00e0 di 25 anni, 10 mesi e 26 giorni."}
{"id": "309429", "revid": "547992", "url": "https://it.wikipedia.org/wiki?curid=309429", "title": "Didier Drogba", "text": "Considerato uno dei migliori calciatori africani di tutti i tempi, nelle stagioni 2006-2007 e 2009-2010 \u00e8 stato capocannoniere della Premier League, realizzando rispettivamente 20 e 29 reti. L'11 marzo 2012 ha realizzato la rete decisiva per la vittoria del sullo (1-0), diventando cos\u00ec il primo calciatore africano della storia a segnare 100 gol in Premier League. Il 19 maggio 2012 ha condotto il Chelsea alla vittoria della prima UEFA Champions League nella storia del club londinese. Nel 2012 \u00e8 stato eletto miglior calciatore nella storia del Chelsea da un sondaggio condotto tra i tifosi dalla rivista ufficiale del club, mentre il 17 ottobre 2013 ha ricevuto il premio Golden Foot. \u00c8 il primatista di reti (35) con la maglia del Chelsea nelle competizioni UEFA per club.\nCon la nazionale ivoriana ha ottenuto la prima storica qualificazione al campionato mondiale nel 2006: nell'occasione ha anche realizzato la prima rete per il suo paese nella competizione. Detiene il record di gol segnati con la Costa d'Avorio (65). Il 6 marzo 2012, secondo una precisa statistica riguardante le reti segnate in nazionale e nei club, \u00e8 stato votato dall'IFFHS migliore goleador del XXI secolo.\nBiografia.\nDrogba \u00e8 noto per il proprio legame con la beneficenza: \u00e8 diventato ambasciatore del Programma delle Nazioni Unite per lo sviluppo nel gennaio del 2007. Ha creato una fondazione benefica in suo nome. Ha tre figli con la moglie maliana Lalla e possiede il passaporto francese. Ha un cugino di secondo grado anch'egli calciatore, Kenneth Zohore, cos\u00ec come i suoi fratelli Freddy e Jo\u00ebl e i suoi cugini Severin Drogba e Olivier T\u00e9bily.\nCaratteristiche tecniche.\nAttaccante forte fisicamente, era dotato di un innato fiuto per il gol e di un ottimo tiro dalla distanza, che gli permette di segnare anche i calci di punizione, nonch\u00e9 di un gran colpo di testa. Bravo a utilizzare il suo fisico per farsi strada nelle difese avversarie, \u00e8 dotato inoltre di un ottimo dribbling e visione di gioco, che lo rende capace di mandare in porta i suoi compagni di squadra.\nCarriera.\nClub.\nLe Mans.\nDrogba firma il primo contratto da professionista per la squadra francese del Le Mans. Con la squadra francese ha un avvio stentato; alla prima stagione fa registrare in prima squadra solo 2 presenze. Meglio la stagione successiva: gioca 30 partite segnando 7 reti, mentre l'anno successivo gioca 11 partite da titolare ma rimanendo all'asciutto in quanto a goal.\nGuingamp e Marsiglia.\nNella stagione 2001-2002, a gennaio, lascia il Le Mans per approdare al , squadra di Ligue 1, prima divisione francese. Vi resta due anni e mezzo, collezionando 41 presenze e 20 gol (di cui 17 solo nella stagione 2002-2003). Successivamente viene acquistato dall'Olympique de Marseille, e con la squadra francese nella stagione 2003-2004 realizza 19 gol in campionato, 5 in Champions League e 6 in Coppa UEFA (della quale diviene il miglior marcatore stagionale in coabitazione con Kezman, Alan Shearer e S. Anderson). Sempre nel 2004, il suo Marsiglia viene sconfitto in finale di Coppa UEFA dal per 2-0.\nChelsea.\nNel 2004 \u00e8 stato acquistato dal Chelsea per \u00a3 24 milioni (circa \u20ac 36 milioni). Mise a segno il suo primo gol con la nuova maglia il 24 agosto 2004 nella partita vinta per 2-0 fuori casa con il , mentre il 14 settembre realizz\u00f2 le sue prime in Champions League, con una doppietta (a sua volta, la sua prima con il Chelsea) al , battuto per 3-0 in trasferta. Il 27 febbraio mise a segno uno dei gol che permisero ai londinesi di vincere la finale di League Cup, superando il Liverpool per 3-2 nei supplementari. Termina la stagione 2004-2005 con 16 gol (10 in campionato, 5 in Champions ed uno in League Cup) in 40 gare (26 in Premier, 9 in Champions, 2 in FA Cup e 4 in League Cup). Il Chelsea vince la Premier League con 95 punti (12 punti in pi\u00f9 dell'Arsenal giunto secondo) dopo ben 50 anni e, come detto, la Coppa di Lega inglese.\nLa stagione 2005-2006 cominci\u00f2 con una doppietta all' nella partita del Community Shield, giocata il 7 agosto 2005 e vinta per 2-1. In campionato and\u00f2 subito a segno di nuovo contro l'Arsenal, il 21 agosto, decidendo il derby disputato a Stamford Bridge. Nel febbraio 2006 si classific\u00f2 secondo dietro a Samuel Eto'o nella graduatoria del Calciatore africano dell'anno 2005, superato per soli due voti. Il 25 marzo realizz\u00f2 una doppietta al , battuto per 2-0 in casa. Il 22 aprile and\u00f2 a segno in finale di FA Cup contro il Liverpool, ma la sua squadra perse la partita per 2-1. Segn\u00f2 12 reti in campionato e una in Champions League (in cui il Chelsea fu eliminato agli ottavi dal ), bissando la vittoria in Premier League dell'anno precedente.\nSegn\u00f2 il suo primo gol nella stagione 2006-2007 il 20 agosto contro il Manchester City, superato per 3-0 a Londra. Il 27 settembre mise a segno la sua prima tripletta con la maglia del Chelsea, quando i blues sconfissero per 3-1 in Bulgaria il ; era dal 1997 che un giocatore del Chelsea non realizzava una tripletta in Europa (l'ultimo era stato Gianluca Vialli nella Coppa delle Coppe di quell'anno). Il 18 ottobre un suo gol permise al Chelsea di battere, per 1-0, il Barcellona campione d'Europa nella fase a gironi di Champions, mentre il 27 novembre mise a segno la sua prima tripletta in Premier, nell'incontro terminato per 4-0 in favore della sua squadra contro il . Il 25 febbraio 2007 realizz\u00f2 una doppietta nella finale di League Cup vinta per 2-1 contro l'Arsenal a Wembley. Il 1\u00ba marzo, quattro giorni dopo, viene per la prima volta eletto Calciatore africano dell'anno (edizione 2006), battendo proprio la concorrenza di Samuel Eto'o, giunto secondo. Il 19 maggio, infine, mette a referto la rete che decide la finale di FA Cup, permettendo ai suoi di battere il per 1-0 nei supplementari. Ha giocato, in totale, 60 partite (di cui 36 in campionato), segnando 33 gol (di cui 20 in campionato, risultandone il capocannoniere); il Chelsea termina al secondo posto in Premier League.\nLa stagione 2007-2008 non fu tra le migliori per Drogba, che pure and\u00f2 subito a segno nella gara esterna vinta per 2-1 con il il 15 agosto. L'ivoriano, infatti, dovette sopportare l'esonero di Jos\u00e9 Mourinho, che lo aveva fortemente voluto nella sua squadra. Con Avraham Grant il suo spazio si ridusse; riusc\u00ec comunque a realizzare una doppietta al , battuto per 6-0 in casa il 27 ottobre, e ad andare in gol nei derby con (4-4) e Arsenal (vittoria per 2-1), terminando il campionato con soli 8 gol ed il Chelsea al secondo posto. Il 24 febbraio 2008 riusc\u00ec a realizzare il gol della bandiera nella finale di League Cup persa per 2-1 con il Tottenham. Ebbe pi\u00f9 fortuna in Champions League, in cui realizz\u00f2 6 gol in 12 partite, con anche due doppiette, una al , battuto per 4-0 in Norvegia nella fase a gironi, ed una al Liverpool in semifinale, con un gol nei supplementari che garant\u00ec ai suoi compagni la finale. Durante la finale di UEFA Champions League 2007-2008, giocata con il Manchester United, viene espulso nei supplementari per una rissa con Nemanja Vidi\u0107, diventando il secondo giocatore a venire espulso in una finale di Champions; lo United vincer\u00e0 poi la gara ai calci di rigore (i tempi regolamentari si erano chiusi sull'1-1).\nAnche la stagione successiva non inizi\u00f2 al meglio, Drogba infatti, a causa di vari infortuni e del maggior utilizzo di Nicolas Anelka, riusc\u00ec ad andare a segno per la prima volta solo il 12 novembre nella partita pareggiata per 1-1 (e persa ai rigori) con il nel quarto turno di FA Cup. Riusc\u00ec poi a segnare contro i romeni del il 9 dicembre (vittoria per 2-1) nella fase a gironi di Champions League, sbloccandosi infine anche in campionato il 26 dicembre seguente nell'incontro casalingo vinto per 2-0 con il . Il 25 febbraio 2009 realizz\u00f2 il gol che decise l'andata degli ottavi di Champions League, in cui il Chelsea sconfisse per 1-0 la Juventus; and\u00f2 a segno anche nella partita di ritorno, terminata 2-2, con i londinesi che passarono il turno. Mise a segno due gol anche nei quarti, contro il Liverpool, uno all'andata, in cui il Chelsea vinse per 3-1 ad Anfield, l'altro nel 4-4 interno al ritorno. L'11 aprile mise a referto la sua unica doppietta stagionale, nella partita interna di campionato vinta per 4-3 sul .\nNel maggio 2009 \u00e8 al centro di una polemica per aver aggredito l'arbitro Tom Henning \u00d8vreb\u00f8, autore del controverso arbitraggio in occasione della semifinale di ritorno di Champions League tra Chelsea e , pareggiata dai catalani con un gol all'ultimo minuto di Andr\u00e9s Iniesta; i blaugrana, infatti, avevano pareggiato per 0-0 al Camp Nou all'andata, ma grazie all'1-1 al ritorno a Londra accedettero alla finale. A fine mese realizza comunque uno dei due gol nella vittoria contro l' nella finale di FA Cup.\nLa stagione 2009-2010 si apre con l'arrivo di Carlo Ancelotti sulla panchina del Chelsea, e il 9 agosto vince il Community Shield battendo il . Apre la sua Premier League 2009-2010 con una doppietta alla prima giornata, il 15 agosto, nella vittoria per 2-1 sullo , per poi andare a segno contro il il 23 agosto nel derby in trasferta vinto per 2-0. Il 3 novembre mette a segno una doppietta nella partita della fase a gironi di Champions League pareggiato per 2-2 con l'Atletico Madrid in Spagna. Il 29 novembre realizza una doppietta in un altro derby, quello con l'Arsenal, battuto ad Emirates per 3-0. Ne realizza un'altra il 12 dicembre contro l' (3-3 il risultato finale) ed un'altra ancora all'Arsenal, battuto stavolta per 2-0 a Stamford Bridge, il 7 febbraio 2010. L'11 marzo 2010 la Conf\u00e9d\u00e9ration Africaine de Football gli conferisce per la seconda volta il premio di Calciatore africano dell'anno; nella graduatoria, riferita all'anno solare 2009, l'ivoriano va a precedere Samuel Eto'o e Michael Essien. Il 3 aprile \u00e8 quindi autore di uno dei due gol con cui il Chelsea espugna l'Old Trafford battendo per 2-1 il Manchester United in un incontro importantissimo per le sorti del campionato. Il 9 maggio, nella partita vinta per 8-0 con il , aiutandosi con un rigore, realizza la sua prima tripletta stagionale, ed in virt\u00f9 anche di questo risultato la sua squadra vince il campionato, mentre lui \u00e8 di nuovo capocannoniere della Premier League, questa volta con 29 reti, suo record personale; inoltre, viene eletto dai tifosi miglior giocatore della stagione. Il 15 maggio \u00e8 quindi decisivo nella finale di FA Cup, vinta dal Chelsea per 1-0 sul grazie ad una sua rete su calcio di punizione. Nell'inverno 2009 era stato intanto incluso dalla rivista francese France Football fra i 30 candidati al Pallone d'oro: promosso fra i primi 10 candidati, si era poi classificato nono, migliore per il suo team.\nIl campionato 2010-2011 inizia con una tripletta al West Bromwich Albion nell'incontro casalingo vinto per 6-0 alla prima giornata di Premier, il 14 agosto. Il 3 ottobre mette a segno, con un colpo di tacco, il primo dei due gol con cui il Chelsea superer\u00e0 per 2-0 l'Arsenal. Il 3 novembre realizza il suo primo gol stagionale in Champions League, nel 4-1 casalingo inflitto allo nella fase a gironi. La stagione prosegue per\u00f2 in maniera altalenante. Il 12 aprile 2011 segna un gol nel ritorno dei quarti di finale di Champions League all'Old Trafford contro il Manchester United, tuttavia inutile visto che i Red Devils riusciranno a ottenere la qualificazione vincendo 2-1. Il Chelsea termina la stagione al secondo posto, dietro lo United, e Drogba realizza appena 13 gol (11 in campionato, 2 in Champions) in 46 partite (di cui 36 in campionato e 7 in Champions). Ancelotti viene esonerato e sostituito dal portoghese Andr\u00e9 Villas-Boas.\nLa stagione seguente non inizia al meglio: il 27 agosto 2011, durante il match di campionato vinto 3-1 contro il , Drogba si scontra con il portiere avversario John Ruddy: nell'impatto subisce un colpo al volto cadendo con il volto per terra e perdendo i sensi. Esce dal campo sanguinante, in barella e con il supporto del respiratore artificiale. L'ivoriano riporta una commozione cerebrale, ma riprende i sensi gi\u00e0 durante il trasporto in ospedale. Gli accertamenti seguenti hanno escluso complicazioni e la mattina seguente viene gi\u00e0 dimesso dall'ospedale. Il 24 settembre successivo, comunque, segna il suo primo gol stagionale, grazie al quale fissa sul 4-1 il risultato della sfida con lo . Il 23 novembre realizza la sua prima rete in questa Champions League, nella sconfitta esterna per 2-1 con il Bayer Leverkusen nella fase a gironi. Il 3 dicembre apre le marcature nella vittoria esterna per 3-0 sul , quindi tre giorni dopo mette a segno una doppietta nell'incontro vinto per 3-0 con il in Champions League, vittoria grazie alla quale la sua squadra si prende il primo posto nel girone. Il 4 marzo 2012, dopo la sconfitta per 1-0 con il West Bromwich Albion, Villas-Boas viene esonerato e sostituito da Roberto Di Matteo. Il 10 marzo un suo gol consegna la vittoria al Chelsea nella prima partita del nuovo allenatore sulla panchina dei \"blues\"; a farne le spese \u00e8 lo , battuto per 1-0. Con questo gol, Drogba diventa il primo giocatore africano nella storia a raggiungere quota 100 gol in Premier League. Il 14 marzo mette a segno uno dei gol con cui il Chelsea supera per 4-1 il nel ritorno degli ottavi di Champions League, rimontando il 3-1 al passivo dell'andata e passando il turno. Il 18 aprile decide l'andata delle semifinali della stessa competizione, battendo i campioni d'Europa del Barcellona per 1-0; il 2-2 del ritorno permetter\u00e0 al Chelsea di tornare, dopo quattro anni, in finale della massima competizione europea. Il 5 maggio mette a referto il secondo dei due gol con cui il Chelsea batte per 2-1 il Liverpool e vince la FA Cup. Drogba conclude i suoi anni nella squadra londinese nei migliori dei modi. Il 19 maggio, nella finale di UEFA Champions League a Monaco di Baviera, sigla la rete dell'1-1 contro il Bayern Monaco a pochi minuti dal termine, portando le squadre ai supplementari. Durante la lotteria dei rigori, realizzando il tiro decisivo, regala ai \"blues\" la prima Champions della loro storia. Il 22 maggio, tramite un comunicato sul sito ufficiale del Chelsea, annuncia che non rinnover\u00e0 il suo contratto in scadenza con la formazione londinese. Lascia il Chelsea dopo aver disputato 341 incontri e aver segnato 157 reti.\nShanghai Shenhua.\nDopo la vittoria della Champions League rimane svincolato e il 20 giugno viene acquistato dalla squadra cinese dello con un contratto dalla durata di due anni e mezzo per un milione al mese. Qui ritrova l'ex compagno Nicolas Anelka e indosser\u00e0 la maglia numero 11. Esordisce il 22 luglio giocando un bel match, con un assist e varie occasioni da gol. Il 5 agosto segna una doppietta nella partita di campionato contro l'. Nello stesso anno \u00e8 nella lista dei 23 finalisti per il Pallone d'oro. Dopo aver chiuso il campionato cinese con 11 presenze e 8 gol segnati, il 22 novembre la FIFA gli ha negato il permesso speciale per potersi trasferire in prestito ad uno dei vari club interessati in Europa prima della riapertura del mercato (3 gennaio) per prepararsi al meglio alla Coppa d'Africa che sarebbe iniziata il 19 gennaio seguente. Conclude l'esperienza cinese con 17 presenze e 11 gol segnati in tutto.\nGalatasaray.\nIl 28 gennaio 2013 il club turco del , tramite il proprio sito ufficiale, annuncia l'ingaggio di Drogba.\nIl 30 gennaio per\u00f2 lo Shanghai in un comunicato contesta le modalit\u00e0 del trasferimento dell'ivoriano in Turchia e dichiara di voler adire le vie legali tramite la FIFA. Il club cinese chiede inoltre alla Federcalcio Cinese, la CFA, di annullare il trasferimento del giocatore non concedendogli il transfer mentre il giocatore ritiene il contratto con i cinesi decaduto per inadempienze sullo stipendio. Il 15 febbraio fa il suo esordio con la maglia giallorossa, subentrando al 63' per Umut Bulut, e realizza subito la sua prima rete nella S\u00fcper Lig, dopo appena cinque minuti dal suo ingresso, nella gara vinta in trasferta dal Galatasaray per 1-2 sul campo dell'. Il 9 aprile nella sfida di ritorno dei quarti di Champions League contro il segna il suo primo gol nella competizione continentale con la maglia dei turchi con un colpo di tacco che infila il portiere dei blancos. Conclude l'annata con 17 presenze e 6 gol in tutto. L'anno seguente tra campionato e coppe segna 14 gol in 36 partite. Complessivamente in un anno e mezzo Drogba ha collezionato 53 presenze e 20 gol.\nRitorno al Chelsea.\nIl 25 luglio 2014 firma un contratto annuale con il , facendo cos\u00ec ritorno nel club londinese dopo due stagioni e ritrovando Jos\u00e9 Mourinho come allenatore. Riprende la maglia numero 11, lasciata libera da Oscar che prende, invece, la maglia numero 8 lasciata libera da Frank Lampard. Esordisce in campionato, subentrando ad Eden Hazard, nella partita vinta per 3-1 contro il . Il 21 ottobre seguente segna il suo primo gol dal ritorno a Londra, nella vittoria per 6-0 contro il in Champions League. Cinque giorni pi\u00f9 tardi realizza la sua prima rete stagionale in Premier League nel pareggio per 1-1 contro il all'Old Trafford. Il 1\u00ba marzo 2015, grazie alla vittoria per 2-0 contro il in finale, conquista la terza Coppa di lega inglese della sua carriera. In questa stagione con 4 gol segnati in 28 partite di Premier League contribuisce anche alla vittoria del suo 4\u00ba campionato con il Chelsea. Complessivamente mette insieme 40 presenze (quasi sempre da subentrato nei minuti finali) e 7 gol e a maggio annuncia di voler lasciare il Chelsea per giocare altrove ancora un anno. In tutto con la squadra di Londra ha giocato 381 partite e segnato 164 gol vincendo 14 titoli.\nGli ultimi anni in America e il ritiro.\nIl 27 luglio 2015, dopo essere rimasto svincolato in attesa del permesso di lavoro, viene ufficializzato il suo acquisto da parte dei canadesi dell'Impact de Montr\u00e9al, squadra militante nella MLS; firma un contratto di 18 mesi a pi\u00f9 di 3 milioni di dollari. Segna 23 gol in 41 presenze tra MLS e Canadian Championship.\nIl 12 aprile 2017 Drogba annuncia sul proprio profilo Twitter di aver firmato con il divenendone anche azionista. Segna 16 gol in 26 partite giocate in due edizioni della USL, campionato americano di secondo livello. Il 21 novembre 2018 appende ufficialmente gli scarpini al chiodo; in tutto con i club ha segnato 307 gol in 705 partite e ha vinto 17 trofei.\nNel frattempo era stato opinionista di BBC Sport per le partite del Mondiale 2018.\nNazionale.\nConvocato dal CT Robert Nouzaret, fa il suo esordio in nazionale maggiore l'8 settembre 2002, all'et\u00e0 di 24 anni, venendo schierato per la prima volta titolare in occasione della partita casalinga contro il (0-0) valida per le qualificazioni alla , mentre segna il suo primo gol in nazionale alla sua seconda presenza con gli \"Elefanti\", nella vittoriosa amichevole per 3-0 sul . Due anni pi\u00f9 tardi, il 6 giugno del 2004, scende in campo nel match inaugurale delle qualificazioni mondiali contro la (2-0) in cui, con 9 gol in altrettante presenze, contribuisce alla prima storica qualificazione del suo Paese alla fase finale della Coppa del Mondo.\nNel frattempo viene inserito nella lista dei 26 convocati per disputare la , nella quale Drogba \u00e8 protagonista con alcuni gol decisivi (tra cui quello al nella gara d'esordio e alla in semifinale). Tuttavia, la Costa d'Avorio viene sconfitta ai rigori per 4-2 dall'Egitto.\nNello stesso anno \u00e8 nuovamente presente nella lista dei convocati al campionato del mondo 2006. Nella rassegna tedesca totalizza 2 presenze e un gol, nella sconfitta per 2-1 contro l'.\nNella , Drogba segna due gol rispettivamente contro e , per poi ripetersi nei quarti di finale contro la . Arrivati in semifinale la Costa d'Avorio rincontra l'Egitto, dal quale verr\u00e0 nuovamente sconfitta per 4-1.\nDurante le qualificazioni per il Mondiale 2010 segna sei gol in cinque partite contribuendo cos\u00ec alla qualificazione della Costa d'Avorio per la Coppa del Mondo FIFA 2010. Nello stesso anno, durante la , Drogba segna solamente un gol in tutta la competizione e la Costa d'Avorio viene eliminata ai quarti di finale dall'Algeria.\nConvocato per il Mondiale 2010, nell'amichevole contro il in preparazione della rassegna, subisce una frattura ad un gomito che sembra compromettere la sua presenza in Sudafrica; riesce tuttavia ad esordire nella gara con il (primo incontro del girone), segnando persino il gol della bandiera contro il nel match seguente.\nRientrato nei convocati per la Coppa d'Africa 2012, Drogba sigla la prima rete della sua squadra nella partita contro il durante la fase ai gironi e si ripete nei quarti di finale con una doppietta ai danni della . Raggiunta la finale, la Costa d'Avorio viene nuovamente sconfitta dallo ai calci di rigore. Durante il secondo tempo regolamentare tira alto un rigore che poteva essere decisivo.\nNel gennaio 2013 \u00e8 nuovamente tra i convocati della per la Coppa d'Africa 2013. Dopo aver vinto il girone, la nazionale ivoriana viene per\u00f2 eliminata il 3 febbraio 2013 nel quarto di finale perso 2-1 contro la .\nDrogba viene poi nuovamente convocato per il Mondiale 2014, in cui esordisce nella partita di apertura contro il subentrando nel secondo tempo: dopo cinque minuti dalla sostituzione, la Costa d'Avorio ribalt\u00f2 l'iniziale risultato di 0-1 vincendo la partita per 2-1. Dopo tale competizione, Drogba annuncia il suo ritiro dalla nazionale ivoriana con un record di 65 gol in 105 presenze.\nStatistiche.\nPresenze e reti nei club.\nTra club e Nazionale maggiore, Drogba ha giocato globalmente 805 partite segnando 370 reti, alla media di 0,45 gol a partita.\n\"Statistiche aggiornate al termine della carriera da calciatore.\""}
{"id": "309437", "revid": "125999846", "url": "https://it.wikipedia.org/wiki?curid=309437", "title": "Petr \u010cech", "text": "Ex giocatore di Viktoria Plze\u0148, Chmel Bl\u0161any, Sparta Praga e Rennes, \u00e8 arrivato al Chelsea nel 2004, dopo aver vinto nel 2002 il Campionato europeo Under-21 con la sua Nazionale. Dopo undici stagioni con i \"Blues\", nel 2015 si \u00e8 trasferito all'Arsenal. Tra il 2002 e il 2016 ha fatto parte della nazionale ceca, di cui detiene il record di presenze con 124 partite disputate. \u00c8 stato da taluni messo a confronto con Peter Schmeichel, ex portiere del Manchester United, in un confronto per individuare il miglior portiere della storia della Premier League.\nDurante la sua carriera, ha vinto quattro campionati inglesi (2005, 2006, 2010 e 2015), cinque FA Cup (2007, 2009, 2010, 2012 e 2017), tre Coppe di Lega inglesi (2005, 2007 e 2015), quattro Supercoppe inglesi (2005, 2009, 2015 e 2017), una Champions League (2012) e una Europa League (2013). A livello individuale \u00e8 stato premiato talento ceco dell'anno 2001, prima di vincere nove volte il premio come giocatore ceco dell'anno (sei volte consecutivamente) e dieci volte il Pallone d'oro della Repubblica Ceca.\nConsiderato uno dei pi\u00f9 forti portieri della propria generazione nel 2005 \u00e8 stato votato miglior portiere al mondo dall'IFFHS e miglior portiere della UEFA Champions League 2004-2005. L'IFFHS l'ha classificato al terzo posto tra i migliori portieri del decennio 2001-2010. \u00c8 il 2\u00ba miglior calciatore ceco del decennio (2000-2010) secondo la rivista ceca \"Lidov\u00e9 noviny\". Dal 2004 al 2013 \u00e8 stato sempre presente fra i migliori cinque portieri del mondo nella classifica del portiere dell'anno istituita dall'IFFHS. Nel 2005 viene incluso nella squadra dell'anno UEFA.\nCaratteristiche tecniche.\nPortiere completo, abile tra i pali e sicuro nelle uscite, si distingueva per personalit\u00e0, concentrazione e continuit\u00e0 di rendimento, doti che lo ponevano tra i migliori al mondo nel suo ruolo.\nCarriera.\nCalciatore.\nClub.\nInizi e Sparta Praga.\nDopo aver giocato nelle giovanili del Viktoria Plze\u0148, a 17 anni esordisce come professionista nel Chmel Bl\u0161any, dove rimane fino al 2001. Nello stesso anno attira l'interesse dello Sparta Praga, che decide di acquistarlo. Diventa il portiere titolare e su 27 partite ne gioca 17 senza subire gol. Nella stagione 2001-2002 stabilisce il nuovo record di minuti di imbattibilit\u00e0 nel campionato ceco, che porta a 855 minuti.\nRennes.\nNel 2002 viene acquistato dal Rennes, che spende per il suo cartellino 5 milioni di euro. \u010cech resta in Francia per due anni, fino alla stagione 2003-2004, giocando in totale 78 partite in tutte le competizioni.\nChelsea.\n2004-2009.\nNel gennaio 2004 \u010cech firma un contratto con il Chelsea valido a partire dal luglio successivo: il costo del trasferimento, pari a 13 milioni di euro, ne fa il portiere pi\u00f9 costoso nella storia dei \"Blues\". All'inizio della stagione non \u00e8 il primo portiere ma, quando Carlo Cudicini si infortuna al gomito nelle gare pre-stagionali, il nuovo tecnico Jos\u00e9 Mourinho decide di puntare su \u010cech come portiere titolare e conferma la sua decisione per il resto della stagione. Nella Premier League 2004-2005 stabilisce un nuovo record di 1025 minuti senza subire gol, dal 12 dicembre 2004 al 5 marzo 2005. Al termine della stagione vince il primo campionato inglese e la prima Football League Cup.\nNella stagione 2005-2006 \u010cech vince il primo Community Shield e soprattutto la seconda Premier League, giocando 34 gare e concedendo solo 20 gol. Nel febbraio 2006 prolunga il contratto con il Chelsea fino al 2010. Il 27 giugno 2006 si opera alla spalla per risolvere un problema perdurante dalla stagione precedente e torna in campo il 27 agosto successivo.\nIl 14 ottobre 2006, durante la partita tra Reading e Chelsea, dopo soli 16 secondi dall'inizio dell'incontro, si scontra con il centrocampista avversario Stephen Hunt, riportando una gravissima frattura al cranio e venendo operato d'urgenza. Rientra in campo a 98 giorni dall'infortunio, il 20 gennaio 2007, nella gara contro il Liverpool; da allora, per tutto il resto della sua carriera, ha sempre giocato indossando un caschetto protettivo. Nel corso della stagione 2006-2007 vince la seconda Football League Cup e la prima FA Cup, quest'ultima battendo il Manchester United per 1-0.\nNella stagione 2007-2008, nonostante qualche incertezza iniziale, si riconferma portiere di spessore mondiale ed \u00e8 nominato miglior portiere della Champions League 2007-2008. Nella stagione seguente vince la FA Cup per la seconda volta.\n2009-2015.\nIl 9 agosto 2009 il Chelsea conquista il Community Shield contro il Manchester United, anche grazie alle parate del portiere ceco, sia nei tempi regolamentari che ai tiri di rigore. Nella stagione 2009-2010 \u010cech vince la terza Premier League, giocando 34 partite e subendo 26 reti. In questa annata il portiere completa il \"double\", conquistando anche la FA Cup. Nell'annata 2010-2011 gioca tutte le partite in Premier League.\nLa stagione 2011-2012 \u00e8 quella della prima affermazione internazionale con la maglia del Chelsea: il 19 maggio 2012, nella finale contro il Bayern Monaco padrone di casa, \u010cech vince la sua prima Champions League. Nella stessa partita para un rigore ad Arjen Robben nel corso dei tempi supplementari e neutralizza quelli di Bastian Schweinsteiger e Ivica Oli\u0107 nella serie dei calci di rigore, che danno ai \"Blues\" la vittoria finale dopo l'1-1 maturato al termine dei tempi supplementari. Il 28 maggio 2012 rinnova il suo contratto con il Chelsea fino al 2016. Nella stessa annata conquista anche la quarta FA Cup.\nNella stagione 2012-2013 vince il suo secondo trofeo internazionale, superando per 2-1 il Benfica nella finale di Europa League disputata il 15 maggio 2013. Dopo un'altra annata da titolare, nella stagione 2014-2015, con il ritorno dal prestito all'Atletico Madrid di Thibaut Courtois, Jos\u00e9 Mourinho decide di puntare sul giovane portiere belga e \u010cech accetta di rimanere al Chelsea come secondo portiere. Nello stesso anno vince la terza Football League Cup e la quarta Premier League, quest'ultima giocando solo 7 gare con 2 gol concessi.\nDopo 11 stagioni, lascia il Chelsea, con cui ha giocato complessivamente 496 partite tra campionato e coppe, vincendo 15 trofei.\nArsenal.\nIl 29 giugno 2015 l' ufficializza il suo acquisto per 11 milioni di euro. Il 2 agosto seguente fa il suo esordio con la nuova maglia, nel Community Shield contro il Chelsea (1-0), sua ex squadra, vincendo subito il primo trofeo con i \"Gunners\", grazie anche ad alcuni suoi interventi decisivi. Una settimana dopo, fa il suo debutto in Premier League per l'Arsenal, nella sconfitta per 2-0 in casa contro il West Ham. Il 20 ottobre fa la sua prima apparizione in Champions per l'Arsenal nella vittoria per 2-0 contro il Bayern Monaco.\nIl 27 maggio 2017 vince la FA Cup, nuovamente battendo in finale il Chelsea per 2-1. Il 6 agosto seguente vince nuovamente il Community Shield ancora una volta battendo il Chelsea, ai rigori (5-2, 1-1 dopo 90'). L'11 marzo 2018, dopo aver parato un rigore a Troy Deeney del Watford, \u00e8 diventato il primo portiere della Premier League a mantenere per 200 volte la porta imbattuta.\nNella stagione 2018-2019 il nuovo manager Unai Emery lo conferma come portiere titolare, ma, in seguito ad un infortunio al tendine del ginocchio subito durante una partita contro il Watford, perde il posto da titolare in favore di Bernd Leno. Il 15 gennaio 2019 ufficializza l'imminente ritiro a fine stagione. Il 29 maggio seguente disputa la sua ultima partita in carriera che coincide con la finale di Europa League contro il Chelsea, che vince l'incontro per 4-1.\nLascia l'Arsenal dopo 140 partite giocate in tutte le competizioni e 3 trofei.\nNazionale.\nEsordisce con la nazionale ceca il 12 febbraio 2002, nel corso di un'amichevole contro la nazionale ungherese vinta per 2-0. Successivamente prende parte a 4 Europei (2004, 2008, 2012 e 2016) e un Mondiale (2006).\nAl termine dell'Europeo 2004 \u00e8 stato giudicato il miglior portiere della manifestazione, venendo inserito nell\"'All Star Team\". La sua nazionale, invece, si ferma in semifinale contro la (che poi vincer\u00e0 la competizione), che vince grazie ad un silver goal di Tra\u00efanos Dellas.\nDirigente sportivo.\nAl termine della sua carriera professionistica, il 21 giugno 2019 viene nominato consulente tecnico del Chelsea.\nIl 20 ottobre 2020, a un anno e mezzo dal ritiro come giocatore, il comunica di averlo inserito nella lista dei giocatori per la Premier League, allo scopo di tutelarsi in caso di indisponibilit\u00e0 di altri portieri a causa del COVID-19.\nHockeista su ghiaccio.\nDopo 20 anni di calcio professionistico, il 9 ottobre 2019 annuncia di essersi avvicinato alla disciplina dell'hockey su ghiaccio, diventando il portiere dei Guildford Phoenix, squadra militante nella National Ice Hockey League Division 2, il quarto livello del campionato hockeistico inglese. Debutta tre giorni pi\u00f9 tardi contro gli Swindon Wildcats, contribuendo alla vittoria della sua squadra parando 2 rigori.\nStatistiche.\nRecord.\n\"Statistiche aggiornate al 29 maggio 2019.\""}
{"id": "309440", "revid": "287204", "url": "https://it.wikipedia.org/wiki?curid=309440", "title": "Petr Cech", "text": ""}
{"id": "309442", "revid": "399", "url": "https://it.wikipedia.org/wiki?curid=309442", "title": "Kama (divinit\u00e0)", "text": "Kama (devanagari \u0915\u093e\u092e\u0926\u0947\u0935, IAST ), nella religione indiana \u00e8 il deva del piacere, dell'amore, del desiderio. \nCome Eros, \u00e8 rappresentato da un giovane a due braccia con arco di canna da zucchero, la cui corda \u00e8 fatta di una fila di api, e cinque frecce, ognuna fatta da un fiore differente rappresentante i cinque sensi, che suscitano l'amore nelle persone che colpisce. Raffigurato a cavallo di un pappagallo, con un vessillo rosso raffigurante un delfino, \u00e8 attorniato da musici e danzatrici. Nell'Atharva Veda (IX,2.19) \u00e8 menzionato come il pi\u00f9 potente e superiore a tutti gli dei. Nel Rig Veda \u00e8 descritto come capace di suscitare in Brahm\u0101 il desiderio di non restare da solo, provocando cos\u00ec la creazione del mondo. Kama \u00e8 descritto come \"aja\", \"non nato\", e come \"atma-bh\u016b\", \"nato da se stesso\". Nei Pur\u0101\u1e47a la sua sposa \u00e8 Rati (\"Passione\"), ha un figlio (Aniruddha, \"Senza rivali\"), una figlia (Thrisha, \"Saliva\") ed un fratello gemello, Koda, (\"Collera\").\nNel R\u0101m\u0101ya\u1e47a si racconta come gli dei avessero inviato Kama a riscuotere Shiva dalla profonda meditazione in cui era assorto. Disturbato, Shiva ridusse il dio (da allora conosciuto come \"ananga\", \"senza corpo\") in cenere con un solo sguardo del terzo occhio. Grazie alle suppliche di Rati, sposa di Kama, Shiva consent\u00ec a Kama di rinascere come Pradyumna, figlio di Krishna.\nKama \u00e8 venerato dagli innamorati e dagli yogi i praticanti dello yoga, perch\u00e9 \u00e8 grazie a lui che ci si pu\u00f2 liberare dal desiderio.\nKama compie una serie di azioni guerresche ed erotiche, quindi \u00e8 impegnato in combattimenti e relazioni amorose.\nNella tradizione buddista \u00e8 identificato con \"Mara\", il dio del male.\nIl termine \"kama\" viene riferito anche al pi\u00f9 sacro dei purushartha, gli scopi della vita umana, qui inteso come il raggiungimento del benessere e della felicit\u00e0 in termini psicofisici."}
{"id": "309445", "revid": "339392", "url": "https://it.wikipedia.org/wiki?curid=309445", "title": "Battaglia di Kurukshetra", "text": ""}
{"id": "309448", "revid": "1282301", "url": "https://it.wikipedia.org/wiki?curid=309448", "title": "Principato di Moldavia", "text": "Il principato di Moldavia (in rumeno: \"\u021aara Moldovei\"; in rumeno cirillico antico: \u0426\u0430\u0440\u0430 \u041c\u0461\u043b\u0434\u043e\u0432\u0454\u0439) \u00e8 stato un principato dell'Europa orientale situato nella zona tra i monti Carpazi e il fiume Dnestr.\nNato nel XIV secolo ad opera del voivoda Drago\u0219, ha terminato di essere uno stato indipendente nel 1859, anno in cui si \u00e8 unito al vicino principato di Valacchia, dando vita ai Principati Uniti.\nStoria.\nEt\u00e0 antica.\nIn antichit\u00e0 la Moldavia fu abitata dalle popolazioni dei Daci e dei Geti. Con la conquista di Traiano nel II secolo, la regione fu incorporata nella provincia romana della Dacia, anche se dopo circa un secolo, a causa della precariet\u00e0 della posizione romana, l'imperatore Aureliano sanc\u00ec l'abbandono definitivo del territorio, che venne attraversato e saccheggiato da diverse popolazioni, tra cui: Unni, Ostrogoti, Gepidi, Avari, Slavi, Bulgari, Magiari, Peceneghi e Cumani. L'Orda d'Oro, un khanato tataro-mongolo, si stanzi\u00f2 temporaneamente nella regione.\nNel X secolo il regno d'Ungheria cerc\u00f2 di estendere la sua influenza in Moldavia, costruendo diverse fortificazioni nelle vicinanze del fiume Siret (nell'attuale Romania).\nMedioevo ed et\u00e0 moderna.\nNel XIV secolo il voivoda del Maramure\u0219 Drago\u0219 attravers\u00f2 i Carpazi e si stabil\u00ec con altri transilvani nella regione, governando il principato per il Regno d'Ungheria. Il principato divenne indipendente nel 1359 con il voivoda Bogdan I, che dichiar\u00f2 l'indipendenza dall'Ungheria, vassalla degli Angioini, diventando il primo reggente della Bogdania (1359-1365), poi ridenominata Moldavia (dal nome del fiume Moldavia).\nI rimanenti nobili romeni in Transilvania alla fine furono obbligati ad adottare la lingua e la cultura ungherese, anche se i servi della gleba transilvani continuarono a parlare romeno e si aggrapparono all'ortodossia, pur non potendo opporsi alla dominazione ungherese. Il Principato si espanse progressivamente sotto Roman I, e maggiormente sotto \u0218tefan cel Mare (Stefano il Grande) che arriv\u00f2 a formare un vasto dominio delimitato dai Carpazi a ovest, dal fiume Nistro (o Dnestr) a est, dal Mar Nero a sud e dalla Bucovina a nord.\nStefano spron\u00f2 i contadini della Moldavia organizzando un'armata di 55 000 uomini, e respinse un attacco da parte delle forze del re ungherese Mattia Corvino in un azzardato assalto notturno. Insieme ad un'armata di nobili e piccoli proprietari terrieri lott\u00f2 contro i Polacchi e i Tatari. L'armata di Stefano invase poi la Valacchia nel 1471 e sconfisse i Turchi, anche se questi contrattaccarono nel 1473 e 1474. Dopo queste battaglie, Stefano chiese a papa Sisto IV di formare un'alleanza cristiana contro i Turchi, ma nonostante il Papa nomin\u00f2 Stefano \"Atleta di Cristo\" non invi\u00f2 supporti materiali all'esercito moldavo. Negli ultimi decenni del regno di Stefano, i Turchi incrementarono la pressione sulla Moldavia, catturando dei porti strategici sul Mar Nero nel 1484 e bruciando la capitale moldava, Suceava, nel 1485. Il principato si risollev\u00f2 brevemente, ottenendo una vittoria nel 1486, anche se in seguito Stefano limit\u00f2 i suoi sforzi per assicurare l'indipendenza della Moldavia nello scenario diplomatico. Frustrato dai vani tentativi di unire l'Occidente contro i Turchi, Stefano, sul letto di morte, a quanto pare disse a suo figlio di sottomettersi ai Turchi se questi avessero offerto una sovranit\u00e0 degna di onore.\nAlla sua morte la Moldavia fu dilaniata da guerre di successione che provocarono l'impoverimento e decadimento del principato, che a sua volta port\u00f2 all'ingresso dell'Impero ottomano nella politica moldava. Divenendo uno stato tributario degli ottomani per gran parte dei seguenti 300 anni, l'impoverimento imped\u00ec al principato di pagare i dovuti tributi all'impero e di difendere i propri interessi locali, tanto che si seguirono numerose invasioni da parte degli stessi Turchi, dei Tatari e dei Russi.\nNel XVII secolo i tre principati della Moldavia, Transilvania e Valacchia si unirono sotto il principe di Valacchia Michele il Bravo, per combattere i Turchi, anche se l'unit\u00e0 dur\u00f2 solamente un anno.\nNel 1775 la parte settentrionale della Moldavia, la Bucovina, venne annessa all'Impero austriaco.\nL'espansione russa.\nL'Impero russo a partire dal 1769 occup\u00f2 ripetutamente il territorio compreso tra i fiumi Prut e Nistro e nel 1792, in base al trattato di Ia\u0219i, l'Impero ottomano fu forzato a cedere all'Impero russo i territori che prima aveva detenuto nella regione della Transnistria. L'espansione russa continu\u00f2 quando la Bessarabia fu annessa all'Impero russo, dopo la guerra russo-turca del 1806, conclusasi con il trattato di Bucarest del 1812.\nDopo la guerra russo-turca del 1828-29, il dominio ottomano sui principati termin\u00f2 definitivamente.\nCon la sconfitta dei Russi nella guerra di Crimea (1853-1856), il trattato di Parigi del 1856 sanc\u00ec che la Moldavia e la Valacchia fossero poste sotto la garanzia collettiva delle sette potenze straniere che avevano vinto la guerra, che posero fine al dominio russo sulle regioni della Bessarabia Meridionale di Izma\u00efl, Bolhrad, e Cahul."}
{"id": "309449", "revid": "767487", "url": "https://it.wikipedia.org/wiki?curid=309449", "title": "Beit Jala", "text": "Beit Jala (in arabo: , \"Bayt J\u0101l\u0101\", derivante forse dall'aramaico \"tappeto d'erba\") \u00e8 una citt\u00e0 della Cisgiordania, a circa 10\u00a0km a sud di Gerusalemme, sul lato occidentale della strada per Hebron, di fronte a Betlemme.\nBeit Jala ha circa 15.000 abitanti prevalentemente cristiani con una minoranza musulmana, molti degli abitanti cristiani della cittadina sono emigrati all'estero, specialmente in Sud America e America Centrale. In citt\u00e0 si trovano sei chiese, di cui quella ortodossa della Vergine Maria \u00e8 la pi\u00f9 antica, e due moschee.\nBeit Jala, come Betlemme, \u00e8 sede di strutture educative appartenenti a diverse confessioni, tra le quali una scuola russa ortodossa fondata nel 1870, il seminario del Patriarcato Latino trasferito a Beit Jala nel 1936. La Chiesa Evangelica Luterana di Giordania e Palestina gestisce la Scuola Talitha Kumi, che ha forti legami con la Chiesa Luterana Tedesca.\nBeit Jala ha un ospedale e tre istituti per disabili: la Bethlehem Arab Society, il Lifegate Rehabilitation, un progetto di riabilitazione tedesco-palestinese, e la Casa Jemima, un centro per bambini disabili fondato da olandesi.\nNel territorio municipale 14\u00a0km\u00b2 di terreno sono coltivati a olive, vite e altre specie; il convento di Cremisan, \u00e8 anche un'importante azienda vinicola.\nBeit Jala \u00e8 famosa per l'artigianato in legno d'ulivo. Nella citt\u00e0 esistono industrie tessili, del tabacco e farmaceutiche."}
{"id": "309460", "revid": "181699", "url": "https://it.wikipedia.org/wiki?curid=309460", "title": "Comitato di Bihar", "text": "Il comitato di Bihar (in ungherese \"Bihar v\u00e1rmegye\", in romeno \"Comitatul Bihor\", in tedesco \"Komitat Bihar\", in latino \"Comitatus Bihariensis\") \u00e8 stato un antico comitato del Regno d'Ungheria, situato nell'attuale Romania nordoccidentale. Capoluogo del comitato era la citt\u00e0 di Nagyv\u00e1rad, anticamente detta anche Gran Varadino e oggi meglio nota col nome romeno di Oradea.\nIl comitato di Bihar confinava con gli altri comitati di Hajd\u00fa, Szabolcs, Szatm\u00e1r, Szil\u00e1gy, Kolozs, Torda-Aranyos, Arad e B\u00e9k\u00e9s. Geograficamente si estendeva dal bassopiano Pannonico ai primi rilievi della Transilvania.\nStoria.\nTre quarti del comitato di Bihar vennero ceduti alla Romania in forza del Trattato del Trianon (1920), mentre all'Ungheria rimase il lembo occidentale che and\u00f2 a formare il nuovo comitato di Bihar con capitale Beretty\u00f3\u00fajfalu.\nDopo la seconda guerra mondiale la parte ungherese del comitato di Bihar si fuse con l'altro comitato di Hajd\u00fa a formare la provincia di Hajd\u00fa-Bihar. Durante questa fusione una piccola parte venne aggregata alla provincia di B\u00e9k\u00e9s.\nLa parte romena dell'antico comitato di Bihar corrisponde all'attuale distretto di Bihor, eccetto la parte pi\u00f9 a sud che fa parte del distretto di Arad."}
{"id": "309463", "revid": "466539", "url": "https://it.wikipedia.org/wiki?curid=309463", "title": "24 (serie televisiva)", "text": "24 \u00e8 una serie televisiva statunitense prodotta dal 2001 al 2010 per la rete televisiva Fox.\nComposta da 192 episodi, trasmessi nell'arco di otto stagioni, la serie vede protagonista Jack Bauer, interpretato da Kiefer Sutherland, un agente dell'unit\u00e0 anti-terrorismo di Los Angeles. Caratteristica della serie \u00e8 quella di narrare gli eventi in tempo reale: periodicamente, durante gli episodi, viene fatto uso della tecnica dello \"split screen\" per mostrare le azioni di pi\u00f9 personaggi allo stesso tempo, assieme a un orologio digitale che segnala lo scandire del tempo.\nNel corso degli anni, \"24\" \u00e8 diventato un prolifico media franchise: tra il 2005 e il 2007 sono stati prodotti lo spin-off mobile ', il videogioco ' e la webserie \"The Rookie\", nel 2008 \u00e8 stato tratto il film per la televisione ' che si colloca temporalmente tra la sesta e la settima stagione della serie, nel 2014 sono state realizzate la graphic novel ' e la miniserie ' che si pongono come sequel degli eventi narrati in \"24\", infine nel 2016 viene creato lo spin-off '.\nIn Italia la serie \u00e8 stata trasmessa in prima visione satellitare dal 2002, prima da TELE+, poi da Fox e infine da FX; mentre in chiaro \u00e8 stata trasmessa da Rete 4 e da Italia 1, a circa un anno di distanza dalla messa in onda satellitare, fatta eccezione per la sesta stagione, trasmessa in prima visione da Italia 1.\nTrama.\n\"24\" \u00e8 incentrata su una giornata dell'agente federale Jack Bauer del Counter Terrorist Unit (CTU) di Los Angeles, una fittizia agenzia governativa anti-terrorismo. Bauer \u00e8 un agente dai metodi particolarmente incisivi, che spesso si trova a operare al di sopra delle regole, ma \u00e8 sempre pronto a sacrificarsi e ad agire in prima persona per il bene della nazione.\nOgni stagione della serie \u00e8 caratterizzata da una minaccia per la sicurezza degli Stati Uniti d'America, che pu\u00f2 essere di diversa forma \u2013 come un attentato, un ordigno nucleare, un'epidemia batteriologica o un'operazione militare straniera \u2013, che il protagonista deve cercare di sventare, il tutto in ventiquattr'ore.\nGiorno 1.\nIl \"Day 1\" inizia alle 00:00, e si svolge durante la giornata delle primarie presidenziali della California. Jack Bauer, agente del CTU, deve occuparsi di quella che sembra essere un'emergenza: Jack viene a sapere dal suo capo Richard Walsh che qualcuno nelle prossime 24 ore attenter\u00e0 alla vita del senatore David Palmer, il primo afroamericano della storia che ha la reale possibilit\u00e0 di diventare Presidente degli Stati Uniti d'America. Nel frattempo Kim, la figlia di Jack, esce di casa di nascosto e insieme alla sua amica Janet si prepara per incontrarsi con due ragazzi, Dan e Rick. Gli agenti del CTU cercano di scoprire l'identit\u00e0 dell'assassino e del suo mandante, mentre Jack non sa ancora che i due ragazzi, con cui Kim si \u00e8 incontrata, lavorano per la stessa gente che cercher\u00e0 di assassinare il Senatore Palmer durante il corso della giornata.\nGiorno 2.\nIl \"Day 2\" inizia alle 08:00, diciotto mesi dopo la morte di Teri, la moglie di Jack Bauer. David Palmer \u00e8 stato eletto come nuovo Presidente degli Stati Uniti d'America. Durante una gita con suo figlio Keith, Palmer viene richiamato dalla NSA (Agenzia per la Sicurezza Nazionale) e viene informato dal vicedirettore Rayburn della presenza di un ordigno atomico nella citt\u00e0 di Los Angeles. Nel frattempo Jack Bauer, che non lavora pi\u00f9 per il CTU, sta cercando di rimettere insieme tutti i pezzi della sua vita, compreso il suo rapporto con Kim. Nonostante il CTU cerchi di contattarlo per richiedere il suo aiuto per risolvere la crisi, soltanto il Presidente Palmer riesce a convincerlo a tornare a lavorare di nuovo per il CTU. Nel frattempo Kim lavora per i Matheson, una facoltosa famiglia, ma ben presto scoprir\u00e0 che Gary Matheson (il capo famiglia) \u00e8 un uomo violento che maltratta sia la moglie che la figlia.\nGiorno 3.\nIl \"Day 3\" inizia alle 13:00, tre anni dopo gli eventi della seconda stagione. Un gruppo di uomini lascia, davanti al Servizio Sanitario Nazionale, il cadavere di un uomo infettato da un virus mortale. Poco dopo il CTU riceve una telefonata da qualcuno che vuole l'immediato rilascio di Ramon Salazar, il capo di un cartello della droga messicano. Se Salazar non verr\u00e0 liberato il virus verr\u00e0 rilasciato, ma Jack Bauer si rende conto che l'unico modo per esaudire la richiesta dei terroristi, scoprire la provenienza del virus e mantenere intatta la politica di non negoziazione con i terroristi \u00e8 far evadere di prigione proprio Ramon Salazar.\nGiorno 4.\nIl \"Day 4\" inizia alle 07:00, diciotto mesi dopo gli eventi della terza stagione. Jack Bauer lavora ora per il Segretario della Difesa James Heller, e ha iniziato una relazione sentimentale con sua figlia Audrey. Il CTU \u00e8 gestito da Erin Driscoll, l'agente governativo che ha licenziato Jack a causa della sua dipendenza da eroina, ma l'esplosione di un treno costringer\u00e0 Jack a tornare al CTU per incontrarsi nuovamente con la Driscoll.\nGiorno 5.\nIl \"Day 5\" inizia alle 07:00, ed \u00e8 ambientato diciotto mesi dopo gli eventi della quarta stagione. \u00c8 passato un anno e mezzo da quando Jack Bauer \u00e8 stato costretto a inscenare la sua stessa morte, ma quando capisce che gli amici che lo hanno aiutato stanno diventando i bersagli di alcuni killer professionisti, decide di tornare a Los Angeles per aiutarli. Nel frattempo i presidenti di Stati Uniti d'America e Russia stanno per firmare uno storico trattato antiterrorismo, e Jack comincia a pensare che ci sia un collegamento fra gli omicidi, il trattato e un gruppo di terroristi russi che hanno preso in ostaggio diverse persone all'aeroporto di Los Angeles. Ben presto si capisce che il trattato sar\u00e0 messo a dura prova, e che i terroristi possono contare su qualcuno all'interno dell'amministrazione del Presidente degli Stati Uniti d'America Charles Logan.\nGiorno 6.\nIl \"Day 6\" comincia alle 06:00, venti mesi dopo il rapimento di Jack Bauer da parte del governo Cinese. Dopo aver passato 20 mesi in una prigione cinese, Jack viene finalmente riportato a casa. Presto si accorger\u00e0 che il suo ritorno \u00e8 parte di un piano molto pi\u00f9 grande: ottenere la posizione esatta di Hamri Al-Assad, il capo di un'organizzazione terroristica che da undici settimane tiene tutto il paese in una morsa di paura. Nonostante le sue condizioni psicologiche e fisiche, Jack accetta di sacrificarsi, ma quando si rende conto che \u00e8 Abu Fayed, il suo nuovo carceriere, il vero mandante degli attentati, si ribella e riesce a fuggire. Ora dovr\u00e0 convincere il Presidente degli Stati Uniti d'America Wayne Palmer e il CTU che l'uomo che stanno cercando di eliminare potrebbe essere il solo in grado di fermare gli attentati.\nGiorno 7.\nIl \"Day 7\" inizia alle 08:00, quattro anni dopo gli eventi della stagione 6. Jack Bauer si trova a Washington, dove deve testimoniare davanti a una commissione del senato a causa del suo operato come agente del CTU. Durante il dibattimento Jack viene prelevato dall'aula dall'agente dell'FBI Renee Walker. Quando Jack arriva negli uffici dell'FBI, non pu\u00f2 fare altro che notare quanto sia critica la situazione per la sicurezza nazionale, dato che dei terroristi hanno violato il firewall che protegge tutti i sistemi informatici delle infrastrutture della nazione. Quello che Jack Bauer non sa \u00e8 che uno degli uomini responsabili di ci\u00f2 \u00e8 qualcuno che lui conosce molto bene, e che credeva morto da tempo: Tony Almeida.\nGiorno 8.\nIl \"Day 8\" si svolge a New York, diciotto mesi dopo gli eventi della settima stagione, e comincia alle 16:00. Jack Bauer ha finalmente finito le cure a cui si \u00e8 dovuto sottoporre dopo gli eventi di Washington, e ha deciso di tornare a Los Angeles con sua figlia Kim, il marito di sua figlia e la nipotina, ma poco prima di uscire di casa per raggiungere la figlia, riceve una visita da un suo vecchio informatore, Victor Aruz, il quale lo ha cercato per rivelargli che qualcuno attenter\u00e0 alla vita di Omar Hassan, presidente della Repubblica Islamica del Kamistan, prima che possa firmare un accordo di pace assieme alla Presidente degli Stati Uniti d'America Allison Taylor, e che qualcuno vicino a Hassan \u00e8 coinvolto nell'attentato.\nPersonaggi e interpreti.\nQuesta lista contiene solo i personaggi che sono stati accreditati nei titoli di apertura della serie.\nProduzione.\nOgni stagione dello show racconta una serie di eventi che si svolgono nell'arco di ventiquattr'ore, da cui il titolo \"24\": la narrazione \u00e8 infatti suddivisa in ventiquattro episodi da quarantacinque minuti ciascuno\u00a0\u2013 che diventano sessanta con gli spazi pubblicitari \u2013, ognuno dei quali copre un'ora della giornata.\nBench\u00e9 nei primi anni duemila non fosse una novit\u00e0 assoluta nel campo della serialit\u00e0 televisiva, in \"24\" la formula del tempo reale \u00e8 stata spinta all'estremo, dato che il tempo dell'azione \u00e8 spesso scandito da un orologio digitale che appare sullo schermo a intervalli regolari \u2013 pur se, in realt\u00e0, si tratta di un accorgimento tecnico per introdurre la pubblicit\u00e0: esso infatti appare quattro volte nel corso della narrazione, e il conteggio del tempo riprende dopo quattro minuti, esattamente la durata di un blocco pubblicitario sulle emittenti statunitensi.\nCaratteristica di \"24\" \u00e8 l'ampio uso dello \"split screen\", ovvero la suddivisione dello schermo in vari riquadri per seguire la contemporaneit\u00e0 di pi\u00f9 piani narrativi, fino a confluire su quello principale. Inoltre, ogni stagione presenta pi\u00f9 sottotrame, che hanno inizio e si dipanano quando quella che sembrava la trama principale va a esaurirsi.\nAltra particolarit\u00e0 della serie \u00e8 che, dato che ogni stagione di \"24\" racconta le vicende di un singolo giorno, queste vengono identificate proprio come \"giorni\" (\u00abDays\u00bb). Ogni \"giorno\" \u00e8 in pratica una stagione a s\u00e9 stante, con una propria linea narrativa, non collegata ad altre della serie \u2013 se non per piccoli e secondari riferimenti. In conseguenza di ci\u00f2, in \"24\" c'\u00e8 un massiccio e frequente ricambio del cast da una stagione all'altra: l'unico personaggio fisso degli eventi \u00e8 il protagonista Jack Bauer.\nTutte le prime sei stagioni di \"24\" sono ambientate a Los Angeles, nel Counter Terrorist Unit. Nella settima stagione, seguendo l'evolvesi della trama principale, l'azione si sposta a Washington, al Federal Bureau of Investigation. Nell'ottava e ultima stagione, gli eventi si svolgono a New York, con il contemporaneo ritorno del CTU.\nCitazioni e riferimenti.\nNel corso degli anni il grande successo di \"24\" ha generato un notevole numero di citazioni e parodie nei suoi confronti:\nOpere correlate.\n\"24: The Game\".\nNel 2006 la Sony Computer Entertainment ha realizzato \"\", un videogioco per PlayStation 2 basato sulla serie televisiva. Le avventure presenti in \"24: The Game\" si pongono temporalmente tra la seconda e la terza stagione di \"24\", e alla sua realizzazione hanno preso parte tutti gli interpreti della serie, che hanno prestato le loro sembianze fisiche e la loro voce per la creazione dei loro alter ego digitali.\n\"24: Redemption\".\nNel 2008, in seguito allo sciopero degli sceneggiatori che ha allungato a dismisura i tempi per la realizzazione della nuova stagione di \"24\", la produzione della serie ha deciso \u2013 per non lasciare un buco nella stagione televisiva \u2013 di realizzare \"24: Redemption\", un film per la televisione che si pone come ponte di collegamento tra la sesta e la settima stagione.\n\"24: Underground\".\nNel corso del 2014 \u00e8 stata data alle stampe ', opera che, sotto forma di graphic novel suddivisa in cinque volumi, racconta gli eventi di Jack Bauer successivi all'ultima stagione della serie, e precedenti la miniserie '. Pubblicato dalla casa editrice statunitense IDW Publishing, \u00e8 stato sceneggiato da Ed Brisson e disegnato da Michael Gaydos.\n\"24: Live Another Day\".\nIl 13 maggio 2013, durante la presentazioni dei palinsesti della nuova stagione televisiva, la Fox ha annunciato la produzione di una nuova miniserie televisiva legata a \"24\", chiamata \"\", con Kiefer Sutherland che torna a vestire i panni di Jack Bauer; si tratta di un sequel della serie TV, della durata di dodici puntate, trasmessa nell'estate del 2014. Rispetto al format tradizionale di \"24\", questa miniserie copre similarmente l'arco narrativo di una giornata, \"saltando\" per\u00f2 alcune ore per concentrare eventi e azione; ambientato a Londra, il cast di \"Live Another Day\" vede la conferma di membri storici del franchise come Kiefer Sutherland, Mary Lynn Rajskub, Kim Raver e William Devane, accanto a nuovi interpreti come Michael Wincott, Yvonne Strahovski e Tate Donovan."}
{"id": "309465", "revid": "767487", "url": "https://it.wikipedia.org/wiki?curid=309465", "title": "Svolta linguistica", "text": "Con l'espressione \"svolta linguistica\" si intende designare un fenomeno intellettuale che ha contraddistinto ampia parte della filosofia del Novecento: in sintesi \u00e8 consistito in un attento studio, pressoch\u00e9 ad ogni livello, delle problematiche poste dal linguaggio.\nIl termine \u00e8 stato coniato dal filosofo austriaco Gustav Bergmann e reso celebre dal filosofo statunitense contemporaneo Richard Rorty, il quale, come curatore del volume \"The linguistic turn\" (1967), scrisse un'ampia prefazione intitolata \"Metaphilosophical difficulties of linguistic philosophy\", in cui affrontava le conseguenze filosofiche della svolta linguistica, prefigurando scenari futuri.\nIn senso stretto si suole far coincidere la svolta linguistica con la nascita della filosofia analitica, una corrente nata in Inghilterra ai primi del Novecento sotto l'influenza di Gottlob Frege, Ludwig Wittgenstein, George Edward Moore e Bertrand Russell, che si propone un'analisi rigorosa del linguaggio su una base logica il pi\u00f9 possibile solida. \u00c8 possibile comprendere nella svolta linguistica anche autori appartenenti alla tradizione continentale, come il pensatore tedesco Martin Heidegger (1889-1976), ovviamente grazie alle loro riflessioni sul linguaggio, e il suo allievo e maggiore esponente della filosofia del linguaggio continentale, Hans-Georg Gadamer.\nLa caratteristica pi\u00f9 evidente della svolta linguistica \u00e8 rappresentata dallo spostamento della riflessione filosofica dalla dimensione soggettiva della mente o della coscienza, che aveva costituito il principale punto di riferimento della filosofia moderna da Cartesio in poi, all'orizzonte del linguaggio.\nIn questo senso, la svolta \u00e8 stata in parte anticipata da alcuni filosofi ottocenteschi, come Wilhelm von Humboldt, che ha proposto una traduzione sul piano linguistico dell'apparato trascendentale kantiano."}
{"id": "309466", "revid": "287204", "url": "https://it.wikipedia.org/wiki?curid=309466", "title": "Nastrond", "text": ""}
{"id": "309473", "revid": "6340", "url": "https://it.wikipedia.org/wiki?curid=309473", "title": "Apologia (dialogo)", "text": ""}
{"id": "309486", "revid": "125703273", "url": "https://it.wikipedia.org/wiki?curid=309486", "title": "Elettricit\u00e0 statica", "text": "L'elettricit\u00e0 statica \u00e8 l'accumulo superficiale e localizzato di cariche elettriche su un corpo. Pu\u00f2 verificarsi sia in un materiale conduttore che in un isolante. \nModalit\u00e0 di accumulo.\nGeneralmente avviene tramite elettrizzazione per strofinio di materiali isolanti, questo perch\u00e9 la forza d'attrito agisce in modo tale da \"strappare\" elettroni da uno dei due materiali, che si carica cos\u00ec positivamente, per farli finire sul secondo, che si carica cos\u00ec negativamente. Essendo poi i materiali isolanti, la carica rimane localizzata, generando un campo elettrico e di conseguenza un potenziale elettrostatico che \u00e8 il responsabile della \"scossa\" che si riceve a toccare un oggetto cos\u00ec elettrificato.\nEsiste anche l'elettrizzazione per contatto e l'elettrizzazione per induzione.\nStoria.\nQuesto fenomeno \u00e8 stato osservato e descritto fin dall'antichit\u00e0; i greci effettuarono esperimenti in tal senso con l'ambra gialla, dal cui nome greco, \"elektron\", prende il nome l'elettricit\u00e0. L'accumulo di carica elettrica pu\u00f2 essere tale da creare differenze di potenziale che possono raggiungere grandezze dell'ordine di 107 V.\nEffetti.\nSono molteplici i casi in cui \u00e8 possibile riscontrare questo fenomeno nella vita di tutti i giorni a partire ad esempio dagli abiti in tessuto sintetico che si elettrizzano, alla scossa che si avverte scendendo e toccando la carrozzeria dell'automobile, dai capelli che si rizzano dopo essere stati pettinati, alle particelle di polvere che rimangono attratte dai tubi a raggi catodici dei televisori.\nQuesti fenomeni si verificano principalmente in giornate secche, perch\u00e9 l'umidit\u00e0 \u00e8 un ottimo conduttore che permette alle cariche di disperdersi prima di creare un potenziale elettrico sensibile, ed in giornate ventose, perch\u00e9 il veloce movimento dell'aria d\u00e0 luogo ad effetti d'attrito simili a quelli riscontrati nell'elettrizzazione per strofinio."}
{"id": "309487", "revid": "22828", "url": "https://it.wikipedia.org/wiki?curid=309487", "title": "Fase di boot", "text": ""}
{"id": "309493", "revid": "114357025", "url": "https://it.wikipedia.org/wiki?curid=309493", "title": "Boot manager", "text": "Un boot manager, in informatica, \u00e8 un programma installato in un computer, che si avvia automaticamente all'accensione della macchina (boot) e permette di scegliere o selezionare quale sistema operativo avviare (tecnicamente la scelta si riferisce al kernel da caricare), se ve ne sono installati pi\u00f9 di uno. Una volta eseguita l'operazione di scelta viene caricato e avviato il boot loader del sistema operativo selezionato.\nDescrizione.\nOriginariamente questo software poteva essere avviato solo da memorie RAM e ROM, nei moderni sistemi questo \u00e8 pressoch\u00e9 sempre installato sul master boot record (MBR) del disco rigido. Senza un boot manager \u00e8 impossibile far convivere due sistemi operativi diversi sulla stessa macchina a meno che questi non siano stati progettati tenendo conto della possibilit\u00e0.\nAlcuni sistemi della Microsoft, come Windows 2000 e Windows XP per esempio, prevedono questa possibilit\u00e0 e la procedura d'installazione la attiva automaticamente quando incontra un vecchio sistema della stessa casa, ma se incontra qualcosa di \"sconosciuto\" (come un sistema Linux), il boot loader di quest'ultimo viene sovrascritto senza conservare la possibilit\u00e0 di avviare il sistema precedentemente installato.\nTuttavia in questi anni i boot manager sono stati integrati nelle diverse distribuzioni di Linux (es. Fedora, OpenSUSE, Ubuntu...), quindi \u00e8 sufficiente installare prima il sistema Windows e poi il sistema Linux per ottenere un sistema \"dual boot\". \nTra i boot loader pi\u00f9 utilizzati vi sono:\nSistemi di tipo mainframe o server blade montano boot manager specifici (spesso l'accesso diretto all'ambiente di virtualizzazione). Ovviamente, i dispositivi mobili hanno gestori/caricatori di avvio basati sui sistemi di riferimento (Android, iOS).\nI sistemi macOS utilizzano, come boot loader, interfacce EFI."}
{"id": "309496", "revid": "122945321", "url": "https://it.wikipedia.org/wiki?curid=309496", "title": "Hilary Putnam", "text": "Il suo percorso intellettuale si snoda, assumendo varie sfaccettature, attraverso tutta la seconda met\u00e0 del Novecento. I suoi contributi pi\u00f9 celebri riguardano la filosofia della mente e la filosofia del linguaggio, ma negli ultimi vent'anni la sua ricerca ha seguito un disegno pi\u00f9 complesso e organico, spaziando dalla metafisica alla filosofia della scienza, per toccare l'etica e in tempi recenti la filosofia della religione (Putnam \u00e8 tornato all'ebraismo nella seconda met\u00e0 degli anni settanta). Di formazione analitica, Putnam si \u00e8 poi situato vicino a posizioni neopragmatiste, sebbene abbia a pi\u00f9 riprese rifiutato tale etichetta. Profonde sono state ad esempio le differenze di pensiero con un altro celebre esponente di tale movimento, l'amico-avversario Richard Rorty, con il quale \u00e8 stato spesso assai polemico.\nLa produzione filosofica di Putnam tra la fine degli anni cinquanta e gli inizi degli anni ottanta \u00e8 raccolta per lo pi\u00f9 nei tre volumi dei \"Philosophical Papers\", testi che spaziano dalla filosofia della logica, del linguaggio e della fisica, alla filosofia della matematica e della mente, per toccare questioni epistemologiche generali come la corroborazione, la preferibilit\u00e0 delle teorie, questioni di logica induttiva. Alcuni di questi saggi contengono tesi innovative divenute ormai classiche, quali la tesi del funzionalismo e la teoria causale del riferimento (detta anche teoria del riferimento diretto).\nIl funzionalismo e la sua critica.\nIn filosofia della mente pu\u00f2 essere considerato il fondatore delle posizioni funzionaliste, impostazioni che sono alla base del programma di ricerca delle scienze cognitive e la cui idea centrale \u00e8 l'analogia tra la relazione mente/cervello e quella software/hardware. Dopo aver pi\u00f9 volte modificato le sue posizioni al riguardo, a partire dai primi anni 1980 giunge a sostenere che il funzionalismo \u00e8 solo uno dei possibili quadri teorici tramite i quali pu\u00f2 essere pensata la realt\u00e0: la visione funzionalista pu\u00f2 essere feconda, ma alla base vi \u00e8 l'idea assai problematica di una corrispondenza speculare tra linguaggio e mondo. Putnam giunge quindi ad una critica radicale nel saggio del 1987 \"The Many Faces of Realism\", dove si distacca definitivamente dall'approccio funzionalista, ritorcendo contro la propria teoria (come \u00e8 tipico del suo modo di procedere) l'argomento delle molteplici realizzazioni, che aveva costituito l'elemento chiave per rifiutare il materialismo della teoria dell'identit\u00e0: se \u00e8 vero che diversi stati neurali possono implementare lo stesso stato funzionale, allo stesso modo un medesimo stato neurale pu\u00f2 essere implementato da diversi stati funzionali. Seguendo questo ragionamento, non esiste un unico algoritmo mentale che corrisponda a una proposizione.\nIl realismo.\nIl tema centrale della riflessione putnamiana \u00e8 stato per un lungo periodo il realismo. Gi\u00e0 nel terzo volume dei \"Philosophical Papers\" si registra il decisivo ingresso di temi legati alla cosiddetta filosofia \u201ccontinentale\u201d, ma soprattutto si va facendo strada una prima fondamentale trasformazione. Putnam, riflettendo su uno dei temi centrali dell'epistemologia e della filosofia del linguaggio, la nozione di verit\u00e0, (in diversi scritti, tra i quali spicca il libro \"Reason, Truth and History\" del 1981) tenta di mediare tra i punti di vista pi\u00f9 realisti della verit\u00e0 come corrispondenza e i punti di vista pi\u00f9 deflazionisti, proponendo un concetto di verit\u00e0 non oggettivistico-naturalistica, per certi versi affine al \"Verstehen\" ermeneutico, ma che allo stesso tempo conserva un criterio di oggettivit\u00e0 del riferimento (teoria del riferimento diretto). Anche in questo caso il pensiero del filosofo statunitense presenta una serie di svolte successive, a partire dall'originaria posizione di \"realismo metafisico\" in favore di forme alternative di realismo battezzate rispettivamente \"realismo interno\" (posizione di chiaro stampo kantiano), \"realismo pragmatico\", \"realismo dal volto umano\" (vedi \"Realism with a human face\") e infine \"realismo ingenuo\" (si veda \"The Threefold Cord: Mind, Body and World\" del 1999).\nSviluppi recenti.\nNel complesso si assiste ad un tentativo da parte di Putnam di realizzare una terza via tra un realismo forte (metafisico, scientifico) e l'irrealismo (proprio delle varie forme di anti-realismo, relativismo, idealismo, nichilismo ancora oggi presenti), le due grandi \"famiglie\" filosofiche che si spartirebbero l'intero spazio della filosofia contemporanea. I lavori pi\u00f9 recenti (\"Rinnovare la filosofia\", \"Oltre la dicotomia Fatto/Valore e altri saggi\", \"Etica senza ontologia\") si presentano come una proposta filosofica innovativa che vada oltre le posizioni strettamente analitiche, tipiche della filosofia anglo-americana, e le posizioni decostruttiviste di molta filosofia continentale. Un'altra idea kantiana accolta da Putnam \u00e8 quella riguardante la stretta interconnessione tra etica e metafisica: tutti i problemi filosofici nascondono in realt\u00e0 una radice etica o valoriale (esistono valori epistemici, non solo etici). La stessa scienza non \u00e8 qualcosa di \u201cincontaminato\u201d rispetto ai valori, ma in quanto prassi umana \u00e8 profondamente influenzata da essi. Le pretese del pensiero scientista, aventi come conseguenza rilevante la svalutazione del senso comune, si dimostrano assai deboli nei loro assunti fondamentali. Il loro fallimento apre alla possibilit\u00e0 di riservare, tra le altre conseguenze, un ruolo essenziale al mondo del senso comune, per mezzo del riconoscimento della ragionevolezza delle nostre istanze etico-metafisiche, le uniche che possono dare un senso alle nostre \u201cvite morali\u201d. Da Wittgenstein Putnam riprende la convinzione che, in un certo senso, \u201ci problemi filosofici sono irrisolvibili\u201d: la filosofia deve ritenersi soddisfatta qualora riesca a porre i problemi in un modo soddisfacente, ma non pu\u00f2 certo sperare di arrivare a un termine ultimo, ad una risposta conclusiva. Ci\u00f2 che possiamo fare \u00e8 cercare \u201cdirezioni di risposta\u201d, con la coscienza che i problemi filosofici sono questioni che l'uomo porta con s\u00e9, che esisteranno finch\u00e9 l'umanit\u00e0 continuer\u00e0 ad esistere e interrogarsi. La filosofia investe la sfera umana in tutte le attivit\u00e0 conoscitive e pratiche, investe l'intera vita dell'uomo, non riguarda solo il \u201ccorretto modo di ragionare\u201d, come spesso hanno sostenuto molti filosofi analitici, e neppure astratte speculazioni metafisiche, tendenza che spesso ha caratterizzato la tradizione continentale europea. Essa riguarda profondamente la nostra capacit\u00e0 di sentire, di immaginare, ovvero \u201ctutta la nostra sensibilit\u00e0\u201d di esseri umani."}
{"id": "309498", "revid": "36426", "url": "https://it.wikipedia.org/wiki?curid=309498", "title": "Spermatogenesi", "text": "Nell'essere umano e in altri mammiferi la spermatogenesi \u00e8 la gametogenesi maschile, cio\u00e8 il processo di maturazione delle cellule germinali maschili che avviene nei tubuli seminiferi dei testicoli. Essa ha inizio quando l'individuo ha raggiunto la pubert\u00e0, grazie allo stimolo degli ormoni FSH e testosterone.\n\u00c8 l'analogo dell'ovogenesi per la donna, ma differisce da questa principalmente per le tempistiche dal momento che la produzione di spermatozoi comincia nella pubert\u00e0 e dura per tutta la vita dell'individuo mentre l'ovogenesi comincia gi\u00e0 prima della nascita salvo poi interrompersi e riprendere all'avvenuta maturazione sessuale dell'individuo per terminare alla menopausa. La spermatogenesi non \u00e8 da confondere con la spermiogenesi che \u00e8 la terza ed ultima fase della spermatogenesi stessa in cui avviene la differenziazione finale che porta allo sviluppo di spermatozoi maturi. Al termine della spermatogenesi solo l'80% degli spermatozoi \u00e8 normale, il restante 20% \u00e8 costituito da spermatozoi funzionalmente o morfologicamente anomali.\nCaratteristiche generali della spermatogenesi umana.\nDella durata di circa 74 giorni, la spermatogenesi inizia con la divisione cellulare di cellule indifferenziate e residenti vicino alla lamina basale del tubulo seminifero (spermatogoni) che, con un susseguirsi di mitosi e meiosi, portano alla formazione di cellule mature (spermatozoi) che si distaccano dalla parte pi\u00f9 luminale della parete tubulare. Le cellule germinali, quindi, seguono un processo che le porta dalle regioni pi\u00f9 marginali della parete verso le regioni pi\u00f9 apicali fino al rilascio all'interno del lume del tubulo. Gli spermatozoi, infatti, si impegnano nel lume dei tubuli seminiferi e seguono poi la strada sopra indicata fino all'epididimo dove sono in grado di stanziare anche pi\u00f9 di sette giorni acquisendo la motilit\u00e0 necessaria per poter raggiungere l'ovulo da fecondare.\n\u00c8 importante notare come la spermatogenesi non porti alla creazione di spermatozoi completamente in grado di fecondare un ovulo: questo a causa della mancata motilit\u00e0. Nel viaggio attraverso l'epididimo avviene la decapacitazione: un fenomeno biochimico che induce gli spermatozoi a perdere completamente motilit\u00e0 fino al contatto con le tube uterine. La fase finale della maturazione avviene soltanto all'interno dell'utero o delle tube uterine attraverso la capacitazione. Questa ultima e fondamentale fase di maturazione della durata di 7 ore circa permette allo spermatozoo di perdere il rivestimento di glicoproteine e proteine seminali dalla superficie dell'acrosoma e quindi di partecipare alla reazione acrosomiale per la fusione con l'ovulo.\nAspetti di anatomia macroscopica normale dei didimi.\nStruttura del parenchima testicolare ed epitelio germinativo.\nLa spermatogenesi avviene nel parenchima dei testicoli (o didimi) e pi\u00f9 precisamente nell'epitelio germinativo dei tubuli seminiferi, condotti a fondo cieco dal diametro di 150-200 \u00b5m che confluiscono nei tubuli seminiferi retti (Russell et al. 1990). I tubuli retti finiscono poi per anastomizzarsi nella \"rete testis \"da cui partono 15-20 dotti efferenti che si immettono nell'epididimo che continua poi nel canale deferente. \nLa parete di questi tubuli seminiferi \u00e8 formata da cellule di sostegno, denominate cellule del Sertoli e svariate cellule germinali rappresentate dagli elementi che compongono le varie tappe della spermatogenesi.\nVascolarizzazione del didimo e barriera emato-testicolare.\nI vasi sanguigni che seguono lo stroma del testicolo (ramificazioni dell'arteria spermatica o testicolare) raggiungono l'interstizio tra i tubuli seminiferi ma mai lo spessore dei tubuli (Hinton e Turner et.al 1993). Il sangue arterioso derivante dalla circolazione \u00e8 separato dall'epitelio germinativo per mezzo della barriera emato-testicolare.\nAnatomia microscopica normale dei didimi.\nCitotipi coinvolti nella spermatogenesi.\nLe cellule che entrano in gioco nella spermatogenesi si dividono in due grandi gruppi: \"cellule germinali\" e \"cellule non germinali\". Le prime sono costituite dagli spermatozoi e dai loro precursori; le seconde da cellule che non costituiscono precursori e non diventano mai gameti, ma da cellule con funzioni trofiche e regolatorie.\nIn una sezione trasversale di tubulo seminifero esaminata al TEM \u00e8 possibile identificare nell'epitelio germinativo tre domini principali. In senso baso-apicale (cio\u00e8 dalla membrana basale verso il lume del tubulo seminifero) distinguiamo tre compartimenti separati da due barriere:\n2. Barriera cosiddetta \"barriera emato-testicolare\"\n1. Cellule germinali.\nFanno parte delle cellule germinali i precursori staminali, costituiti dagli spermatogoni, spermatociti e spermatidi, e gli spermatozoi.\nSpermatogoni.\nGli spermatogoni sono le cellule pi\u00f9 indifferenziate e posti verso la lamina basale del tubulo seminifero. Presentano 12\u00a0\u00b5m di diametro e sono suddivisibili in tre tipi:\nDal punto di vista cromosomico, tutti gli spermatogoni sono cellule diploidi.\nSpermatociti.\nGli spermatociti sono le cellule che vanno incontro a meiosi e che quindi, partendo da un corredo cromosomico diploide, generano cellule aploidi. Sono due i tipi di spermatociti:\nSpermatidi.\nGli spermatidi sono le cellule che risultano dalla seconda divisione meiotica e derivanti dagli spermatociti secondari. L'aspetto degli spermatidi \u00e8 tondeggiante e non molto dissimile dagli spermatociti secondari: il nucleo \u00e8 pi\u00f9 piccolo, mentre l'apparato di Golgi presenta la \"vescicola acrosomiale\". Gli spermatidi andranno incontro alla spermiogenesi per trasformarsi in spermatozoi.\nSpermatozoi.\nGli spermatozoi si generano durante la spermiogenesi a partire dagli spermatidi come \"spermatozoi primitivi\". Essi sono costituiti da:\nSono cellule aploidi.\nCellule non germinali.\nFanno parte delle cellule non germinali le cellule del Sertoli, che entrano a far parte del tubulo seminifero e, tra una cellula e l'altra, contengono le varie cellule germinali e le cellule di Leydig che hanno un ruolo estremamente marginale dal punto di vista materiale della spermatogenesi, ma fondamentale dal punto di vista regolatorio dal momento che producono il testosterone che \u00e8 la principale molecola che regola l'attivit\u00e0 delle cellule di Sertoli.\nCellule di Sertoli.\nLe cellule di Sertoli non fanno parte delle cellule germinali ma costituiscono le \"cellule di sostegno\" del tubulo seminifero. Esse sono infatti appoggiate sulla lamina basale del tubulo e danno direttamente nel lume. Fra una cellula e l'altra avvengono le varie tappe della spermatogenesi e, quindi, in una sezione di tubulo seminifero si potranno notare cellule di Sertoli con intercalati i vari spermatogoni, spermatociti, spermatidi e spermatozoi in via di differenziazione o maturazione.\nIl ruolo delle cellule di Sertoli \u00e8 puramente trofico e di supporto alla spermatogenesi, con un'importante funzione di fagocitosi nelle fasi terminali della maturazione degli spermatozoi. Le cellule di Sertoli non vanno pi\u00f9 incontro a divisione cellulare dopo la pubert\u00e0 mantenendo quindi un rapporto costante con le cellule germinali adiacenti. Nonostante la loro mancata riproduzione, sono cellule con un'altissima resistenza alle avversit\u00e0 (come raggi X, malnutrizione o infezioni) rispetto alle loro controparti germinali molto pi\u00f9 delicate e quindi suscettibili agli insulti esterni.\nCostituiscono la barriera emato-testicolare che impedisce al sistema immunitario di indurre l'eliminazione degli spermatociti. Questi in quanto aploidi verrebbero riconosciuti come cellule sbagliate con DNA danneggiato e quindi eliminate.\nCellule di Leydig.\nLe cellule di Leydig sono cellule presenti nello stroma che avvolge i tubuli seminiferi e, vista la loro lontananza dalle cellule germinali, non sono direttamente coinvolte, come le cellule di Sertoli, nella spermatogenesi. In realt\u00e0 il loro ruolo \u00e8 fondamentale per la loro capacit\u00e0 di produzione del testosterone sotto lo stimolo dell'ormone LH, una gonadotropina ipofisaria.\nIl testosterone prodotto diffonde tramite l'interstizio fino alla lamina basale del tubulo dove viene assorbito dalle cellule di Sertoli, le quali sono sensibili a tale ormone, regolando cos\u00ec la spermatogenesi.\nFasi.\nLa spermatogenesi si costituisce essenzialmente di 3 fasi principali: fase moltiplicativa, meiotica e differenziativa.\nNella fase moltiplicativa i precursori diploidi si replicano per mitosi producendo una parte di cellule che continueranno la moltiplicazione e una parte che procede nella fase meiotica dove si ha il passaggio da cellule diploidi a cellule aploidi che si differenzieranno in spermatozoi durante la fase finale.\nFase moltiplicativa (delle mitosi).\nNella fase moltiplicativa il principale citotipo coinvolto \u00e8 lo spermatogonio, che risiede al di sopra della membrana basale che separa l'epitelio germinativo dai tessuti sottostanti. Nel corso degli ultimi decenni sono stati proposti diversi modelli di moltiplicazione e differenziazione (\"commitment\") delle staminali maschili umani. Secondo Bani et.Al: gli spermatogoni AD si dividono continuamente in spermatogoni AD o AP. Questi ultimi procedono differenziandosi in spermatogoni B che si evolvono in spermatociti di primo ordine, ultime cellule di questa fase.\nFase meiotica.\nNella seconda fase gli spermatociti di primo ordine vanno incontro a meiosi. Durante la fase di \"preleptotene\" si ha una duplicazione di DNA che rende queste cellule gi\u00e0 diploidi di fatto tetraploidi. Durante la prima divisione meiotica si assiste ad una profase particolarmente lunga (circa 22-24 giorni) costituita da 5 stadi:\nTerminata la profase I, si ha la conclusione della prima divisione meiotica passando attraverso le sue fasi classiche: metafase I (con disposizione dei cromosomi omologhi lungo l'equatore), anafase I (con migrazione dei cromosomi ai poli cellulari) e telofase I (ricostruzione dei nuclei delle due cellule figlie). Tale divisione porta alla formazione degli spermatociti secondari che, essendo il risultato della segregazione dei cromosomi omologhi sono costituiti da un corredo aploide formato da una doppia copia di DNA (ogni cromosoma \u00e8 formato da due cromatidi fratelli).\nLa fase meiotica si conclude con la seconda divisione meiotica che parte dagli spermatociti secondari per andare a formare gli spermatidi rotondi, cellule aploidi che non andranno pi\u00f9 incontro a divisioni cellulari.\nFase differenziativa.\nLa terza e ultima fase (detta anche spermiogenesi) \u00e8 il momento nel quale gli spermatidi, in luogo della loro cessata divisione cellulare, cominciano a differenziarsi e a trasformarsi nei gameti attraversando tre fasi: la fase di Golgi, la fase acrosomiale e la fase di maturazione. Quest'ultima fase dura 12-24 giorni. In questo momento gli spermatidi sono cellule contenenti un nucleo, diversi mitocondri, un apparato di Golgi vicino al nucleo, un paio di centrioli, ribosomi liberi e reticolo endoplasmatico liscio. Essi nel complesso vanno incontro a fenomeni di condensazione nucleare, sviluppo del flagello, formazione dell'acrosoma e perdita di citoplasma.\nFase di Golgi.\nIn questa prima fase nelle vescicole costituenti l'apparato di Golgi si ha un accumulo di granuli proacrosomiali che fondendosi generano un unico grande \"granulo acrosomiale\" all'interno della \"vescicola acrosomiale\". Tutto questo avviene nel polo cellulare opposto rispetto a dove migrano i centrioli che cominciano a dare forma all'assonema di cui sar\u00e0 costituito il flagello.\nFase acrosomiale.\nLa formazione dell'acrosoma si completa con l'ampliamento della vescicola e del granulo acrosomiale che vanno ora a coprire circa la met\u00e0 superiore del nucleo, il quale si sta allungando e condensando. I mitocondri si avvolgono a spirale intorno alla regione della coda chiamata \"parte intermedia\" che \u00e8 la zona che durante i movimenti flagellari consumer\u00e0 pi\u00f9 energia e che quindi avr\u00e0 pi\u00f9 bisogno di mitocondri. In questa seconda fase avviene anche l'allineamento dello spermatozoo con la testa rivolta verso la parete del tubulo e il flagello in allungamento verso il lume.\nFase di maturazione.\nIn quest'ultima fase si assiste essenzialmente alla conclusione della formazione di flagello e testa, ma soprattutto alla perdita di citoplasma, che avviene con il distacco di vescicolette, i \"corpi residui\", che sono fagocitati dalle cellule del Sertoli. Infine si ha la spermiazione, consistente nel distacco degli spermatozoi dalle cellule di Sertoli, (e quindi dal tubulo seminifero) e il loro conseguente rilascio nel lume del tubulo.\nCiclo spermatogenico.\nUna caratteristica dei mammiferi maschi \u00e8 la produzione continua di sperma, e pertanto la disponibilit\u00e0 relativamente illimitata di gameti gi\u00e0 maturi ogni giorno. \nRegolazione.\nOrmoni.\nLe cellule principali coinvolte nella regolazione della spermatogenesi sono le cellule di Sertoli, le cellule di sostegno del tubulo seminifero che entrano in contatto con tutti i vari tipi di cellule germinali. Sulle cellule di Sertoli agiscono due importanti ormoni: l'ormone follicolo-stimolante (FSH) prodotto dall'ipofisi e il testosterone prodotto dalle cellule di Leydig (le quali a loro volta producono tale ormone sotto lo stimolo dell'ormone luteinizzante (LH) ipofisario).\nL'FSH, inoltre, non solo agisce direttamente sulle cellule di Sertoli per stimolarle, ma induce la produzione della proteina androgenolegante che si combina con il testosterone e lo trasporta nei tubuli seminiferi facilitando il contatto con le cellule di Sertoli stesse.\nTemperatura.\nFondamentale per la regolazione della spermatogenesi \u00e8 anche la temperatura la quale deve essere rigorosamente di 35\u00a0\u00b0C e non di 36/37\u00a0\u00b0C come il resto dell'organismo. Il \"plesso pampiniforme\", il plesso venoso che circonda le arterie testicolari generando uno scambio di temperatura controcorrente, la sudorazione scrotale e la contrazione dei muscoli cremasterici (con conseguente avvicinamento dei testicoli all'addome) sono alcune delle forme con cui si controlla e modifica la temperatura testicolare.\nPatologie e disfunzioni.\nChiaramente una qualsiasi disfunzione o blocco della spermatogenesi porta a sterilit\u00e0 o difficolt\u00e0 nel concepimento.\nTemperatura.\nUna delle principali problematiche che possono portare a disfunzionalit\u00e0 \u00e8 il criptorchidismo, cio\u00e8 la condizione di non completa discesa dei testicoli. Se i testicoli, che nel momento dello sviluppo prenatale (o al massimo entro i tre mesi di vita) non sono scesi dalla cavit\u00e0 addominale allo scroto, rimangono in una sede con una temperatura superiore a quella che permette di far avvenire la spermatogenesi (37\u00a0\u00b0C al posto di 35\u00a0\u00b0C) con una conseguente sterilit\u00e0 che pu\u00f2 essere risolta con un intervento chirurgico che riporti in sede scrotale i testicoli.\nAltri fattori.\nTra altri fattori che possono portare a malfunzionamenti o blocchi della spermatogenesi si annoverano: radiazioni ionizzanti, farmaci, l'alcolismo, sali di cadmio, stress psichici e carenze vitaminiche (A ed E soprattutto).\nLa sindrome delle ciglia immobili, che pu\u00f2 colpire anche l'apparato respiratorio, \u00e8 caratterizzata da una mancanza delle proteine che permettono il movimento flagellare con conseguente immobilizzazione degli spermatozoi."}
{"id": "309499", "revid": "22828", "url": "https://it.wikipedia.org/wiki?curid=309499", "title": "Karl-Heinz Stockhausen", "text": ""}
{"id": "309510", "revid": "305330", "url": "https://it.wikipedia.org/wiki?curid=309510", "title": "Epicurei", "text": ""}
{"id": "309511", "revid": "436907", "url": "https://it.wikipedia.org/wiki?curid=309511", "title": "Voyage 34", "text": "Voyage 34 \u00e8 il primo EP del gruppo musicale britannico Porcupine Tree, pubblicato il 2 novembre 1992 dalla Delerium Records.\nDescrizione.\nContiene un unico brano della durata di oltre 30 minuti (suddiviso in due parti nell'edizione vinile) originariamente composto durante le sessioni di registrazione del secondo album \"Up the Downstair\", dal quale \u00e8 stato escluso per questioni di minutaggio.\nNel 2000 \"Voyage 34\" \u00e8 stato inserito nella raccolta \"\" insieme alle successive due parti presenti nell'EP \"Voyage 34 (Remix)\" del 1993.\nTracce.\nTesti e musiche di Steven Wilson."}
{"id": "309515", "revid": "123914145", "url": "https://it.wikipedia.org/wiki?curid=309515", "title": "Antonio da Cividale", "text": "Biografia.\nFu monaco domenicano e la sua produzione artistica si effettu\u00f2 nell'ambito dell'ultima fase dell'Ars Nova.\nLe caratteristiche della sua produzione lo avvicinano al Ciconia, ma comprendono alcuni elementi che indicano gi\u00e0 un rinnovamento.\nNel 1412 ha scritto il mottetto \"Strenua quem duxit - Gaudeat et tanti\" per festeggiare il matrimonio di Giorgio Ordelaffi, signore di Forl\u00ec."}
{"id": "309516", "revid": "74801", "url": "https://it.wikipedia.org/wiki?curid=309516", "title": "Tullamore", "text": "Tullamore (\"Tulach Mh\u00f3r\" in irlandese che significa \"grande collina\") \u00e8 una vasta cittadina dell'Offaly, in Irlanda, situata nella regione delle \"midlands\".\nTullamore \u00e8 uno dei centri principali per il commercio e l'industria nella regione, ed \u00e8 rinomata per la sua industria farmaceutica, tra cui le pi\u00f9 grandi sono \"Tyco Healthcare\" e \"Boston Scientific\".\nNel 2004 \u00e8 stato fondato il Tullamore Retail Park, che comprende punti vendita quali Tesco, DID electrical, Argos Extra, Burger King e Woodies DIY.\nLa citt\u00e0 \u00e8 la sede per le Midlands del Health Service Executive e del Midland Regional Hospital, che occupa oltre persone. Al momento un nuovo ospedale \u00e8 in fase di progettazione.\nTullamore fu designata citt\u00e0 \u201cgateway\u201d (= punto di incontro tra le diverse contee) alla fine del 2003 dal Governo Irlandese, qualificandola per investimenti infrastrutturali.\nNel 2004 la citt\u00e0 insieme alla sua comunit\u00e0 ha ricevuto dal Governo la medaglia di bronzo nella competizione \"Citt\u00e0 pulite\"(Government's National Tidy Towns Competition); ha inoltre ospitato nel 2005 i 'World Sheep Dog Trials',che hanno provocato interesse internazionale nella regione.\nOgni anno nelle vicinanze della citt\u00e0 si tiene il Tullamore Show.\nIl prodotto maggiormente esportato e famoso \u00e8 il \"Tullamore Dew\" - un Whiskey irlandese precedentemente distillate dalla \"Tullamore Distillery\" \u2013 le cui prime tracce risalgono al 1829. La distilleria chiuse intorno agli anni cinquanta ma le sue tracce sono ancora visibili all'interno della citt\u00e0.\nOggi il Tullamore Dew \u00e8 prodotto in Midleton, County Cork, e commercializzato dalla Cantrell &amp; Cochrane.\nStoria.\nTullamore fu parte del primo nucleo Inglese della contea di Offaly nel 1570.\nNel 1785 la citt\u00e0 fu danneggiata seriamente da un incendio, causato dallo schianto di una mongolfiera, che bruci\u00f2 oltre 100 case e fece quindi diventare Tullamore la prima citt\u00e0 vittima di un incidente aereo.\nAd oggi, lo stemma della citt\u00e0 rappresenta una fenice che risorge dalle proprie ceneri.\nIl Grand Canal colleg\u00f2 Tullamore con Dublino nel 1798. Durante le guerre napoleoniche, lo scontro tra le truppe della Legione Tedesca del Re e un reggimento della Fanteria leggera britannica (entrambi stazionanti in citt\u00e0) divenne famosa come Battaglia di Tullamore. Tullamore divenne county town (citt\u00e0 amministrativa della contea) della Contea di Offaly nel 1835, prendendo il posto di Daingean.\nMonumenti e luoghi d'interesse.\nCharleville Forest Castle.\nLa tenuta di Charleville si trova ai confini della citt\u00e0. Il castello di Charleville \u00e8 uno dei pi\u00f9 splendidi edifici Gotici; si trova immerso in un parco nel quale si trova il King Oak, una delle pi\u00f9 grandi e longeve querce del paese.\nSi dice che il castello sia infestato dai fantasmi. In passato, il parco era sede dell'annuale Tullamore Agricultural Show; dopo essere stati costretti ad annullare la mostra per due anni consecutivi causa pioggia, la sede \u00e8 stata spostata nell'area Blueball, situata a sud della citt\u00e0.\nSlieve Bloom.\nTullamore \u00e8 la zona di partenza ideale per scoprire i rilievi delle Slieve Bloom a sud della Contea. Le montagne di Slieve Bloom hanno numerosi percorsi pedonali e ciclabili, nonch\u00e9 aree panoramiche ed attrezzate per picnic.\nLough Boora.\nA sud di Tullamore \u00e8 situata l'erea boschiva di Lough Boora. Il paesaggio delle torbiere \u00e8 ricco di flora e fauna. In questi luoghi magnifici si trovano la maggior parte delle sculture naturalistiche d'Irlanda. Gli artisti, ispirati dalla ricchezza del paesaggio, hanno creato una serie di sculture in scala ingrandita che fanno oggi parte della mostra permanente del Parco.\nDurrow.\nA cinque minuti dalla citt\u00e0 si trova la Croce celtica di Durrow. A met\u00e0 del VI secolo Santa Colomba vi fond\u00f2 un monastero. Tale monastero \u00e8 famoso per un manoscritto, scritto nel VII secolo, conosciuto col nome di \"Book of Durrow\".\nSociet\u00e0.\nEvoluzione demografica.\nLa popolazione di Tullamore \u00e8 cresciuta del 28,8% dal 1996 al 2006, passando da a unit\u00e0.\nInfrastrutture e trasporti.\nLa stazione ferroviaria di Tullamore, inaugurata il 2 ottobre 1854 \u00e8 servita dai treni intercity delle tratte Dublino-Galway e Dublino-Westport/Ballina.\nFestival ed eventi.\nTullamore Phoenix Festival.\nQuesta celebrazione annuale dell'estremo, dell'arte, della cultura e del patrimonio storico fu tenuto per la prima volta nell'agosto 2000.\nIl festival celebra la risurrezione della citt\u00e0 dopo il disastro avvenuto il 10 maggio 1785 ad opera di una mongolfiera, che caus\u00f2 la distruzione di buona parte della citt\u00e0.\nManifestazioni durante il festival sono: mongolfiere, Sky Diving, concerti all'aperto, artisti di strada, fuochi di artificio e molto altro.\nThe Queen of the Land Festival.\nQuesto festival si svolge ogni anno in Tullamore il secondo weekend di novembre.\nSi tratta di un concorso di bellezza in cui si cerca la miglior rappresentante della donna irlandese moderna.\nOgni anno circa 25 ragazze tra i 17 e i 35 anni partecipano per essere incoronate reginette. Il festival \u00e8 organizzato dall'Offaly Macra Na Feirme.\nDurante il festival, numerose sono le attivit\u00e0 organizzate, specialmente durante le serate.\nTullamore Show.\nQuesta mostra del bestiame si tiene ogni anno in agosto. Durante gli scorsi anni \u00e8 cresciuto notevolmente di importanza ed \u00e8 ora una delle pi\u00f9 grandi mostre del paese.\nFu cancellato nel 2007 e 2008 a causa della pioggia, ma \u00e8 potuto essere celebrato di nuovo nel 2009.\nFleadh Cheoil.\nIl Fleadh Ceoil (competizione di musica irlandese) si tenne a Tullamore per la prima volta nell'agosto del 2007.\n\u00c8 stato in programma per il terzo anno consecutivo dal 21 al 23 agosto 2009."}
{"id": "309527", "revid": "1494169", "url": "https://it.wikipedia.org/wiki?curid=309527", "title": "Alea", "text": ""}
{"id": "309528", "revid": "436907", "url": "https://it.wikipedia.org/wiki?curid=309528", "title": "Voyage 34 (Remix)", "text": "Voyage 34 (Remix) \u00e8 il secondo EP del gruppo musicale britannico Porcupine Tree, pubblicato il 29 novembre 1993 dalla Delerium Records.\nDescrizione.\nPubblicato esclusivamente in vinile, contiene la terza e quarta fase del brano originariamente apparso nell'EP omonimo. La terza fase, sottotitolata \"Astralasia Dreamstate\", \u00e8 una nuova versione remixata da Swordfish (alias di Marc Hunt degli Astralasia), mentre la quarta, sottotitolata \"A New Civilisation\", \u00e8 una rivisitazione curata da Steven Wilson e Richard Barbieri, quest'ultimo successivamente entrato in pianta stabile nei Porcupine Tree.\nNel 2000 i remix, insieme alla versione originaria di \"Voyage 34\", sono stati inclusi nella raccolta \"\".\nTracce.\nTesti e musiche di Steven Wilson."}
{"id": "309529", "revid": "38120", "url": "https://it.wikipedia.org/wiki?curid=309529", "title": "Piede di corvo (arma)", "text": "Il piede di corvo, o tribolo, \u00e8 un dispositivo bellico di tipo passivo costituito da una specie di chiodo metallico a quattro punte o tetraedro disposte in modo che una sia sempre rivolta verso l'alto, mentre le restanti tre fanno da basamento (per questo motivo \u00e8 altres\u00ec denominato chiodo a 4 punte).\nI primi triboli vennero usati durante la battaglia di Gaugamela nel 331 a.C.\nUtilizzato anche dai Romani come arma difensiva dell'equipaggiamento militare personale nelle legioni, era utilizzato durante gli abbordaggi dai corsari francesi nel XVI e XVII secolo; veniva gettato sul ponte della nave nemica e causava notevole scompiglio, dato che i marinai non portavano scarpe. Veniva usato anche in India per contrastare le cariche di cavalleria.\nDurante i conflitti del Novecento \u00e8 stato utilizzato per ostacolare i veicoli militari muniti di pneumatici."}
{"id": "309532", "revid": "932277", "url": "https://it.wikipedia.org/wiki?curid=309532", "title": "Verderame (pittura)", "text": "Il verderame in pittura \u00e8 un pigmento, piuttosto trasparente, formato da acetato di rame. Gi\u00e0 noto a Greci e Romani, questo pigmento verde azzurro veniva utilizzato soprattutto per velature, cio\u00e8 strati sottili di colore dati sopra altri strati di colore, per ottenere il verde erba. "}
{"id": "309538", "revid": "21371", "url": "https://it.wikipedia.org/wiki?curid=309538", "title": "Allahu Akbar", "text": ""}
{"id": "309547", "revid": "339392", "url": "https://it.wikipedia.org/wiki?curid=309547", "title": "Patata (personaggio)", "text": ""}
{"id": "309548", "revid": "599013", "url": "https://it.wikipedia.org/wiki?curid=309548", "title": "Lgv", "text": ""}
{"id": "309549", "revid": "181699", "url": "https://it.wikipedia.org/wiki?curid=309549", "title": "Comitato di Krass\u00f3-Sz\u00f6r\u00e9ny", "text": "Il comitato di Krass\u00f3-Sz\u00f6r\u00e9ny (in ungherese \"Krass\u00f3-Sz\u00f6r\u00e9ny v\u00e1rmegye\", in romeno \"Comitatul Cara\u0219-Severin\", in latino \"Comitatus Crassoviensis et Severinensis\") \u00e8 stato un antico comitato del Regno d'Ungheria, situato nell'attuale Romania occidentale. Capoluogo del comitato era la citt\u00e0 di Lugos, oggi nota col nome romeno di Lugoj.\nIl comitato di Krass\u00f3-Sz\u00f6r\u00e9ny confinava col Regno di Romania e col Regno di Serbia nonch\u00e9 con gli altri comitati di Temes, Arad e Hunyad. Era delimitato a nord dal fiume Maros/Mure\u0219, ad est dalla catena dei Carpazi e a sud dal Danubio; geograficamente era a cavallo tra Banato e Transilvania.\nStoria.\nIl comitato venne formato nel 1881 a seguito della fusione dei comitati di Krass\u00f3 e Sz\u00f6r\u00e9ny e rimase ungherese finch\u00e9 il Trattato del Trianon (1920) non lo assegn\u00f2 alla Romania.\nIl territorio dell'antico comitato appartiene oggi a vari distretti romeni: la parte settentrionale al distretto di Timi\u0219 (eccetto una frangia che fa parte del distretto di Arad) e la parte centro-meridionale al distretto di Cara\u0219-Severin (eccetto la citt\u00e0 di Or\u0219ova che si trova nel distretto di Mehedin\u021bi)."}
{"id": "309555", "revid": "339392", "url": "https://it.wikipedia.org/wiki?curid=309555", "title": "Mandrake (software)", "text": ""}
{"id": "309560", "revid": "123801528", "url": "https://it.wikipedia.org/wiki?curid=309560", "title": "USS Constitution", "text": "La USS \"Constitution, detta \"Old Ironsides\"\" \u00e8 una fregata pesante a tre alberi, in legno, della United States Navy. Battezzata in omaggio alla Costituzione degli Stati Uniti d'America, \u00e8 la seconda nave pi\u00f9 vecchia al mondo ancora galleggiante (HMS Victory \u00e8 pi\u00f9 vecchia)\nLa \"Constitution\" fu una delle sei fregate originali autorizzate alla costruzione dal Naval Act del 1794. Joshua Humphreys le progett\u00f2 per essere le navi capitali della marina e quindi la \"Constitution\" e le sue sorelle furono pi\u00f9 grandi e meglio armate delle fregate standard dell'epoca. Per un certo periodo alla \"Constitution\" venne assegnato il numero di classificazione di scafo IX-21 (\"IX\" significa \"Miscellanea non classificata\"), ma venne riclassificata \"nessuna\" il 1\u00ba settembre 1975.\nStoria.\nLa \"Constitution\" venne costruita nel cantiere navale di Edmund Hart a Boston, Massachusetts con assi di leccio della Virginia spesse fino a 178\u00a0mm. Fu varata il 21 ottobre 1797 ed entr\u00f2 in servizio il 22 luglio 1798. Il suo primo servizio fu il pattugliamento delle coste sudorientali degli Stati Uniti durante la guerra non dichiarata con la Francia del 1798-1800.\nNel 1803 venne designata come nave ammiraglia dello squadrone del mare Mediterraneo sotto il comando del capitano Edward Preble e serv\u00ec nel corso della prima guerra barbaresca contro gli Stati barbareschi del Nordafrica che chiedevano il pagamento di tributi dagli Stati Uniti, in cambio del permesso dell'accesso delle navi mercantili ai porti mediterranei. Preble inizi\u00f2 una campagna aggressiva contro Tripoli bloccando i porti e bombardando fortificazioni. Infine Tripoli, Tunisia e Algeria accettarono di firmare un trattato di pace.\nDopo la guerra contro i barbareschi, ripos\u00f2 a Livorno da cui poi part\u00ec il 12 luglio 1802 (torn\u00f2 nella rada del porto labronico nel 1849 e salv\u00f2 numerosi patrioti livornesi in fuga dagli austriaci).\nLa \"Constitution\" pattugli\u00f2 la costa del Nordafrica per due anni dopo il termine della guerra, per far rispettare i termini del trattato.\nRitorn\u00f2 a Boston nel 1807 per due anni di raddobbi. La nave venne rimessa in servizio come nave ammiraglia dello squadrone del Nord Atlantico nel 1809 al comando del commodoro John Rodgers.\nAll'inizio del 1812 le relazioni con il Regno Unito si erano deteriorate e la Marina inizi\u00f2 a prepararsi per la guerra che venne dichiarata il 20 giugno. Il capitano Isaac Hull che era stato nominato ufficiale comandante della \"Constitution\" nel 1810 prese il mare il 12 luglio per prevenire il blocco dei porti. La sua intenzione era di unirsi alle cinque navi dello squadrone di Rodgers.\nIl 17 luglio la \"Constitution\" avvist\u00f2 cinque navi al largo di Egg Harbor nel New Jersey. Il mattino seguente le vedette avevano determinato che si trattava di uno squadrone britannico che aveva a sua volta avvistato la \"Constitution\" e che si era messa al suo inseguimento. Trovandosi in bonaccia, Hull e il suo equipaggio misero in mare le barche per trainarla fuori tiro. Tonneggiando tenendosi sull'ancorotto (tecnica per trainare o far virare una nave usando l'ancorotto) e bagnando le vele per sfruttare ogni alito di vento la \"Constitution\" inizi\u00f2 a guadagnare lentamente vantaggio contro i britannici. Dopo due giorni e due notti di incessante lavoro sfugg\u00ec infine ai suoi inseguitori.\nUn mese pi\u00f9 tardi, il 19 agosto incontr\u00f2 la fregata HMS \"Guerriere\" al largo della Nuova Scozia e ingaggi\u00f2 battaglia, riducendola dopo 20 minuti ad uno scafo privo d'alberi, cos\u00ec gravemente danneggiata da non valere la pena di essere trainata in porto. Hull us\u00f2 efficacemente le sue bordate pi\u00f9 pesanti e la superiore capacit\u00e0 di manovra della sua nave, mentre i britannici assistettero sgomenti alle loro bordate che rimbalzavano apparentemente senza effetto dalle fiancate della \"Constitution\", che si guadagn\u00f2 cos\u00ec il soprannome di \"Old Ironsides\" (\"vecchia fianchi di ferro\").\nNel dicembre, al comando di William Bainbridge, affront\u00f2 la HMS \"Java\", un'altra fregata britannica. Dopo tre ore di scontro la \"Java\" era cos\u00ec danneggiata da essere irreparabile e venne data alle fiamme. Le vittorie della \"Constitution\" furono di grande sostegno al morale americano.\nNonostante abbia dovuto trascorrere molti mesi in porto, o a causa di riparazioni o a causa di blocchi navali, al comando di Charles Stewart la \"Constitution\" cattur\u00f2 altre otto navi prima della dichiarazione della pace nel 1815, inclusi una fregata ed uno sloop britannici che navigavano insieme e che combatt\u00e9 simultaneamente. Dopo sei anni di estensive riparazioni ritorn\u00f2 in servizio come nave ammiraglia dello squadrone del Mediterraneo. Ritorn\u00f2 in porto a Boston nel 1828.\nNel 1830 venne giudicata non in grado di navigare, ma l'indignazione pubblica alla raccomandazione che venisse smantellata (specialmente dopo la pubblicazione del poema \"\" di Oliver Wendell Holmes), spinse il congresso a decidere di ricostruirla e nel 1835 rientr\u00f2 in servizio. Serv\u00ec come nave ammiraglia nel Mediterraneo e nel Sud Pacifico e comp\u00ec un viaggio di 30 mesi intorno al mondo nel marzo 1844.\nNegli anni 1850 pattugli\u00f2 la costa africana in cerca di schiavisti e durante la Guerra di secessione americana serv\u00ec come nave scuola per gli allievi dell'Accademia navale.\nDopo un altro periodo di ricostruzioni, nel 1871 trasport\u00f2 beni per l'Esposizione Universale di Parigi del 1877 e serv\u00ec nuovamente come nave scuola. Venne ritirata dal servizio nel 1882 e serv\u00ec come nave ricevimenti a Portsmouth nel New Hampshire. Ritorn\u00f2 a Boston per celebrare il suo centennale nel 1897.\nNel 1905 l'opinione popolare la salv\u00f2 nuovamente dalla demolizione; nel 1925 venne restaurata grazie alle donazioni di scuole e gruppi patriottici. Rimessa in servizio il 1\u00ba luglio 1931 venne trainata in un tour di 90 citt\u00e0 portuali lungo la costa atlantica e pacifica degli Stati Uniti. Dal 1920 al 1923 venne rinominata \"Old Constitution\", per liberare il suo nome per un nuovo incrociatore da battaglia in corso di costruzione, ma che non venne mai completato.\nPi\u00f9 di 4.600.000 persone la visitarono durante il suo viaggio durato tre anni. Essendo ormai un'icona americana ritorn\u00f2 al suo porto di Boston. Nel 1941 venne messa in servizio permanente e nel 1954 un atto del Congresso rese il Segretario della Marina responsabile del suo mantenimento. Attualmente \u00e8 ancorata nel vecchio cantiere navale di Charlestown a Boston. \u00c8 aperta al pubblico per visite (per maggiori informazioni vedi il sito indicato sotto).\nDal 1992 al 1995 venne raddobbata e revisionata e riportata alla piena capacit\u00e0 di navigare. La revisione fu molto meno intensiva di quella della \"Constellation\", dato che la \"Constitution\" era in forma migliore.\nIl 21 luglio 1997 durante le celebrazioni per il suo duecentesimo compleanno la \"Constitution\" riprese il mare per la prima volta in oltre un secolo. Venne trainata dal suo ormeggio fino a Marblehead, quindi innalz\u00f2 sei vele (fiocchi, vele di gabbia e \"driver\") e si mosse senza assistenza per un'ora sparando 21 salve.\nIl ruolo moderno della \"Constitution\" \u00e8 quello di \"nave di Stato\". Incaricata di promuovere la marina, viene visitata annualmente da milioni di visitatori. Il suo equipaggio di 55 marinai partecipa a cerimonie, programmi educativi ed eventi speciali, mantenendo la nave aperta al pubblico ed organizzando giri guidati. \u00c8 ancora un vascello in servizio attivo della US Navy. L'equipaggio \u00e8 composto da marinai in servizio attivo e l'assegnamento a questa nave viene considerato un incarico speciale nella marina. Tradizionalmente il titolo di capitano viene assegnato ad un capitano in servizio attivo della marina."}
{"id": "309563", "revid": "643494", "url": "https://it.wikipedia.org/wiki?curid=309563", "title": "Wharton School of the University of Pennsylvania", "text": "La Wharton School of the University of Pennsylvania \u00e8 una \"business school\" fondata nel 1881 da Joseph Wharton con lo scopo di \"\"impartire una libera educazione in tutti i campi della finanza e dell'economia\", con la speranza che la scuola potesse formare \"pilastri dello stato, sia nel campo pubblico sia imprenditoriale\"\". Fu la prima \"business school\" al mondo in una grande universit\u00e0 quale la University of Pennsylvania.\nStruttura.\nLa Wharton School offre programmi di laurea per Undergraduate (equivalenti ai corsi universitari) e post-graduate (master e dottorati o Ph.D.). \nLa scuola ospita circa 2.340 matricole, 1690 iscritti al Master in Business Administration e 200 dottorandi. Ha un network di oltre 81.000 ex alunni formato con strutture in 140 paesi nel mondo.\nLa Wharton School appartiene alla cosiddetta \"Ivy League\", o le \"Ancient Eight\", titolo che accomuna le 8 pi\u00f9 prestigiose ed elitarie universit\u00e0 degli Stati Uniti.\n\u00c8 considerata una delle migliori e pi\u00f9 prestigiose universit\u00e0 al mondo nel campo economico-manageriale insieme ad Harvard e Berkeley e la migliore laurea undergraduate in management al mondo.\n\u00c8 una delle scuole che organizzano corsi online (MOOC) su Coursera."}
{"id": "309564", "revid": "1318658", "url": "https://it.wikipedia.org/wiki?curid=309564", "title": "Charlie Hebdo", "text": "Charlie Hebdo \u00e8 un periodico settimanale satirico francese.\nL'azione di critica \u00e8 rivolta in primis alla difesa delle libert\u00e0 individuali, civili e collettive, com'\u00e8 difeso il diritto alla libert\u00e0 d'espressione a partire dal proprio interno: non \u00e8 infatti raro che i differenti redattori si siano trovati in disaccordo su temi pi\u00f9 o meno importanti, per esempio in occasione del Referendum sulla Costituzione Europea. \nStoria.\nPrima di \"Charlie Hebdo\".\nLa storia di \"Charlie Hebdo\" inizi\u00f2 con il mensile \"Hara-Kiri\". Nel 1960, Georges Bernier, alias \"Professeur Choron\", e Fran\u00e7ois Cavanna diedero vita al giornale satirico, definendolo \u00abb\u00eate et m\u00e9chant\u00bb (\"stupido e cattivo\"). Choron ne divenne il direttore. Cavanna, redattore capo, costru\u00ec progressivamente una squadra comprendente Topor, Fred, Reiser, Wolinski, G\u00e9b\u00e9, Cabu. Il giornale sub\u00ec la sospensione giudiziaria delle pubblicazioni per due volte, nel 1961 e nuovamente nel 1966. Quest'ultimo divieto fu ritirato sei mesi pi\u00f9 tardi, ma alcuni collaboratori (come G\u00e9b\u00e9, Cabu, Topor, Fred) non tornarono alla redazione, mentre arrivarono Delfeil de Ton, Fournier e Willem.\n1969-1981.\nNel 1969, lo stesso gruppo, sotto la guida di Cavanna, decise di trasformare il mensile in settimanale. G\u00e9b\u00e9 e Cabu tornarono nel gruppo. Nel febbraio 1969 fu lanciato \"Hara-kiri-hebdo\", che nel maggio 1969, prese il nome di \"L'hebdo hara-kiri\".\nNel novembre 1970 il generale Charles de Gaulle mor\u00ec, nella sua residenza privata a Colombey. L'Hebdo titol\u00f2 in copertina \u00abBal tragique \u00e0 Colombey - un mort\u00bb (\"Tragico ballo a Colombey - un morto\"), facendo riferimento al tragico incendio in una sala da ballo, avvenuto dieci giorni prima, che aveva provocato 146 morti. A causa di ci\u00f2 la pubblicazione dell'\"Hebdo hara-kiri\" fu bloccata dal Ministro dell'Interno. La redazione del giornale decise di continuare comunque le pubblicazioni, aggirando il divieto con il cambio di nome del giornale in \"Charlie Hebdo\". Il nuovo titolo derivava dal mensile \"Charlie\", che Bernier e Delfeil de Ton avevano lanciato nel 1968.\n\"Charlie\" deve la sua fama anche ai Peanuts: Delfeil de Ton fu, per un anno, redattore capo del \"Charlie Mensuel\" e pubblic\u00f2, introducendoli in Francia, i Peanuts di Charles M. Schulz. C'era un riferimento a Charlie Brown, come quel mensile \"pieno di humour e di fumetti\", e venne perci\u00f2 nominato Charlie (alla stregua di Linus van Pelt che aveva gi\u00e0 dato il nome alla omonima rivista italiana). \"Charlie Hebdo\" continu\u00f2 le pubblicazioni con lo stesso titolo senza riprendere i nomi iniziali (\"Hara-kiri hebdo\" o \"l'hebdo Hara-kiri\"). Il direttore delle pubblicazioni era Georges Bernier. Il redattore capo era Cavanna, nominato dall'intera \u00e9quipe \u00abangelo custode\u00bb.\nNel 1971 Fournier rivela nel numero 14 che un tecnico del Commissariato all'energia atomica di Saclay avrebbe tentato di suicidarsi due anni prima appiccando un incendio nel suo laboratorio.\nNel dicembre 1981, a causa della diminuzione dei lettori, le pubblicazioni cessarono. Il giornale, infatti, non aveva abbastanza introiti pubblicitari, ma soprattutto non aveva un numero sufficiente di abbonati, sua principale fonte di sostentamento.\n1992.\nUn giornale dal nome \"Charlie Hebdo\" riprese le pubblicazioni nel 1992.\nDue disegnatori, G\u00e9b\u00e9 et Cabu, reduci da \"Hara-kiri\", collaborarono al settimanale \"La Grosse Bertha\", creato nel 1991 e diretto da Jean-Cyrille Godefroy. In seguito ad attriti all'interno della redazione de \"La Grosse Bertha\", Philippe Val, G\u00e9b\u00e9, Cabu e alcuni giovani disegnatori talentuosi iniziarono a perseguire il progetto di creare un loro proprio settimanale.\nDavanti alle difficolt\u00e0 di una tale impresa, fecero appello ai pi\u00f9 anziani Cavanna, Delfeil de Ton e Wolinski, sollecitando la loro collaborazione. Questi accetteranno senza esitare. Nel corso di una riunione-banchetto, alla ricerca del nome, Wolinski propose \"et pourquoi pas 'Charlie Hebdo'? Le titre est libre !\" (e perch\u00e9 non 'Charlie Hebdo'? La testata \u00e8 libera!): la proposta fu immediatamente accettata.\nPhilippe Val, G\u00e9b\u00e9 e Cabu procurarono il capitale per finanziare il primo numero. Fu creata una societ\u00e0 per azioni. Detenendone l'80%, i tre furono praticamente i proprietari del giornale e ne assicurarono l'indipendenza politica.\nPer il lancio, nel luglio 1992, il giornale benefici\u00f2 della prestigiosa notoriet\u00e0 del \"Charlie Hebdo\" storico, tanto pi\u00f9 che vi si ritrovarono le firme d'avanguardia degli anni settanta: Cavanna, Delfeil de Ton, G\u00e9b\u00e9, Wolinski, Cabu; il formato poi era identico. Fu presentato e accolto non come un nuovo settimanale ma come il seguito, la ricomparsa del predecessore. Del primo numero sarebbero state vendute 100.000 copie: un grande successo.\nIl Professor Choron, che ritenne di non aver ricevuto proposte adeguate da parte del nuovo giornale, tent\u00f2 invece il rilancio simultaneo di un \"Hara-Kiri\" settimanale, ma la sua avventura fu breve.\nDal 1992 in poi.\nIn questo nuovo \"Charlie Hebdo\", Philippe Val, G\u00e9b\u00e9 e Cabu detenevano tutte le responsabilit\u00e0. In particolare, Philippe Val era redattore capo e G\u00e9b\u00e9 responsabile artistico.\nSotto la direzione di Philippe Val il giornale port\u00f2 avanti delle battaglie assimilabili alla linea contestataria d'estrema sinistra. In questo si differenziava dalla linea editoriale del primo \"Charlie Hebdo\", che non mostrava particolari preferenze politiche.\nIl secondo \"Charlie\" inoltre, non riusc\u00ec a mantenere la continuit\u00e0 e stabilit\u00e0 artistica del primo, poich\u00e9 parecchi collaboratori lasciarono man mano il giornale. La maggior parte, a leggere le loro stesse dichiarazioni, licenziati dal redattore capo.\nIl 26 aprile 1996 Cavanna, Val e Charb depositarono al Ministero dell'Interno 173.704 firme, ottenute in 8 mesi, con lo scopo di bandire il Front National, essendo quest'ultimo, a loro dire, irrispettoso degli articoli 1, 2, 4, 6 e 7 della Dichiarazione dei diritti dell'uomo e del cittadino.\nIl giornale viene pubblicato tutti i mercoled\u00ec e pubblica ugualmente un certo numero di numeri extra, con frequenza variabile.\n2002.\nNel novembre 2002, il cronista filosofico di \"Charlie Hebdo\", Robert Misrahi, pubblic\u00f2 una tribuna dibattito intitolata \"Coraggio intellettuale\", che trattava l'opera della scrittrice fiorentina Oriana Fallaci \"La rabbia e l'orgoglio\". In questo articolo si manifestava chiaramente un appoggio all'opera: \"Oriana Fallaci d\u00e0 prova di coraggio intellettuale [...] Non protesta solamente contro l'islamismo assassino. [...] Protesta anche contro la negazione in corso nell'opinione pubblica europea, sia italiana, sia francese, per esempio. Non si vuole vedere condannare mentre afferma con chiarezza il fatto che \u00e8 l'Islam a partire in crociata verso l'Occidente, e non il contrario\".\nL'articolo suscit\u00f2 vivaci reazioni da parte di alcune associazioni contro il razzismo. La settimana seguente, \"Charlie Hebdo\" pubblic\u00f2 diverse lettere di lettori sbalorditi, aggiungendo una risposta a queste missive che prendeva le distanze dal cronista autore dell'elogio.\n2004.\nMorto G\u00e9b\u00e9, Philippe Val gli succedette come direttore. Le vendite erano di circa copie. In novembre fu creata una nuova rubrica, dedicata all'influenza della scienza sulla societ\u00e0, essenzialmente animata da Guillaume Lecointre e poi da Antonio Fischetti.\nAlla fine del 2004, il giornalista Philippe Corcuff lasci\u00f2 \"Charlie Hebdo\" in seguito a disaccordi editoriali con il gruppo editoriale e in particolare con Philippe Val.\n2006.\n\"L'affaire\" delle caricature di Maometto.\nMentre la tiratura era solitamente di 140\u00a0000 copie, l'8 febbraio 2006 160\u00a0000 copie furono pubblicate e tutte vendute. Il giornale decise allora due ristampe, giungendo alle 400\u00a0000 copie.\nQuella settimana, \"Charlie Hebdo\" pubblicava la serie delle caricature di Maometto del giornale Jyllands-Posten. Le vignette scandinave avevano scatenato delle proteste la settimana precedente in alcuni paesi musulmani dopo che alcuni imam danesi avevano animato una campagna contro le vignette nel mondo musulmano.\nAlcune organizzazioni musulmane francesi, come il Consiglio francese del culto musulmano, chiesero la messa al bando del numero del giornale che conteneva anche delle caricature di Maometto disegnate da collaboratori regolari del giornale. Questa richiesta non and\u00f2 a buon fine a causa di un vizio di procedura.\nL'episodio delle vignette port\u00f2 alla pubblicazione del Manifesto dei dodici il primo marzo 2006.\nIl 15 marzo 2006, il ministero della Cultura organizz\u00f2 una serata in onore dei disegnatori della carta stampata, proprio a causa della questione delle caricature di Maometto. Plantu, Cabu, Wolinski e i pi\u00f9 giovani Sattouf, Jul, Charb e Luz, tutti i disegnatori di Charlie, furono omaggiati. Un omaggio nel quale il direttore del gabinetto del ministro, Henri Paul, riafferm\u00f2 lo statuto di \u00abagenti della libert\u00e0\u00bb dei vignettisti, e parl\u00f2 della creazione di una \u00abmissione per la conservazione e la valorizzazione del disegno della carta stampata\u00bb, patrocinata da Wolinski. L'associazione degli amici d'Honor\u00e9 Daumier, aveva ispirato l'avvenimento.\n2008.\nLicenziamento di Sin\u00e9.\nIn seguito alla pubblicazione di una vignetta satirica nei confronti di Jean Sarkozy (figlio dell'allora presidente francese Nicolas Sarkozy), riguardante una possibile conversione all'ebraismo di Jean in modo da poter sposare un'attrice ebrea, lo storico vignettista Maurice Sinet viene accusato di anti-semitismo. Philippe Val, direttore di \"Charlie Hebdo\", ordina a Sin\u00e9 di scrivere una lettera di scuse, pena il licenziamento. Sin\u00e9 rifiuta, venendo cos\u00ec immediatamente licenziato. In seguito un tribunale francese ordiner\u00e0 un risarcimento di 40.000 in suo favore per ingiusto licenziamento.\n2009.\nIl disegnatore Stephane Charbonnier detto Charb sostitu\u00ec, quale direttore responsabile, Philippe Val, dopo la vicenda riguardante il licenziamento del disegnatore Sin\u00e9, accusato di antisemitismo.\n2015.\nIn seguito all'attentato di cui il giornale fu vittima il 7 gennaio, le pubblicazioni ripresero regolarmente solo il 25 febbraio 2015, con Riss come direttore responsabile.\n2016.\nIl 2 settembre 2016, in seguito al terremoto di Amatrice in Italia, che ha causato 298 vittime, viene diffusa in rete una vignetta riportata nella penultima pagina, nella rubrica delle \"copertine rifiutate\" dove sono raffigurate le vittime del disastro, in un gioco di parole culinario. Data l'indignazione sui \"social network\" e la minaccia di querela da parte del sindaco di Amatrice, la fumettista Coco risponde prontamente sulla pagina Facebook della rivista:\n\u00ab\"Italiani\u2026\" \"Non \u00e8 Charlie Hebdo che costruisce le vostre case, \u00e8 la mafia!\"\u00a0\u00bb\nQuesta non placa affatto la polemica e l'ambasciatore francese a Roma, in una dichiarazione, prende le distanze dalla rivista.\n2018.\nNell'agosto 2018 \"Charlie Hebdo\" ha pubblicato una vignetta provocatoria inerente al disastro del Viadotto Polcevera di Genova e il carattere xenofobo del neo Ministro dell'Interno Matteo Salvini.\n2019.\n\"Charlie Hebdo\", successivamente all'incendio che ha colpito la cattedrale di Notre Dame la sera tra il 15 e 16 aprile 2019, ha pubblicato una vignetta satirica raffigurante il presidente della repubblica Emmanuel Macron.\nAttentati subiti.\nAttentato del 2 novembre 2011.\nNella notte tra il 1\u00b0 e il 2 novembre 2011 la sede del giornale venne distrutta a seguito del lancio di diverse bombe Molotov, appena prima dell'uscita del numero del 2 novembre dedicato alla vittoria del partito fondamentalista islamico nelle elezioni in Tunisia. Sulla copertina del numero in questione sono apparsi una vignetta satirica con Maometto che dice \"100 frustate se non muori dalle risate\" e il titolo \"Charia Hebdo\", gioco di parole tra Sharia e il nome del giornale. Anche il sito internet della rivista \u00e8 stato bersaglio di un attacco informatico.\nAttentato del 7 gennaio 2015.\nIl 7 gennaio 2015, attorno alle ore 11.30, un commando di due uomini armati con fucili d'assalto Kalashnikov fece irruzione nei locali della sede del giornale, durante la riunione settimanale di redazione, sparando sui presenti. Furono uccise dodici persone, tra le quali il direttore St\u00e9phane Charbonnier detto Charb, diversi collaboratori storici del periodico (Cabu, Tignous, Georges Wolinski, Honor\u00e9) e due poliziotti; altre quattro persone della redazione rimasero ferite. Pochi istanti prima dell'attacco, il settimanale satirico aveva pubblicato sul proprio profilo Twitter una vignetta su Abu Bakr al-Baghdadi, leader dello Stato Islamico. Dopo l'attentato il commando, che durante l'azione grid\u00f2 frasi inneggianti ad Allah e alla punizione del periodico \"Charlie Hebdo\", fugg\u00ec, uccidendo per strada un altro poliziotto. I due terroristi terminarono la fuga barricandosi in una piccola azienda in periferia di Parigi, morendo poi durante lo scontro a fuoco con le forze dell'ordine, il 9 gennaio.\nSi tratt\u00f2 del pi\u00f9 grave attentato terroristico in Francia dal 1961, fino a quello del 13 novembre 2015.\nIn seguito agli attentati, Charlie Hebdo torn\u00f2 in edicola il 14 gennaio con il numero 1.178, con una tiratura di 7 milioni di copie e in 16 lingue. In Italia usc\u00ec allegato a \"Il Fatto Quotidiano\", esaurendo subito le 268.000 copie. La redazione del settimanale fu ospitata per qualche tempo in quella del giornale Lib\u00e9ration, per poi essere ulteriormente trasferita in un luogo segreto, sottoposto a particolari misure di sorveglianza e sicurezza. Dopo l'uscita di questo numero, le pubblicazioni ripresero regolarmente solo a fine febbraio 2015.\nControversie.\nProfesseur Choron.\nGeorges Bernier (\"Professor Choron\", dal nome della strada del IX \"arrondissement\" di Parigi dove si trovava la sede di \"Charlie\") era per ragioni storiche proprietario del titolo \"Hara-Kiri\" e di altri titoli delle \"\u00c9ditions du Square\". Il titolo \"Charlie Hebdo\" non fu mai depositato legalmente. Era stato direttore di tutte le pubblicazioni \"hara-kiriane\" delle \"\u00c9ditions du Square\", assicurandone la gestione finanziaria. Secondo Cavanna, senza lui, \"Hara-Kiri\" non sarebbe mai potuto esistere e le opere diventarono quindi, da \"Hara-Kiri hebdo\", per la sola ragione dell'interdizione del primo. Se accett\u00f2 di farsi carico di tutti i rischi finanziari (numerosi processi e vendite scarse per alcuni titoli), fu a causa della sua personalit\u00e0 un cattivo tesoriere.\nNon proponendogli un posto all'altezza delle sue ambizioni nel nuovo \"Charlie-Hebdo\" del 1992, la sua reazione immediata fu di:\nPer ragioni strettamente giuridiche, i membri storici della redazione non fecero valere il loro diritto a essere insieme i legittimi detentori del titolo, ma gli fu contestato il diritto d'autore. Georges Bernier perse il processo: per decisione della III Camera del Tribunale \"de grande istance\" di Parigi, il 30 gennaio 1993, Cavanna \u00e8 riconosciuto, di diritto, come l'autore del titolo.\nGeorges Bernier si scagli\u00f2 violentemente contro Philippe Val nel suo mensile, \"Z\u00e9ro\", e lanci\u00f2 un altro giornale satirico chiamato \"La Mouise\", venduto da e per SDF. Non \u00e8 mai stato n\u00e9 proprietario n\u00e9 collaboratore de \"La Grosse Bertha\", e il suo risentimento non deriva dalla fine di quella squadra, ma dal fatto di essere stato escluso dal lancio del nuovo \"Charlie-Hebdo\", in pratica dalla propria famiglia.\nDirezione di Philippe Val.\nDurante la direzione di Philippe Val (durata sino al 2009), il giornale conobbe delle polemiche in rapporto alla sua linea editoriale e al suo funzionamento interno:"}
{"id": "309572", "revid": "125724856", "url": "https://it.wikipedia.org/wiki?curid=309572", "title": "Orlando Sirola", "text": "Nel 1960 e nel 1961, sia come singolarista che nel doppio, ha fatto parte della squadra italiana di coppa Davis che raggiunse la finale del torneo per poi perdere in Australia (1-4 e 0-5). A lui si deve la conquista del punto decisivo, contro lo statunitense Barry MacKay, che consent\u00ec all'Italia di rompere una tradizione che, dal 1937, vedeva finaliste esclusivamente Australia e Stati Uniti. Come giocatore di singolare della nazionale in coppa Davis, nel periodo 1953-1963, Sirola vinse 22 match perdendone 23, e s'impose in 35 incontri di doppio uscendo sconfitto in 8. Con Pietrangeli ha formato il doppio maschile pi\u00f9 vincente in coppa Davis, competizione nella quale il duo detiene tuttora il record mondiale di presenze (42) e di vittorie (34). \nDa singolarista, Sirola ha raggiunto la semifinale del Roland Garros nel 1960 e gli ottavi di finale nel 1958. In tale torneo \u00e8 stato testa di serie n. 10 nel 1958, n. 12 nel 1959 e n. 14 nel 1961. Al torneo di Wimbledon raggiunse gli ottavi di finale nel 1959 e nel 1962. Agli Internazionali d'Italia \u00e8 giunto tre volte ai quarti di finale (1954, 1958 e 1960). \nIl doppio Pietrangeli-Sirola ha inoltre vinto al Roland Garros nel 1959 e ha raggiunto la finale di Wimbledon nel 1956. A tali risultati si aggiunge la medaglia di bronzo ai Giochi del Mediterraneo 1963. \nNel doppio misto, in coppia con Lea Pericoli, ha raggiunto i quarti di finale a Wimbledon, nel 1955. \nSirola non divent\u00f2 mai professionista.\nBiografia.\nCarriera da giocatore.\nSirola inizia a giocare da bambino, mostrando talento ma, per gli eventi bellici, \u00e8 costretto a smettere temporaneamente, per poi riprendere l'attivit\u00e0 sportiva nel 1951. L\u2019anno successivo vince il torneo di Bordighera, battendo Michele Pirro in due set. \nNel 1953 esordisce vittoriosamente in Coppa Davis contro l\u2019Olanda, nel doppio in coppia con Marcello Del Bello. In semifinale europea contro la Svezia, perde giocando nel singolare contro Sven Davidson e l\u2019Italia \u00e8 eliminata.\nNel 1954, in coppia con Nicla Migliori vince il doppio misto al Torneo internazionale di Mentone. Giunge ai quarti di finale agli Internazionali d'Italia. In Coppa Davis si aggiudica entrambi gli incontri di singolare contro la Spagna, mentre nella seminale europea contro la Svezia perde contro Lennart Bergelin . In Coppa del Re, \u00e8 schierato per la prima volta con Nicola Pietrangeli. Nasce cos\u00ec un doppio che durer\u00e0 un decennio, sino al ritiro del tennista fiumano. \nIl doppio Pietrangeli-Sirola esordisce vittoriosamente in Coppa Davis nel 1955, contro la Germania. Raggiunge la finale sia al Torneo di Napoli (sconfitta contro gli australiani Mervyn Rose e Warren Woodkock) sia agli Internazionali d'Italia (sconfitta in quattro set da Arthur Larsen ed Enrique Morea. A Parigi, il duo giunge in finale, primo doppio italiano nella storia. Pietrangeli-Sirola cedono solo al quarto set ai campioni uscenti Trabert e Vic Seixas. A Wimbledon, in coppia con Lea Pericoli, Sirola raggiunge i quarti di finale nel doppio misto. In Coppa Davis il ruolino dell\u2019Italia \u00e8 entusiasmante. Il doppio Pietrangeli-Sirola vince contro la Germania, la Danimarca e la Gran Bretagna. In questa occasione Sirola \u00e8 schierato anche in singolare, a risultato acquisito, vincendo contro Roger Becker in tre set. Nuova vittoria in doppio con Pietrangeli nella finale europea contro la Svezia ma, a risultato acquisito, Sirola si fa battere da Sven Davidson. Proibitiva, invece, \u00e8 la finale interzone contro l'Australia, a Filadelfia, in agosto. Il doppio si arrende a Hartwig-Hoad, campioni uscenti di Wimbledon, e nulla pu\u00f2 Sirola in singolare contro il fuoriclasse Rosewall . Conclude per\u00f2 l\u2019anno vincendo il primo titolo assoluto nel doppio, con Pietrangeli; un\u2019impresa che si ripeter\u00e0 ben dieci volte in undici edizioni.\nIl 1956 si apre con altre finali raggiunte dal doppio Pietrangeli-Sirola: a Palermo contro Stewart-Segal e a Roma, contro Jaroslav Drobn\u00fd e Lew Hoad. A Palermo, a Napoli e al torneo di Genova, Sirola si aggiudica il doppio misto, in coppia con la statunitense Althea Gibson. Pietrangeli e Sirola compiono l\u2019impresa, tuttora unica per un doppio italiano, di giungere in finale al torneo di Wimbledon, dove nulla possono contro i fuoriclasse Lew Hoad e Ken Rosewall . In Coppa Davis, Sirola \u00e8 schierato in doppio con Pietrangeli e vince con la Polonia, con la Danimarca, con la Francia e nella finale europea in Svezia. Vince anche in singolare contro Johansson. Nella semifinale interzone contro gli Stati Uniti, sull'erba di Forrest Hills, Sirola \u00e8 titolare anche nel singolare, ma \u00e8 sconfitto sia da Vic Seixas che da Sam Giammalva. Anche il doppio Pietrangeli-Sirola \u00e8 sconfitto contro Seixas e Richardson e l'Italia perde la chance di andare avanti nel torneo. I due confermano tuttavia il titolo assoluto nel doppio. L\u2019anno si conclude, per Sirola, con la vittoria nel torneo di Montevideo battendo nuovamente Sven Davidson.\nNel 1957 Sirola vince il Torneo di Napoli battendo il forte cileno Luis Ayala per 4-6, 6-4, 7-5, 3-6, 6-3. Giunge per la terza volta consecutiva in finale di doppio agli Internazionali d\u2019Italia con Pietrangeli, ma i due cedono in quattro set agli australiani Fraser-Hoad. A Wimbledon Pietrangeli e Sirola sono testa di serie n. 4; battono gli australiani Roy Emerson e Bob Mark nei quarti di finale ma cedono nuovamente a Lew Hoad e Neale Fraser in semifinale. Raggiungono la finale degli Internazionali di Germania contro gli australiani Candy-Rose. In Coppa Davis il doppio italiano ottiene solo vittorie, contro Paesi Bassi, Polonia, gli irriducibili svedesi e il Belgio che, per\u00f2, ci elimina per i risultati negativi dei singolaristi. Contro i Paesi Bassi, Sirola fa la sua apparizione anche nel singolare, vincendo a risultato acquisito. Nel finale di stagione si toglie lo sfizio di vincere il Torneo di Viareggio a spese di Pietrangeli e batte ancora il suo compagno di doppio nella semifinale degli \"assoluti\". Perde purtroppo in finale da Beppe Merlo. Non c\u2019\u00e8 storia nel torneo di doppio che Pietrangeli e Sirola si aggiudicano per il terzo anno consecutivo.\nNel 1958 Pietrangeli e Sirola vincono sia gli Internazionali di Sicilia che il Campionato partenopeo, in entrambi i casi battendo Rose-Woodkock. Sirola giunge ai quarti di finale nel singolare agli Internazionali d\u2019Italia. Al Roland Garros \u00e8 testa di serie n. 10 e arriva agli ottavi di finale, dove perde dal belga Jacques Brichant. A Wimbledon, il doppio Pietrangeli-Sirola non \u00e8 testa di serie ma batte la coppia australiana Emerson-Mark per poi cedere in semifinale agli svedesi Sven Davidson e Ulf Schmidt, che poi vinceranno il torneo. Sirola vince il Torneo internazionale di Atene e quello di Monaco di Baviera, battendo rispettivamente due ottimi tennisti come lo svedese Davidson e il cileno Ayala. In Coppa Davis Sirola \u00e8 titolare anche nel singolare. L'Italia supera l'India, per 3-2 (vittoria di Sirola, il primo giorno contro Ramanathan Krishnan e punto decisivo in un tiratissimo incontro di doppio in cinque \"set\" contro Krishnan-Kumar. A risultato acquisito si fa battere in singolare da Kumar. Solita vittoria per 5-0 in Danimarca, nei quarti di finale (tre punti conquistati da Sirola). A Varsavia, contro la Polonia, Sirola vince entrambi i singolari e il doppio. Nella finale europea, contro la Gran Bretagna, in Italia, Sirola \u00e8 decisivo vincendo entrambi i singolari e un tiratissimo incontro di doppio, vinto al quinto \"set\" contro Davies-Knight. Facile \u00e8 la vittoria (5-0) nella semifinale interzone, contro le Filippine (vittoria di Sirola nella giornata di apertura e nel doppio) ma la finale, contro gli Stati Uniti, si rivela una \"d\u00e9bacle\" (0-5): Sirola perde contro Hamilton Richardson e Alex Olmedo e anche per il doppio Pietrangeli-Sirola non c'\u00e8 nulla da fare contro Olmedo-Richardson. Agli \"assoluti\", Sirola perde in finale contro Pietrangeli che conquista per la prima volta il titolo di campione italiano nel singolare. I due si aggiudicano ancora una volta il titolo del doppio.\nL'anno successivo Sirola non ottiene grandi soddisfazioni da singolarista nei vari tornei. Vince per\u00f2 il torneo di doppio misto a Napoli in coppia con la sudafricana Renee Schuurman. Sfortunata sembra anche la competizione per il doppio Pietrangeli-Sirola che perdono in finale dai fortissimi Roy Emerson e Neale Fraser sia a Palermo che a Napoli, sia agli Internazionali d\u2019Italia. Si rifanno con gli interessi, per\u00f2, battendo il doppio australiano al Roland Garros (6-3, 6-2, 14-12) e aggiudicandosi, unici italiani a tutt'oggi (2021), gli Internazionali di Francia. Per quanto riguarda tutti gli altri tornei del Grand Slam si dovr\u00e0 attendere il successo di Fognini-Bolelli negli Australian Open del 2015. Nel singolare Sirola \u00e8 testa di serie n. 12 e raggiunge il terzo turno. A Wimbledon Pietrangeli-Sirola (testa di serie n. 2) si fanno battere dagli australiani Rod Laver e Bob Mark, giungendo almeno in semifinale per il quarto anno consecutivo. Nel singolare Sirola giunge agli ottavi di finale. In Coppa Davis, Sirola \u00e8 nuovamente titolare anche nel singolare. L'Italia si prende la rivincita sul Belgio, grazie alla vittoria del doppio Pietrangeli-Sirola su Brichant-Washer (6-2, 6-3, 6-4). Sirola vince il primo incontro poi, a risultato acquisito, perde con Brichant. Ai quarti di finale \u00e8 superato anche il Sudafrica 4-1 (Sirola batte Vermaak poi, a risultato acquisito, perde da Abe Segal), la Francia e la Spagna. Sirola vince i due singolari di apertura e poi giungono le scontate vittorie nel doppio. Purtroppo, nella semifinale interzone, l\u2019ostacolo australiano \u00e8 ancora una volta insormontabile: Sirola nulla pu\u00f2 contro Laver e Fraser, cos\u00ec come in doppio contro Fraser-Emerson (1-4 il risultato finale) . Agli \"assoluti\", Sirola giunge in finale del singolare ma il titolo va a Pietrangeli. In compenso non c'\u00e8 storia nel doppio, che i due vincono per la quinta volta consecutiva, e Sirola si aggiudica per la seconda volta il titolo del doppio misto, in coppia con Silvana Lazzarino.\nL'anno olimpico 1960 inizia bene per il doppio Pietrangeli-Sirola che si aggiudica il torneo di Palermo su Robert Howe e Abe Segal. Agli Internazionali d'Italia Pietrangeli e Sirola giungono in finale con gli immancabili Roy Emerson e Neale Fraser e, anche se solo per la statistica e a pari merito, si aggiudicano il trofeo. L'incontro, infatti, \u00e8 sospeso sul risultato di 3-6, 7-5, 2-6, 11-11 e non sar\u00e0 pi\u00f9 ripreso. \u00c8 comunque l'unica volta che un doppio interamente formato da giocatori italiani (anche se uno nato a Tunisi; l'altro a Fiume) termina senza sconfitte gli Internazionali d'Italia. Nel singolare Sirola giunge ai quarti di finale, dove \u00e8 sconfitto dal cileno Luis Ayala. Agli Internazionali di Francia Sirola non \u00e8 testa di serie ma compie l\u2019impresa di raggiungere la semifinale nel torneo di singolare. Batte uno dopo l'altro il danese Ulrich, il grande Roy Emerson, l'idolo di casa Pierre Darmon, lo statunitense Barry MacKay fresco vincitore al Foro Italico, ma trova nuovamente un insormontabile ostacolo in Luis Ayala. Il torneo \u00e8 vinto da Pietrangeli e, per poco, non avremmo avuto una finale tutta italiana al Roland Garros. Nel doppio, Pietrangeli-Sirola sono testa di serie n. 4 ma perdono al secondo turno dallo statunitense Dennis Ralston e dal messicano Rafael Osuna, che poi vincono il torneo. Entusiasmante il ruolo di marcia dell'Italia in Coppa Davis. A Budapest, \u00e8 superata 3-2 l'Ungheria e a Torino il Cile, con il punto decisivo di Sirola nell'ultimo dei cinque match. Netta la vittoria sulla Gran Bretagna, sull'erba di Wimbledon per 4-1 (vittoria di Sirola in apertura su Davies e poi nel doppio). La finale della zona europea, in trasferta a B\u00e5stad, vede l'Italia nuovamente vincitrice per 3-2 sulla Svezia, con Sirola che conquista il punto decisivo contro Ulf Schmidt, dopo aver contribuito alla vittoria sul doppio Lundquist-Schmidt. Si giunge cos\u00ec alla finale interzone, che si gioca sull'erba di Perth (Australia), contro gli Stati Uniti. Il primo giorno vede gli Stati Uniti condurre per 2-0, con vittorie di Buchholz su Sirola e di MacKay su Pietrangeli (13-11 al quinto set). Nel doppio non c'\u00e8 nulla da fare per gli statunitensi Buchholz e McKinley contro i nostri Pietrangeli-Sirola (vittoria 13-11 al quarto set). Nell'ultima giornata, Pietrangeli batte Buchholz in cinque tirati set ma il punto decisivo lo ottiene Orlando Sirola, che batte il n. 1 USA Barry MacKay in tre set (9-7, 6-3, 8-6). Per la prima volta nella storia, l'Italia accede alla finalissima di Coppa Davis, contro l'Australia, ed \u00e8 dal 1937 che tale sfida non \u00e8 disputata tra Australia e Stati Uniti. Fa sperare la vittoria di Pietrangeli-Sirola nel Victorian Champioships di Melbourne contro il doppio Emerson-Fraser. Ma sull'erba di Sydney per l'Italia non c\u2019\u00e8 nulla da fare. Sirola perde entrambi i singolari e, stavolta, la rodata coppia australiana Emerson-Fraser non si fa superare. 4-1 il risultato finale per i campioni uscenti. La stagione si conclude, per Sirola, vincendo per l'ennesima volta il titolo di Campione d'Italia con il doppio, in coppia con Pietrangeli.\nIl 1961, per il doppio Pietrangeli-Sirola, si apre con le sconfitte in finale, sia a Napoli che agli Internazionali d\u2019Italia (disputatisi a Torino) nuovamente dagli australiani Emerson-Fraser. Al Roland Garros Sirola \u00e8 testa di serie n. 14 ma \u00e8 eliminato al terzo turno da Barry Phillips-Moore. Di rientro da Wimbledon (dove raggiunge il terzo turno) gli viene riscontrato un trauma al gomito destro e prescritto riposo e roentgenterapia. L'infortunio si riflette anche sulla sua partecipazione in Coppa Davis dove ha giocato da singolarista nei primi due turni contro il Belgio (vittoria in apertura e nel doppio; sconfitta a risultato acquisito) e contro la Germania (vittoria nel doppio e due sconfitte nel singolare). La Commissione tecnica decide di esonerarlo dal giocare i match in singolare ma nel doppio \u00e8 ritenuto indispensabile. Gioca quindi il doppio con Pietrangeli vincendo sia in semifinale contro la Francia, sia nella finale europea contro la Svezia. Si giunge cos\u00ec alla finale interzone, al Foro Italico, contro gli Stati Uniti che si presentano con una squadra di rincalzi. Pietrangeli-Sirola battono Dell e Reed in quattro set e l'Italia vince 4-1. Si giunge cos\u00ec alla finalissima, per la seconda volta nella storia del tennis italiano. Ma la si gioca ancora in Australia, a Melbourne dove, in casa e sulla superficie preferita, gli australiani Laver ed Emerson e il doppio Emerson-Fraser sembrano imbattibili. La commissione tecnica mette in campo Sirola anche nel singolare, ritenendolo il pi\u00f9 \"erbivoro\" dei nostri tennisti. \u00c8 la sua ultima apparizione in singolare e non contribuisce a limitare la disfatta (0-5) . Agli \"assoluti\" accade l'impensabile, cio\u00e8 la clamorosa sconfitta del doppio Pietrangeli-Sirola dai comprimari Michele Pirro e Sergio Jacobini.\nNel marzo del 1962 Sirola dichiara l'abbandono dell'attivit\u00e0 agonistica a fine anno e che nel corso dell'attuale stagione avrebbe giocato esclusivamente il doppio al fianco di Pietrangeli ed esclusivamente nelle grandi manifestazioni come la Davis, gli Internazionali d'Italia, di Francia e di Wimbledon. La Federazione lo \"premia\" affidandogli la cura del settore giovanile. Da singolarista fa comunque ancora delle apparizioni pi\u00f9 che notevoli, giungendo al terzo turno agli Internazionali d\u2019Italia \u2013 dove cede di fronte all'australiano Martin Mulligan \u2013 cos\u00ec come al torneo di Wimbledon. Qui si colloca tra i primi sedici al mondo sulla superficie erbosa, perdendo soltanto negli ottavi di finale da un campione come Neale Fraser. In Coppa Davis Pietrangeli-Sirola battono i rappresentanti della Russia, dell'Ungheria \u2013 anche se solo al quinto set \u2013 e della Gran Bretagna. Nella finale europea contro la Svezia, tuttavia, sono sconfitti 9-7 al quinto set da Lundquist e Schmidt. \u00c8 la prima sconfitta dopo 27 vittorie consecutive contro avversari europei in Coppa Davis dalla formazione della coppia (1955) che perde un'imbattibilit\u00e0 in campo continentale durata sette anni. Magra consolazione il ritorno alla vittoria, nel doppio, ai campionati assoluti.\nNel 1963, Sirola fa un'unica apparizione da singolarista, al Torneo di Wimbledon, dove \u00e8 eliminato al secondo turno dalla testa di serie n. 1 Roy Emerson. In Coppa Davis una nuova delusione. Per la prima volta dal 1936 l'Italia \u00e8 eliminata al primo turno dalla Spagna per 4-1. Pietrangeli-Sirola perdono da Manuel Santana e Jos\u00e9 Luis Arilla in tre soli set. \u00c8 l'ultima apparizione di Sirola nella manifestazione. I due, tuttavia, vincono la medaglia di bronzo ai Giochi del Mediterraneo 1963 e si aggiudicano per l'ottava volta il titolo del doppio ai Campionati assoluti, superando il record della mitica coppia Gianni Cucelli-Marcello Del Bello. Convinto da Pietrangeli, Sirola gioca ancora in doppio sia nell\u2019edizione 1964 che in quella del 1965 degli \"assoluti\", raggiungendo, con il compagno di sempre, il record di dieci titoli nazionali in undici edizioni dei campionati. Poi, a trentasette anni, appende definitivamente la racchetta al chiodo.\nCapitano non giocatore della squadra italiana di Coppa Davis.\nTra il 1969 e il 1971 Sirola \u00e8 capitano non giocatore della nazionale di Davis. Trova un ambiente nuovamente stravolto dalle polemiche con un'unica direttiva: non utilizzare pi\u00f9 Martin Mulligan, l\u2019australiano naturalizzato italiano l\u2019anno prima, considerato responsabile dell\u2019ultima eliminazione della squadra. \nSirola punta allora sui giovani, soprattutto per quanto riguarda la composizione del doppio che ritiene ormai improponibile per il trentacinquenne Pietrangeli. L\u2019italo-tunisino non osa opporsi al suo amico di sempre. Contro il Belgio, Sirola mette in campo il doppio Crotta-Marzano, che va incontro alla sconfitta. Fortunatamente Pietrangeli si aggiudica entrambi i singolari ed altri due punti vengono dal singolarista n. 2 Eugenio Castigliano. Nei quarti di finale, gli azzurri rifilano un \"cappotto\" all'Austria (5-0), comprensivo della vittoria in doppio dei due giovani. La semifinale con l'Unione Sovietica, a Mosca, purtroppo, si rivela un disastro. L'Italia perde 5-0 e e anche Crotta-Marzano sono sconfitti per tre set a zero. \nNel 1970, Sirola prosegue nella sua scelta di far fare esperienza ai giovani. Gli va dato atto per questo motivo di aver lanciato in Coppa Davis soprattutto Adriano Panatta, oltre che Tonino Zugarelli e Massimo Di Domenico. Per la prima volta dal 1954, Pietrangeli non \u00e8 convocato per giocare. L\u2019Italia priva di Pietrangeli, per\u00f2, \u00e8 eliminata al primo turno dalla Cecoslovacchia. Panatta batte in apertura il n. 2 avversario Kukal e l\u2019Italia si porta in vantaggio con la vittoria del doppio Panatta-Di Domenico. Purtroppo nel match decisivo, Di Domenico si fa battere al quinto set per 9-7 da Kukal e l\u2019Italia \u00e8 nuovamente eliminata. .\nL\u2019anno successivo, nei quarti di finale disputati sulla terra rossa di Zagabria, l'Italia si trova di fronte la Jugoslavia, che si impone per 3-2. Pietrangeli convince Sirola di farlo giocare ma \u00e8 completamente fuori allenamento. Il n. 1 avversario, \u017deljko Franulovi\u0107, lo distrugge in tre set. Anche Panatta \u00e8 battuto da Boro Jovanovi\u0107 e, in coppia con Di Domenico, perde anche il doppio. Gli ultimi due ininfluenti incontri sono vinti da un commovente Pietrangeli e dall\u2019esordiente Tonino Zugarelli a risultato acquisito a favore della Jugoslavia. Sirola lascia la panchina di capitano non giocatore della Nazionale.\nCaratteristiche tecniche.\nAveva fama di tennista di grande pigrizia. Nei tornei, secondo Pietrangeli, carburava solo a partire dalle semifinali, per poi rendere meglio del suo compagno di doppio. Alto quasi 2 metri, aveva colpi potenti che gli permettevano di attuare un buon gioco di attacco, affidandosi ai colpi di volo sotto rete. Il suo difetto era la non grande velocit\u00e0 negli spostamenti laterali."}
{"id": "309575", "revid": "61051", "url": "https://it.wikipedia.org/wiki?curid=309575", "title": "Vombatus ursinus", "text": "Il vombato comune (Vombatus ursinus ), noto anche come vombato dal pelo ruvido, \u00e8 una delle tre specie di vombato e l'unica appartenente al genere Vombatus ().\nDistribuzione.\n\u00c8 diffuso nelle regioni pi\u00f9 fredde e pi\u00f9 umide dell'Australia meridionale e orientale, ma vive anche nelle regioni montuose, spingendosi verso nord fino al Queensland meridionale; malgrado sia molto diffuso, nel Victoria occidentale e nell'Australia Meridionale si sta facendo raro.\nRiproduzione.\nOgni due anni le femmine di vombato comune danno alla luce un unico piccolo; questo lascer\u00e0 il marsupio rivolto all'indietro tipico della specie dopo nove-undici mesi, quando avr\u00e0 raggiunto un peso di 3,5-6,5\u00a0kg. Sar\u00e0 svezzato intorno ai 12-15 mesi, ma fino ai 18 mesi dipender\u00e0 sempre dalla madre.\nLa sottospecie dello Stretto di Bass.\nLa sottospecie dello stretto di Bass (\"Vombatus ursinus ursinus\") vive solamente sull'isola Flinders, a nord della Tasmania. Nel 1996 la sua popolazione venne stimata sui 4000 esemplari e ancora oggi viene considerata vulnerabile dall\"'Environment Protection and Biodiversity Conservation Act\" del 1999 e dalla Lista Rossa della IUCN."}
{"id": "309577", "revid": "481349", "url": "https://it.wikipedia.org/wiki?curid=309577", "title": "Shuar", "text": "Gli Shuar o J\u00edvaro sono una trib\u00f9 indigena ubicata nel sud ovest della foresta Amazzonica, nella zona di Ecuador e una parte del Per\u00f9. \n I termini J\u00edvaros o Jibaros sono dispregiativi, perch\u00e9 significano \"barbari\"; essi si autodefiniscono Nij\u00ednmanya Shiwi\u00e1r (ossia Shuar) nella lingua Shuar, che veniva pronunciato Shiva o Shiua e significa popolo; vengono chiamati anche difensori della natura. Il popolo Shuar \u00e8 riuscito a resistere al dominio dell'imperio Inca e al dominio spagnolo. Attualmente si trovano a lottare, contro l'occidentalizzazione e l'espansione delle multinazionali, per il proprio territorio e le proprie credenze.\nAbili guerrieri, usavano cerbottane, archi, lance e scudi e sono famosi per l'usanza di conservare rimpicciolite le teste dei nemici uccisi in battaglia, chiamate \"tsantsas\", affumicate con un complicato procedimento. \nStoria.\nGli Shuar, gi\u00e0 prima della conquista spagnola, occupavano la regione amazzonica e in particolare confinavano a ovest con l'Impero Inca.\nAll'inizio del XVI secolo l'imperatore Inca Huayna C\u00e1pac cerc\u00f2 di conquistare la regione Bracamoros, ubicata a quei tempi nella parte superiore dei fiumi Zamora e Chinchipe. Il popolo Shuar per\u00f2 seppe resistere a tale minaccia, mettendo in fuga massiva tutto l'esercito comandato da Huayna Capac.\nL'Impero Inca non fu per\u00f2 l'unico interessato a dominare tale territorio. Dopo l'invasione spagnola e la sconfitta dell'impero Inca intorno al 1534, Hernando de Benavente scese fino alle rive del Rio Paute. Benavente si vide costretto a fuggire, insieme al suo esercito, dopo aver trovato gli indigeni del territorio, gli Shuar. Egli stesso scrisse una lettera alla Real Audiencia de Espana, cercando di giustificarsi poich\u00e9 non riusc\u00ec a portare a termine la sua impresa.\nDopo vari anni il Vicer\u00e9 del Per\u00f9, Antonio de Mendoza, intorno al 1552, decise di avviare una nuova spedizione. Insieme a suoi uomini riusc\u00ec a stabilire un accordo con gli Shuar, basato sul commercio: tali trattati avrebbero aiutato i conquistadores ad addentrarsi nel territorio indigeno (in prossimit\u00e0 del Rio Paute, Zamora e Upano) per poi estrarre l'oro dalle miniere. \nL'avidit\u00e0 dei conquistadores, per\u00f2 li port\u00f2 a pretendere un contributo in polvere d'oro dagli abitanti, sia dagli indigeni, sia dagli spagnoli stessi che \u201clavoravano\u201d per il Governatore di Macas, come dimostrazione di fedelt\u00e0 al re.\nQuesto, provoc\u00f2 l'immediata ribellione sia tra i nativi sia tra i coloni; a questi ultimi, che nominarono diversi rappresentanti, il Governatore rese il contributo volontario; gli Shuar, per\u00f2, non furono informati di questa notizia e la cosa scaten\u00f2 una violenta ribellione contro gli spagnoli.\nGli Shuar uccisero i colonizzatori, nelle loro stesse case. Il governatore, si racconta, fu condannato a una tragica morte: gli fu fatto ingoiare oro fuso. Fu cos\u00ec che x\u00ecbaro (e poi j\u00ecvaro) divenne un termine significante selvaggio, barbaro; il terrore provocato dalla notizia di tale impresa, in realt\u00e0 probabilmente un topos rappresentativo della ferocia degli indigeni, si sparse con il nome di chi l'avrebbe compiuta.\nDa quel momento solo qualche missionario, come il gesuita Juan Lorenzo Lucero, si avventur\u00f2 in nelle zone shuar, spesso con esiti infausti; solo nel 1767 una spedizione di missionari spagnoli ricevette doni dagli Shuar, incluse alcune teste di bianchi uccisi nelle precedenti spedizioni.\nFino al 1870, quindi, Macas rimase l'unico insediamento bianco in terre ostili; attraverso il lungo e pericoloso sentiero prima citato che portava a Riobamba, riuscivano a procurarsi machete, asce, armi e tutti i beni necessari alla comunit\u00e0; furono ripetutamente attaccati dai guerrieri indigeni e diverse volte dovettero ricostruire il loro insediamento; ma il possesso delle armi da fuoco rese possibile la loro sopravvivenza finch\u00e9 verso la met\u00e0 del XIX secolo non inizi\u00f2 un pacifico commercio tra le due popolazioni che consisteva soprattutto in scambi di maiali per armi e attrezzi.\nIl commercio tra gli abitanti di Macas, e gli Shuar aument\u00f2 al punto che alcuni di questi ultimi cominciarono a fare da mediatori.\nDopo l'arrivo dei gesuiti e la divisione del territorio in provincie, le quali furono spartite tra Francescani e Domenicani nel 1887, tocco ai Salesiani addentrarsi all'interno del territorio, oramai non pi\u00f9 del tutto Shuar. Essi fondarono le prime missioni nelle vicinanze del Rio Paute intorno al 1924 e rimarranno l\u00ec per vari decenni questa volta per\u00f2 cercando di creare una vera e propria comunit\u00e0 di tipo cristiano.\nTerritorio.\nGli Shuar attualmente, si ubicano nella regione Oriente dell'Ecuador e una parte nel Per\u00f9 settentrionale, sui pendii delle Ande sudorientali e nel bacino dei fiumi Mara\u00f1\u00f3n, Santiago e alto Pastaza, una parte della comunit\u00e0 arriva fino al parco nazionale Yasun\u00ec.\nDalla met\u00e0 del novecento l'autonomia culturale degli Shuar e i loro diritti sulla terra sono stati messi in pericolo dai programmi nazionali e regionali di colonizzazione nel territorio di loro tradizionale appartenenza. Per far fronte a questa situazione \u00e8 stata costituita nel 1964 la Federazione dei centri Shuar con l'aiuto dei missionari salesiani.\nUno dei pericoli fondamentali che devono affrontare le diverse culture oltre a quella degli Shuar e le milioni di specie animali e vegetali dell'Oriente ecuadoriano \u00e8 senza dubbio la minaccia petrolifera da parte delle multinazionali, che cercano di sfruttare il suolo senza tener conto delle conseguenze ambientali che possono causare.\nVarie iniziative sono state create per difendere l'ecosistema, cercando di lasciare il petrolio sotto terra, la pi\u00f9 importante \u00e8 stata l'iniziativa Yasun\u00ed-ITT, la quale sin dal 2013 ha iniziato a perdere posizione, poich\u00e9 il presidente dello stato nazionale ecuadoriano Rafael Correa ha deciso di portare avanti un progetto di sfruttamento del petrolio amazzonico, sostenendo che potrebbe portare benefici economici a tutto il Paese.\n\"\u201cGli Shuar hanno deciso di prendere in mano il problema e affrontarlo come guerrieri difensori della natura\u201d\" e loro fanno ricorso anche a una lotta estremista, insieme ad altre trib\u00f9 della zona in questione.\nEconomia.\nGli Shuar si occupano del settore economico primario e secondario, consumano ci\u00f2 che producono. Praticano la caccia e l'orticultura, la quale \u00e8 uno dei principali ruoli della donna all'interno della comunit\u00e0 poich\u00e9 i prodotti che vengono ricavati non servono soltanto alla propria famiglia, essi sono un bene comune. I prodotti principali che vengono ricavati sono la manioca, il mais, i fagioli e la patate dolci. Questi vengono scambiati reciprocamente tra i diversi membri della comunit\u00e0 e costituiscono uno dei principali mezzi di sussistenza. Negli ultimi decenni del novecento \u00e8 stata introdotta la moneta come mezzo di scambio ma la maggior parte preferisce continuare con lo scambio reciproco dei prodotti ovvero il baratto.\nReligione.\nGli Shuar seguono un profondo cammino spirituale pagano e politeista, ricco di miti e storie; le loro credenze si basano sugli spiriti che governano le leggi della natura, la volont\u00e0 degli uomini e le loro vite quotidiane.\nSecondo il modello cosmologico degli Shuar, l'universo \u00e8 diviso in cielo, terra e sottosuolo. La terra \u00e8 un'isola dove prevalgono le lotte e le guerre, cagionate dall'uomo. Il cielo \u00e8 il mondo di un essere potente, Ayump\u00f9m, padrone della vita e della morte. Nel cielo vivono anche il sole, Etsa, i cui poteri aiutano gli uomini nella caccia, e Shakaim che d\u00e0 agli uomini la forza per svolgere il loro lavoro nella foresta ed ha insegnato loro a costruire le case, a tessere, a seminare il mais e a tagliare la foresta. Si pensa che nei primi tempi una liana connetteva il cielo e la terra permettendo agli uomini di viaggiare fra i due mondi. Il sottosuolo \u00e8 il regno di Nunkui, che \u00e8 il responsabile dell'abbondanza nell'orticultura e grazie al quale la donna shuar impar\u00f2 a partorire e a lavorare.\nOltre alle figure gi\u00e0 citate esistono anche: Tsunki il cui potere prevale sull'acqua e aiuta gli uomini con la pesca e Shakaim invece \u00e8 l'incaricato della terra e del lavoro agricolo. Il male viene rappresentato da Iwia e poi ci sono anche gli Ar\u00f9tam. Insieme sono una potenza divina immensa che permea l'Universo e la Terra, che produce effetti concreti e che modella questa realt\u00e0. L'Ar\u00f9tam assume forme diverse in questo mondo, e ciascuna ha con s\u00e9 differenti Poteri e che pure vengono chiamate \"gli ar\u00fatam\". Gli ar\u00fatam sono in un certo senso degli d\u00e8i primordiali che governano il potere, la fortuna e la sfortuna, la felicit\u00e0 e l'infelicit\u00e0 degli esseri viventi.\nGli ar\u00fatam assumono le forme di alcuni animali della Selva Amazzonica o di altri poderosi fenomeni naturali, come il fulmine e l'uragano, sono anche gli antenati degli Shuar che si mantengono in continuo contatto con gli uomini.\nIl momento pi\u00f9 importante a livello spirituale per lo Shuar avviene quando egli va in cerca dei propri antenati alla Cascata Sacra, in quel momento gli ar\u00fatam entrano in contatto diretto con lo Shuar.\nIl concetto di anima.\nSecondo gli Shuar, oltre all'anima vera, detta nek\u00e1s wak\u00e1n (nel cristianesimo sarebbe l'anima ordinaria), che ci accompagna fin dal principio e con cui ci identifichiamo, ce ne sono almeno altre due che si creano in determinate condizioni.\nRiguardo alla morte, egli pensa che una volta che il corpo inizia a scomporsi anche lo spirito lo fa. Esiste un confine tra la pelle del corpo umano e quello spirituale per cui quando la pelle inizia a consumarsi col passare del tempo anche lo spirito si consuma in pari misura. Anche l'anima, non pi\u00f9 tenuta insieme dal corpo spirituale, percorre destini diversi.\nCorpo e anima diventano polvere ma l'anima \u00e8 in grado di risalire sulla terra sotto forma di vita animale o umana ovvero si reincarna.\nL'inculturazione.\nLa fede degli Shuar ha subito una mutazione notevole a causa di un processo di evangelizzazione e di inculturazione tra le popolazioni indigene. Questo processo normalmente permette uno scambio e arricchimento \u201creciproco\u201d tra culture diverse che si incontrano, in questo caso non \u00e8 stato di tipo reciproco poich\u00e9 gli unici a subire una modifica delle proprie credenze sono stati gli shuar. \nIl tentativo \u00e8 quello di legare le credenze ancestrali al cristianesimo, arricchendo questa fede di elementi tradizionali autoctoni.\nEcco che la traduzione del Vangelo nella lingua indigena e la lettura dei miti in chiave cristiana producono una nuova cultura, in cui la Santa Trinit\u00e0 occupa il primo posto.\nQuesta strada si \u00e8 intrapresa con decisione nella Chiesa dopo il Concilio Vaticano II, prima era la Santa Inquisizione ad imporre i propri riti occidentali.\nLa nuova via \u00e8 appunto quella di utilizzare e di \u201cvalorizzare\u201d la cultura religiosa locale, sicch\u00e9 anche i miti indigeni sono trasformati in storie di salvezza. Il Cristianesimo non \u00e8 pi\u00f9 allora una religione degli stranieri, ma entra nella comunit\u00e0, diviene una dimensione che gli appartiene.\nSociet\u00e0.\nIl nucleo sociopolitico fondamentale nella cultura tradizionale shuar \u00e8 la famiglia. Prima la famiglia era composta da un uomo, le sue mogli e i suoi figli, potevano aggiungersi i genitori dei coniugi, i mariti delle figlie e i parenti orfani. \nEra comune praticare la poligamia e durante i primi anni di matrimonio la residenza era uxorilocale (che si stabilisce nel luogo di residenza della moglie).\nLa poligamia non viene pi\u00f9 praticata tranne che in pochi casi, l'insediamento della Chiesa nel territorio Shuar ha avuto una notevole influenza anche da questo punto di vista.\nTuttora, per\u00f2, attraverso il matrimonio si formano alleanze tra differenti gruppi di famiglie anche se ogni famiglia deve sopravvivere con le proprie forze e le proprie capacit\u00e0.\nLa divisione del lavoro \u00e8 determinata dal sesso: le donne coltivano, preparano gli alimenti, accudiscono ai figli e producono ceramiche; gli uomini cacciano e pescano, possono avere il ruolo di sciamani, fanno la guerra, producono oggetti di legno e cesti, tessono e costruiscono le case.\nNella societ\u00e0 Shuar le attivit\u00e0 neutre non esistono: ogni attivit\u00e0 di qualsiasi tipo (produttivo, sociale o rituale) \u00e8 assegnata ad un sesso specifico.\nLa Jibaria.\nJibaria \u00e8 il nome con il quale veniva identificata la casa Shuar nella letteratura.\nLa jibaria era un'ampia struttura di forma ovale in grado di contenere al suo interno una variet\u00e0 di persone.\nLa jibaria era pi\u00f9 che una casa un habitat, poich\u00e9 gli uomini stabilivano un rapporto con essa. Era considerata qualcosa di vivente, qualcosa che possedeva uno spirito e si pensava che avesse dei poteri soprannaturali cos\u00ec come gli animali o le piante. Sotto la costruzione venivano sotterrate ossa di animali per evitare che lo spirito della casa producesse dei danni agli abitanti.\nEra divisa in due settori al suo interno: il dominio femminile ovvero ekent in cui vivevano le mogli del proprietario, i figli e le figlie sposate e si attuavano le preparazioni del cibo e le cure dei bambini; l'unico uomo autorizzato ad entrare in questa area \u00e8 il capo della famiglia, e tank\u00e0mash, il dominio maschile dove c'erano i letti, i beni del padrone di casa e dei suoi figli maschi adulti. Nel tank\u00e0mash si portavano avanti tutte le celebrazioni rituali, le sedute sciamaniche e in un certo senso tutte le attivit\u00e0 che coinvolgevano ospiti. Gli uomini potevano decidere se dormire nell'ekent oppure da soli nel tank\u00e0mash.\nRappresentava anche una specie di modello dell'universo secondo la cosmologia Shuar. Il tetto della casa rappresentava il cielo, lo spazio interno della casa la terra. Il sottosuolo era simboleggiato dal terreno su cui poggiava e dagli orti che circondano la jibaria. Il pau, ovvero il palo centrale della casa, rappresentava la liana che collegava i due mondi nel passato, il cielo e la terra.\nCentro Shuar.\nIl centro Shuar \u00e8 in s\u00e9 una comunit\u00e0 composta da varie famiglie, possono arrivare fino ad un totale di 40. \u00c8 nato negli anni sessanta per mano dei missionari salessiani. \nIl Centro Shuar \u00e8 uno spazio collettivo in cui si trovano: la scuola, la chiesa e una casa comunale. Dopo gli anni sessanta le tradizioni, le credenze, e l'educazione degli Shuar ha subito un forte cambiamento a causa dell'occidentalizzazione. Le case delle singole famiglie sono disperse nella comunit\u00e0, c'\u00e8 anche un notevole spazio dedicato alla coltivazione e al pascolo (l'allevamento non era prima praticato dagli Shuar). Ogni centro appartiene a una associazione di Centri Shuar che costituisce un'unit\u00e0 amministrativa pi\u00f9 vasta; \u00e8 amministrato dalle autorit\u00e0 ed \u00e8 affiliato alla federazione Shuar.\nLe attivit\u00e0 rituali non avvengono pi\u00f9 all'interno della struttura domestica (la jibaria), quindi non \u00e8 pi\u00f9 necessario costruire case capaci di contenere un ampio gruppo di persone, anche perch\u00e9 non \u00e8 pi\u00f9 usuale portare avanti i rituali all'interno delle proprie case.\nCon la creazione di queste nuove comunit\u00e0 cambia anche la formazione della famiglia, mediante l'avvenire della monogamia si attua, quindi, anche la riduzione dello spazio, le case vengono ridotte a uno spazio necessario per una donna e i suoi figli.\nVengono costruite anche scuole che si sovrappongono alla funzione educatrice dei genitori e degli anziani e, in tal modo, la scuola sostituisce la casa come punto focale delle attivit\u00e0 educative.\nGli effetti della modernizzazione hanno penetrato in tutte le aree della cultura Shuar. \nNegli anni sessanta del novecento i missionari salesiani, arrivati e insediati nel territorio Shuar, pensavano che gli indigeni fossero un popolo che avesse bisogno di un'istruzione di tipo scolastico, per cui prendevano i bambini Shuar e li portavano via dalle proprie case e dalle loro famiglie, essi venivano internati e ricevevano un'educazione cattolica. Questo \u00e8 stato uno dei fenomeni principali causa della perdita delle tradizioni del popolo Shuar. Inoltre il nucleo comunitario ha sostituito la famiglia estesa come base dell'organizzazione sociopolitica, la moneta \u00e8 diventata il mezzo di scambio e l'origine di molte rivalit\u00e0 all'interno della comunit\u00e0 stessa e, oltre a quanto gi\u00e0 detto, i prodotti provenienti dalle grandi industrie hanno sostituito i prodotti artigianali, \u00e8 cambiato anche il modo in cui vengono costruite le case, in esse vengono adoperati chiodi di ferro e tetti di zinco.\nMedicina.\nLo sciamano nella cultura Shuar cos\u00ec come in altre culture native di America rappresenta uno degli enti pi\u00f9 importanti di ogni societ\u00e0, lo sciamano (Uwish\u00ecn in lingua Shuar) \u00e8 l'incaricato di stabilire un contatto tra il mondo terreno e quello ultraterreno, possiede dei poteri che vengono accompagnati da un'ampia gamma di conoscenze. Pi\u00f9 esattamente per\u00f2 l'aspirante sciamano acquisisce nel primo periodo dei poteri con poche scarne istruzioni su cosa farne e nessuna informazione su cosa essi siano in realt\u00e0. \nIn seguito avr\u00e0 delle istruzioni pi\u00f9 approfondite sul Potere che ha acquisito e sta acquisendo, le istruzioni che nascondono dei segreti di cui, l'uomo Shuar, non \u00e8 ancora consapevole. Solo nell'ultimo periodo, quando gi\u00e0 da tempo si sta esercitando, spiriti di grande forza e saggezza gli si presenteranno e gli daranno la vera, completa sapienza sciamanica. \nDurante questo processo di acquisizione del Potere, alla fine del quale lo sciamano ricever\u00e0 la sabiduria (sapienza) da parte dei grandi spiriti, lo Shuar si reca nella natura per lunghi periodi, in questo tempo lui riesce a capire la relazione esistente, a livello spirituale e materiale, tra uomo e terra.\nPer gli Shuar cos\u00ec come per altre culture, l'origine di tutte le malattie sono di origine spirituale. Esse, nel caso della cultura Shuar, provengono da un'Altra Realt\u00e0, possono essere \u201cmanipolate\u201d per\u00f2 dall'Uwish\u00ecn, durante il processo di cura del \u201cpaziente\u201d, l'Uwish\u00ecn porta con se i Tunchi ovvero una specie animale, solitamente insetti i quali vengono considerati aiutanti dello sciamano, ma non solo, possono svolgere anche una funzione protettiva dettata da chi \u00e8 nel suo possesso, oltre ai Tunchi lo sciamano tende a invocare l'aiuto dei Pasuk ovvero spiriti che guidano l'Uwish\u00ecn a trovare un'anima smarrita oppure l'origine di qualche male.\nPer portare avanti la guarigione lo sciamano, per riuscire ad invocare gli spiriti aiutanti e protettori, porta avanti una sorta di rituale, perci\u00f2 lui utilizza una determinata serie di piante ed altri materiali. Questo \u00e8 il motivo per cui lo sciamano deve avere un'ampia conoscenza del territorio e della natura.\n Il vero scopo dello sciamano per\u00f2 non \u00e8 in se la guarigione fisica del singolo individuo ma bens\u00ec \u00e8 quello di aiutarlo a trovare (o ritrovare) un senso nella propria vita, per far passare il volere buono degli spiriti pi\u00f9 alti entrando in equilibrio coi propri avi e i propri discendenti, con la propria comunit\u00e0, con gli uomini, gli esseri viventi e con tutto il cosmo. A questo equilibrio appartiene anche la guarigione fisica. In molti casi si parte da quella per dare un segno alla persona su quale sia la via da seguire, in altri casi invece la guarigione a un malessere non viene considerata opportuna o necessaria.\nTsantsa.\nUna delle caratteristiche principali della cultura Shuar \u00e8 il rituale della testa ridotta, ovvero la tsantsa. Attualmente il rituale della tsantsa avviene molto raramente poich\u00e9 le leggi dello stato nazionale dell'Ecuador lo vietano, ma non solo, questa tradizione \u00e8 stata persa a causa dell'intervento dei salesiani nella comunit\u00e0 Shuar che ritengono questo rituale barbaro e senza senso cos\u00ec come il resto del mondo occidentale.\nIl rituale poteva avvenire soltanto per mano di un guerriero di grande coraggio e con un'ampia preparazione, non tutti potevano farlo.\nPer gli antichi guerrieri della cultura Shuar tagliare la testa al nemico di un'altra trib\u00f9 simboleggiava la fine della guerra tra di esse. \nLa testa veniva utilizzata come trofeo ma la ragione principale per cui veniva portato a fine questo rito, era perch\u00e9 si pensava, e si pensa tuttora, che lo spirito del nemico continuasse a vivere anche dopo la morte fisica della persona, uno spirito in grado di tormentare chi l'ha ucciso e la comunit\u00e0 intera, per cui lo spirito vendicatore doveva venire imprigionato dentro la propria testa.\nIl rituale avveniva nel seguente modo: dopo aver ucciso il nemico il guerriero Shuar procedeva a tagliare la testa, a separare il cranio dalla pelle e di conseguenza a levare tutti gli organi interni (cervello, occhi ecc...). Per riuscire a levare il cranio e gli altri organi veniva fatto un taglio nella parte posteriore della testa, dopo di che veniva ricucito, cos\u00ec come gli altri fori restanti (occhi, orecchie e bocca).\nA questo punto all'interno della borsa di pelle veniva inserita una roccia tonda di dimensioni ridotte. La testa a questo punto veniva sommersa dentro un recipiente con acqua bollente ed erbe aromatiche. Questo rituale veniva accompagnato da una serie dei canti spirituali e avveniva in un luogo nascosto all'interno della giungla.\nPi\u00f9 tardi veniva cambiata la roccia per una di dimensioni ancora pi\u00f9 piccole. Finalmente si tingeva la testa di nero con carbone e dopo essersi asciugata essa diventava di una consistenza simile a quella del cartone. Col passare del tempo i capelli della tsantsa continuavano a ricrescere anche se di poco e conservava i lineamenti originali del volto.\nLa tsantsa suscit\u00f2 un forte interesse negli etnologi, antropologi e collezionisti, arrivando al punto di creare un vero e proprio mercato nero di tsantsas. Per un certo periodo gli Shuar erano disposti a uccidersi a vicenda pur di soddisfare la domanda degli interessati, che senza scrupolo acquistavano questi simboli spirituali come oggetti di collezione.\nArtigianato.\nTra gli Shuar una delle attivit\u00e0 di pi\u00f9 alto rilievo \u00e8 quella del tessuto. Diversamente dal mondo occidentale, nel mondo Shuar chi si occupa di questa funzione \u00e8 il maschio. Grazie ai diversi macchinari creati da loro stessi, in modo naturale, essi sono in grado di produrre non soltanto i propri vestiti ma anche prodotti di uso quotidiano per la pesca, come per esempio le reti, o per la raccolta dei prodotti agricoli. Insieme a tessuti vengono impiegate anche le pellicce degli animali le quali prima di essere utilizzate devono essere ben asciutte grazie a dei grossi rettangoli di legno sui quali la pelle viene appoggiata e lavorata. \nI fili impiegati vengono ricavati dalla pianta di cotone (uruch). Quando il cotone viene radunato in quantit\u00e0 sufficiente esso viene avvolto con foglie di diversi tipi, dopo di che il tutto viene legato. I fili prodotti dal cotone si arrotolano intorno al chimp\u00ec, ovvero un palo di legno la cui dimensione varia dai 50 ai 60 centimetri, dopo di che si creano i tessili impiegando diverse tecniche di nodi.\nDiffusione nella cultura di massa.\nDegli Shuar parla lo scrittore Luis Sep\u00falveda nel suo romanzo \"Il vecchio che leggeva romanzi d'amore,\" in quanto il protagonista Antonio Jos\u00e9 Bolivar ne entra in contatto imparandone tradizioni e metodi di caccia. Nello stesso libro viene citato il rituale Tsantsa. "}
{"id": "309579", "revid": "339392", "url": "https://it.wikipedia.org/wiki?curid=309579", "title": "Dostoevskij", "text": ""}
{"id": "309581", "revid": "709565", "url": "https://it.wikipedia.org/wiki?curid=309581", "title": "HMS Bellerophon (1786)", "text": "La prima HMS \"Bellerophon della Royal Navy fu un vascello di terza classe \"Arrogant\" di 74 cannoni, varata il 6 ottobre 1786 sul fiume Medway vicino a Chatham. Il nome \u00e8 un omaggio all'eroe della mitologia greca Bellerofonte, ma avendo problemi con la pronuncia del suo nome era stata soprannominata dal suo equipaggio Billy Ruffian\".\nNel 1794 combatt\u00e9 nella battaglia del glorioso primo di giugno, nel corso della quale costrinse alla resa il 74 cannoni francese \"Eole\", partecipando in seguito a diverse azioni nel corso del blocco navale della Francia.\nNel 1797 al comando del capitano Henry d'Esterre Darby venne assegnata allo squadrone dell'ammiraglio Horatio Nelson. Nel corso della battaglia del Nilo venne costretta a sganciarsi, dopo aver perso l'alberatura, dal 120 cannoni francese \"Orient\". Nel corso della ritirata venne colpita anche dall'80 cannoni francese \"Tonnant\" perdendo complessivamente 193 membri dell'equipaggio (feriti o uccisi).\nNel 1805 al comando del capitano John Cooke partecip\u00f2 alla battaglia di Trafalgar, dove sconfisse il 74 cannoni francese \"Aigle\". Il suo equipaggio, ispirato dal segnale di Nelson \"L'Inghilterra si aspetta che ogni uomo faccia il suo dovere\", incise sui cannoni le parole \"Bellerophon: Death or Glory\" (\"Bellerophon: Morte o Gloria\"). Nel corso della battaglia perse 174 uomini, compreso il comandante.\nIl 15 luglio 1815 a Rochefort Napoleone Bonaparte si consegn\u00f2 a bordo del \"Bellerophon\" al comandante Frederick Lewis Maitland, che lo trasport\u00f2 a Plymouth, da dove venne trasferito sulla HMS \"Northumberland\" e portato in esilio all'isola di Sant'Elena.\nNell'ottobre 1815 venne trasformata in nave prigione. Il 5 ottobre 1824 venne rinominata \"Captivity\" e nel gennaio 1836 venne venduta.\nDurante le guerre napoleoniche servirono a bordo del \"Bellerophon\" il futuro esploratore artico John Franklin e Matthew Flinders che mapp\u00f2 la costa australiana nel 1801-1803 al comando dello HMS \"Investigator\"."}
{"id": "309584", "revid": "30129", "url": "https://it.wikipedia.org/wiki?curid=309584", "title": "Wharton school", "text": ""}
{"id": "309589", "revid": "287204", "url": "https://it.wikipedia.org/wiki?curid=309589", "title": "Jivaro", "text": ""}
{"id": "309593", "revid": "1543377", "url": "https://it.wikipedia.org/wiki?curid=309593", "title": "Trappola stratigrafica", "text": "Per trappola sedimentaria o trappola stratigrafica si intende una particolare assetto geologico che, per la combinazione delle sue caratteristiche geometriche e della stratigrafia delle serie sedimentarie che la costituiscono, \u00e8 in grado di trattenere, intrappolandoli idrocarburi liquidi (petrolio) o gassosi (metano).\nDescrizione.\nGli idrocarburi, si generano entro una roccia ricca di materia organica (detta roccia madre) in seguito ad aumenti di pressione e temperatura. Se esiste la possibilit\u00e0 di spostamento degli idrocarburi, questi possono migrare entro rocce porose e permeabili dette rocce serbatoio. \nQuando la roccia serbatoio \u00e8 ricoperta da altre rocce impermeabili (es. argilla), che impediscono l'ulteriore spostamento degli idrocarburi, si forma una trappola sedimentaria. In caso contrario, gli idrocarburi, specialmente se gassosi, tendono a muoversi verso l'alto disperdendosi alla fine nell'atmosfera se gassosi, o decadendo per attivit\u00e0 batterica ed ossidazione nel caso di idrocarburi liquidi.\nA differenza delle trappole strutturali, una trappola sedimentaria non richiede una particolare disposizione strutturale degli strati rocciosi, ma richiede l'esistenza di rocce impermeabili che chiudano lateralmente e superiormente dei livelli porosi che fungono da reservoir. L'esplorazione e lo sfruttamento di giacimenti contenuti entro trappole stratigrafiche cronologicamente inizio' posteriormente rispetto a quelli presenti in trappole strutturali. Questo avvenne per la ragione che l'individuazione delle trappole stratigrafiche risulta pi\u00f9 complessa, non essendo di aiuto l'assetto geometrico delle rocce e necessita quindi di una adeguata conoscenza della sequenza stratigrafica locale.\nTipicamente queste trappole si hanno entro sequenze sedimentarie detritiche con variazioni laterali di facies, quali si possono rinvenire in deposti costieri collegati a trasgressioni marine, in ambiente eolico ove le sabbie delle dune sono ricoperte da depositi argillosi siltosi di piana alluvionale. Altri casi tipici sono dati da reservoir costituiti da calcari di scogliera corallina annegati in sedimenti argillosi."}
{"id": "309595", "revid": "1573940", "url": "https://it.wikipedia.org/wiki?curid=309595", "title": "Jyllands-Posten", "text": "Il Morgenavisen Jyllands-Posten (pronuncia: ) \u00e8 uno dei principali quotidiani danesi; fu fondato il 2 ottobre 1871.\nNel 2005 la pubblicazione, da parte del quotidiano, di alcune caricature di Maometto provoc\u00f2 una grave crisi diplomatica internazionale fra l'Occidente e i Paesi arabi."}
{"id": "309599", "revid": "2181294", "url": "https://it.wikipedia.org/wiki?curid=309599", "title": "Jim Sheridan", "text": "Biografia.\nNato a Dublino, fratello dell'autore teatrale Peter Sheridan, riceve un'educazione molto religiosa. Nel 1989 ha diretto \"Il mio piede sinistro\", che \u00e8 presto diventato un successo e un fenomeno per la critica, dando inizio inoltre al suo sodalizio con Daniel Day-Lewis. Subito \u00e8 stato seguito da \"Il campo\" nel 1990 e \"Nel nome del padre\" nel 1993, la riproposizione filmica della vicenda dei quattro di Guildford. Nel 1997 ha diretto \"The Boxer\", che \u00e8 stato candidato come miglior film drammatico ai Golden Globe 1998.\nNel 2003 \u00e8 uscito il semi-autobiografico \"In America - Il sogno che non c'era\". Nel 2005 \u00e8 uscito il film \"Get Rich or Die Tryin\"', sulla vita del rapper 50 Cent. Del 2009 \u00e8 \"Brothers\", remake del film danese del 2004 \"Non desiderare la donna d'altri\". Nel 2011 ha girato in Canada il thriller \"Dream House\" con Daniel Craig e Rachel Weisz, film che per\u00f2 il regista ha disconosciuto per i forti contrasti con la produzione in fase di montaggio."}
{"id": "309602", "revid": "446353", "url": "https://it.wikipedia.org/wiki?curid=309602", "title": "Classe FREMM", "text": "FREMM, (dall'Italiano Fregate europee multi-missione o dal francese \"Fr\u00e9gates europ\u00e9ennes multi-missions\"), \u00e8 la sigla che identifica una nuova generazione di fregate, denominate in Francia classe Aquitaine e in Italia classe Bergamini, frutto di un progetto congiunto tra Italia, tramite Orizzonte Sistemi Navali (Societ\u00e0 di ingegneria navale, costituita da Fincantieri e da Finmeccanica, rinominata Leonardo dal 2017) e Francia, tramite Armaris (di propriet\u00e0 DCNS e Thales). Il progetto FREMM segue la logica di collaborazione tra le industrie della difesa italiane e francesi gi\u00e0 sperimentata con la realizzazione del programma \"Orizzonte\". La prima unit\u00e0 di questo tipo, l\"Aquitaine\", \u00e8 stata varata il 4 maggio 2010 ed \u00e8 entrata in servizio nel 2012. La prima della classe Bergamini, la fregata \"Carlo Bergamini\", \u00e8 stata varata il 16 luglio 2011 nel cantiere navale di Riva Trigoso e consegnata alla Marina Militare il 14 luglio 2012.\nLa United States Navy ha selezionato una variante della classe FREMM, costruita da Fincantieri, che andr\u00e0 a costituire una nuova classe di fregate statunitensi con un fabbisogno totale stimato in venti unit\u00e0. L'Indonesia ha siglato con Fincantieri l'ordine per sei fregate classe FREMM per la Tentara Nasional Indonesia Angkatan Laut.\nCostruzione.\nA partire dal 2010 il programma dar\u00e0 origine a 10 unit\u00e0 per la Marina Militare in sostituzione delle fregate delle classi \"Lupo\" e \"Maestrale\" (queste ultime derivate dalle prime) e 11 unit\u00e0 per la marina francese in sostituzione delle fregate delle classi \"Tourville\", \"Georges Leygues\" e \"Cassard\". Gli ordini saranno suddivisi in 4 ASW + 6 GP per l'Italia e in 9 ASW + 2 AA (versione FREDA) per la Francia. Inizialmente la Francia aveva programmato 6 ulteriori unit\u00e0 per sostituire anche le ultime corvette \"classe A 69\" ma, per problemi di bilancio, queste sono state cancellate. In Italia la legge finanziaria 2006 ha previsto stanziamenti idonei all'avvio del programma per la costruzione delle prime due fregate. Le FREMM sono il pi\u00f9 importante programma militare in ambito navale mai costituito tra partner europei e prevede un impegno finanziario complessivo di 11 miliardi di euro, dei quali 6,5 a carico della Francia e 4,5 a carico dell'Italia.\nLa legge finanziaria 2007 ha inoltre finanziato, tramite bilancio ordinario della Difesa e contributi straordinari MSE, ulteriori quattro unit\u00e0: salgono quindi a sei le navi gi\u00e0 finanziate. Nell'autunno 2010 sono stati avviati i lavori di costruzione della terza FREMM italiana. Le prime tre unit\u00e0 avranno rispettivamente nome \"Carlo Bergamini\", \"Virginio Fasan\" e \"Carlo Margottini\", rispettivamente un ammiraglio, un sottufficiale (motorista) ed un capitano di Vascello della Regia Marina durante la seconda guerra mondiale, decorati di medaglia d'oro al valor militare. I lavori sono stati avviati nei cantieri di Riva Trigoso e Muggiano. Nella seconda met\u00e0 del 2013 \u00e8 stata esercitata l'opzione per la quarta coppia di FREMM, per un totale quindi di otto navi gi\u00e0 finanziate. Il 5 giugno 2014 \u00e8 stata infine avviata la costruzione della settima fregata.\nPer le unit\u00e0 italiane, la Marina Militare si \u00e8 riservata l'opzione di montare un'ulteriore turbina a gas (TAG) per portare la velocit\u00e0 di punta a 32/33 nodi e per poter fornire una migliore scorta alle unit\u00e0 maggiori, come il \"Cavour\".\nLe prime otto navi per la Marine nationale riceveranno i nomi: \"Aquitaine\", \"Normandie\", \"Provence\", \"Bretagne\", \"Auvergne\", \"Languedoc\", \"Alsace\" e \"Lorraine\". L\"Aquitaine\" \u00e8 stata varata il 4 maggio 2010. La Marine nationale le designa come fregate \"di primo rango\" e quindi le contraddistingue con il distintivo ottico \"D\".\nEsportazioni.\nUna unit\u00e0 in versione ASW \u00e8 stata venduta nel 2007 dalla Francia al Marocco ed \u00e8 stata consegnata nel 2014, il nome .\nUna seconda unit\u00e0 \u00e8 stata venduta nel 2015 dalla Francia all'Egitto, si tratta della , ex . La Marina Egiziana ha ordinato anche 2 fregate FREMM italiane nel 2020 . Tra il dicembre 2020 e l'aprile 2021 sono state consegnate all'Egitto la , ex , e la , ex .\nIl 30 aprile 2020, la US Navy ha annunciato l'aggiudicazione a Fincantieri del contratto, dal valore di 795 milioni di dollari, per la realizzazione della prima fregata del programma FFG(X), che la societ\u00e0 costruir\u00e0 nei cantieri di Marinette, nel Wisconsin . Le unit\u00e0 di questo programma, che andranno a costituire all'interno della flotta della Marina Militare degli Stati Uniti la Classe Constellation, sono delle versioni riadattate della navi Classe FREMM. Il contratto iniziale prevede un'opzione per l'acquisto di ulteriori nove unit\u00e0 .\nIl 10 giugno 2021 Fincantieri e il Ministero della difesa dell'Indonesia hanno firmato un contratto per l'acquisto di 6 fregate classe FREMM, l'ammodernamento e la vendita di due fregate Classe Maestrale (che Fincantieri acquisir\u00e0 una volta che verranno dismesse dalla Marina Militare Italiana) e il relativo supporto tecnico .\nLe unit\u00e0 della classe FREMM sono state offerte, senza successo, anche ad altri Paesi quali: Canada, Australia, Brasile e Grecia.\nCaratteristiche generali.\nLe fregate sono realizzate in tre versioni: lotta antisommergibile (ASW - \"Anti Submarine Warfare\"), multiruolo (\"General Purpose\") per l'attacco al suolo in profondit\u00e0 e il bombardamento controcosta in appoggio alle forze da sbarco, ed infine antiaerea (FREDA) solo per la Marine nationale. Tutte le versioni dispongono di un sistema di autodifesa antiaerea (AAW - \"Anti Air Warfare\") basato sul missile Aster 15; tutte le unit\u00e0 italiane e le FREDA francesi avranno anche missili superficie/aria MBDA Aster 30 per la difesa antiaerea d'area. Tutte avranno un sistema di difesa antinave (ASuW - \"Anti Surface Warfare\"), basato sul missile Teseo/OTOMAT per le navi italiane e sul missile Exocet per quelle francesi.\nTutte le unit\u00e0 sono dotate di eliche di manovra prodiere della potenza di 1\u00a0MW, che velocizza di molto le accostate e ne agevola le manovre in spazi ristretti, ed utilizzabile anche come propulsore ausiliario in grado di generare 7 nodi di velocit\u00e0 massima; le navi sono inoltre progettate in classe RINA con specifiche militari (RINAMIL for FREMM ed. 2006) e rispettano le norme antinquinamento marino MARPOL. I due timoni, fuori asse rispetto alle eliche, non sono verticali ma inclinati di 9\u00b0 in modo da fungere anche da alette stabilizzatrici.\nLe navi erano originariamente programmate per ospitare fino a 165 membri dell'equipaggio, ma l'eliminazione di uno spazio a prora destinato ad ospitare missili a lunga gittata ha permesso di ampliare i posti fino a 200, dei quali 23 destinati alla gestione degli elicotteri, 131 (GP) o 133 (ASW) al governo della nave in tabella base ed altri 34 in tabella allargata per periodi di operativit\u00e0 prolungata.\nEntrambe le versioni possono lanciare dei gommoni da 7 e 11\u00a0m con una gru, mentre a poppa sotto il ponte elicotteri \u00e8 stato ricavato uno spazio sfruttato in modo diverso a seconda delle versioni: la ASW ospita il sonar filabile rimorchiato, mentre la GP alloca una slitta dalla quale lanciare imbarcazioni RHIB (semirigidi gonfiabili) utilizzate dal Comsubin per le operazioni speciali.\nVersioni italiane.\nElettronica delle FREMM italiane.\nIl Sistema di Combattimento delle FREMM italiane \u00e8 gestito dal sistema CMS (Combat Management System) ATHENA-I, sviluppato da Selex ES (Leonardo dal 2017). Il sistema missilistico antiaereo \u00e8 basato sul SAAM-ESD (Extended Self Defence, in luogo dell'inizialmente previsto SAAM-IT, che avrebbe dovuto disporre solo degli Aster 15) per la gestione dei missili, cui \u00e8 associato il radar multifunzionale attivo 3D EMPAR (SPY-790), sensore principale del sistema. Il sistema dispone di una centrale secondaria in grado di subentrare in caso di distruzione o avaria del sistema principale. A differenza del sistema imbarcato sulle FREMM francesi (SAAM-FR), avente solo capacit\u00e0 di autodifesa grazie ai missili Aster 15, tutte le FREMM italiane dispongono di una capacit\u00e0 di difesa d'area, grazie alla possibilit\u00e0 di utilizzare anche gli Aster 30. Altri sensori sono il radar di scoperta di superficie RASS (RAN30 X/I) in banda E/F della Selex, radar di navigazione a bassa probabilit\u00e0 di intercettazione LPI SPN-730 / Selex SPN 753(V) 4 in banda I, il sistema di scoperta IR SASS Galileo, due sistemi di puntamento multisensore (radar ed elettro-ottico) MSTIS NA 25X (RTN-30X), radar per appontaggio elicotteri, sistema IFF SIR-M5\u00a0Pa. Le unit\u00e0 dispongono di sistema comunicazione Datalink Link 11,16 e 22 M-DLP e di sistema comunicazioni satellitare SATCOM. Sonar attivo montato sul bulbo Thales 4110CL dotato di sistema di scoperta mine e telefono subacqueo, con trasduttore WASS del peso di 9 tonnellate metriche ed \u00e8 composto da 500 idrofoni. Tutte dispongono di sonar anti-mine WASS SNA-2000-I. Le quattro FREMM ASW dispongono anche di echo sounder SeaBeam 3050 multibeam, della L-3 ELAC Nautik e saranno dotate anche di un sonar attivo rimorchiato a profondit\u00e0 variabile (VDS) Thales 4249 a bassa frequenza.\nArmamento versione multiruolo italiana.\nLe FREMM italiane avranno tutte una capacit\u00e0 di difesa aerea di area, grazie all'EMPAR attivo e allo specifico sistema di combattimento SAAM-ESD. Un'analoga capacit\u00e0 sar\u00e0 presente sulle FREMM francesi solamente sulle due FREDA.\nLe unit\u00e0.\nItalia.\nIl 16 luglio 2011 \u00e8 stata varata presso lo stabilimento della Fincantieri di Riva Trigoso, la prima unit\u00e0 del programma FREMM. Alla cerimonia sono intervenuti il Sottosegretario di Stato alla Difesa, onorevole Giuseppe Cossiga, il capo di stato maggiore della Difesa, Generale Biagio Abrate e il capo di stato maggiore della Marina, ammiraglio di squadra Bruno Branciforte. Madrina del varo \u00e8 stata Maria Bergamini-Roedler, nipote dell'ammiraglio Carlo Bergamini. A fare gli onori di casa Giuseppe Bono e Corrado Antonini, rispettivamente amministratore delegato e presidente di Fincantieri.\nIl 31 marzo 2012 \u00e8 stata varata la fregata \"Virginio Fasan\", la prima unit\u00e0 in configurazione antisom e il 29 giugno 2013 \u00e8 stata varata la fregata \"Carlo Margottini\".\nCon la legge di bilancio 2013 \u00e8 stata garantita la totale copertura finanziaria (circa 800 milioni di Euro) per la quinta e sesta FREMM, prima solo parziale. Inoltre, con la stessa legge, sono stati previsti i fondi necessari (sugli esercizi 2016-2019) per il finanziamento del proseguimento del programma (circa 1.200 milioni di Euro) che, tradotto, significa il finanziamento della settima ed ottava FREMM, il cui contratto con OCCAR dovrebbe essere stato sottoscritto nell'autunno 2013, con qualche mese di ritardo rispetto al termine ultimo per esercitare l'opzione per la quarta coppia di unit\u00e0. Tale ritardo \u00e8 da imputarsi al periodo di incertezza politica seguito alle elezioni del 2013. La Marina Militare Italiana conferma e ribadisce l'esigenza di arrivare ad ottenere tutte le 10 FREMM programmate.\nIl 29 marzo 2014, nel bicentenario della fondazione dell'Arma dei Carabinieri, la F\u00a0593 \"Carabiniere\" \u00e8 stata varata nei Cantiere navale di Riva Trigoso, Liliana D'Acquisto, nipote di Salvo D'Acquisto \u00e8 stata madrina della cerimonia. Il 16 aprile 2015 la Marina Militare Italiana ha ordinato le due ultime FREMM concludendo cos\u00ec il programma. Il 19 dicembre 2015 \u00e8 stata varata la sesta unit\u00e0 della classe, la fregata \"Luigi Rizzo\"; madrina del varo \u00e8 stata Maria Guglielmina Rizzo, figlia dell'eroe M.O.V.M. Luigi Rizzo. La settima unit\u00e0, \"Federico Martinengo\", \u00e8 stata varata il 4 marzo 2017 sempre a Riva Trigoso; la nave prende il nome dal contrammiraglio Federico Martinengo, medaglia d'oro e d'argento al valor militare. Madrina della nave la signora Mina De Caro, vedova del capitano di vascello Giuseppe Porcelli, comandante della fregata \"Scirocco\".\nIl 3 marzo 2018 \u00e8 stata varata a Riva Trigoso l'ottava fregata \"Antonio Marceglia\"; madrina del varo \u00e8 stata la signora Silvia Marceglia, nipote della medaglia d\u2019oro al valor militare Antonio Marceglia.\nIl 26 gennaio 2019 \u00e8 stata varata a Riva Trigoso la nona fregata \"Spartaco Schergat\"; madrina del varo \u00e8 stata la signora Anna Rosa Aonzo Grillo, figlia della Medaglia d\u2019oro al Valor Militare Giuseppe Aonzo.\nLe ultime due navi costruite, \"Spartaco Schergat\" ed \"Emilio Bianchi\", nel 2020 sono state cedute alla Marina egiziana.. La decisione della cessione \u00e8 stata criticata dal comandante della Squadra Navale, l'ammiraglio Paolo Treu \nEntrambe le navi dovrebbero essere sostituite da altre 2 FREMM, facendo slittare di fatto il completamento della commessa al 2024.\nFrancia.\nCon le FREMM la Marine nationale prevede di sostituire tre classi di navi: le 6 \"ASM\" sostituiranno le 10 navi \"ASM\" della (3 type F67 ASM) e della (7 type F70 ASM) e le due \"FREMM DA\" sostituiranno le due navi \"antiaeree\" della (2 type F70 FAA).\nInizialmente il governo francese prevedeva di acquisire 17 FREMM (8 ASM e 9 AVT).Il 9 ottobre 2009, il ministro della difesa francese annuncia la riduzione del programma a 11 FREMM (9 ASM e 2 FREMM DA).Nel 2015 il programma \u00e8 ridotto a 8 FREMM (6 ASM e 2 FREMM DA), le 3 FREMM ASM non ordinate verranno compensate dall'ordine di 5 Fr\u00e9gates de taille interm\u00e9diaire che andranno a sostituire le 5 fregate classe La Fayette.\nLa seconda FREMM francese, la , gi\u00e0 costruita per la Marine nationale, \u00e8 stata ceduta all'Egitto nel 2015 giusto prima di essere completata ed \u00e8 stata ribattezzata \"Tahya Misr\". L'ordine delle navi risulta quindi modificato, la \"Normandie\" sar\u00e0 l'ultima ASM, la terzultima FREMM."}
{"id": "309604", "revid": "339392", "url": "https://it.wikipedia.org/wiki?curid=309604", "title": "Wladyslaw II Jagiello", "text": ""}
{"id": "309607", "revid": "287204", "url": "https://it.wikipedia.org/wiki?curid=309607", "title": "Benjamin Valz", "text": "Dopo la laurea in ingegneria si interess\u00f2 di astronomia e di comete in particolare, osservando il ritorno di quella che sarebbe poi stata chiamata Cometa Encke. In seguito port\u00f2 a termine un calcolo completo dell'orbita di un'altra cometa, che gli valse un riconoscimento.\nNel 1835 Valz ipotizz\u00f2 che le irregolarit\u00e0 nell'orbita della Cometa di Halley potessero essere spiegate ipotizzando la presenza di un pianeta sconosciuto oltre Urano (a quel tempo Nettuno non era ancora stato scoperto).\nCostru\u00ec un osservatorio privato a casa sua e quando dovette abbandonarlo per prendere il posto di direttore dell'Osservatorio di Marsiglia lasci\u00f2 la sua casa ad un giovane astronomo, Joseph-Jean-Pierre Laurent, che utilizz\u00f2 l'osservatorio e scopr\u00ec l'asteroide 51 Nemausa. La casa, in rue Nationale a N\u00eemes, reca ancora oggi una placca in ricordo della scoperta.\nAllo stesso Valz \u00e8 stata in passato attribuita la scoperta di due asteroidi, 20 Massalia e 25 Phocaea, ma oggi le scoperte sono accreditate rispettivamente all'astronomo italiano Annibale de Gasparis e al collega di Valz Jean Chacornac."}
{"id": "309614", "revid": "1318658", "url": "https://it.wikipedia.org/wiki?curid=309614", "title": "Anne-Louis Girodet de Roussy-Trioson", "text": "Biografia.\nStudi\u00f2 a Parigi letteratura classica con il dottor Trioson, di cui diverr\u00e0 figlio adottivo dopo la morte del padre e nel 1785 entr\u00f2 nello studio di Jacques-Louis David. Vinse quindi il Prix de Rome con la tela \"Giuseppe riconosciuto dai fratelli\" (Parigi, Louvre) nel 1789; dello stesso anno \u00e8 anche una \"Deposizione\", conservata nella chiesa di Montesquieu-Volvestre.\nDurante il suo soggiorno italiano, svoltosi tra il 1790 e il 1795, realizz\u00f2 nel 1791 il \"Sonno di Endimione\" (Parigi, Louvre). La tela, occupata dal corpo sdraiato e dalle proporzioni allungate di Endimione, presenta Zefiro sulla sinistra e la dea Diana rappresentata da un raggio di luna. L'uso dello sfumato di Leonardo e degli effetti di chiaroscuro del Correggio ammantano la scena di un suggestivo erotismo.\nDel 1793 \u00e8 l\"Ippocrate che rifiuta i doni di Artaserse\" (Parigi, Facolt\u00e0 di medicina), concepito come un omaggio al dottor Trioson, in cui Girodet mantiene una impostazione classicista, avvicinandosi allo stile di Nicolas Poussin. A Napoli, esegu\u00ec alcuni paesaggi di gusto neoclassico, mentre a Genova dipinse il proprio \"Autoritratto\" (1795, Versailles).\nTornato in Francia, collabor\u00f2 con Pierre Didot alla pubblicazione di molti autori classici, realizzando le illustrazioni. In questo periodo si dedic\u00f2 al ritratto: lo scandaloso \"Ritratto satirico di mademoiselle Lange nelle vesti di Venere\" (1799, Minneapolis, The Minneapolis Institute of Arts), si allontana molto dai canoni neoclassici e segna piuttosto un ritorno alla tradizione manierista, in particolare nella torsione del corpo. Dell'anno successivo, \u00e8 il \"Giovane Romainville Trioson\" (Parigi, Mus\u00e9e du Louvre), una tela venata di inquietudine e ambiguit\u00e0.\nNel 1799 realizz\u00f2 \"I funerali di Atala\" (Louvre), ispirato ad un romanzo di Chateaubriand, in cui inser\u00ec le figure in un mondo primitivo, fonte di turbamenti e sentimenti non pi\u00f9 controllati dalla ragione. Appare pi\u00f9 chiaramente, qui, la tensione verso un'espressivit\u00e0 romantica.\nCommissionato nel 1800, e compiuto entro il 1802, \u00e8 l\"Ossian riceve nel Walhalla i generali della repubblica\" (Malmaison). In questa tela, Ossian, rappresentato come cantore del misterioso e del soprannaturale, accoglie gli eroi della Repubblica Francese entro un turbinio di aquile e spiriti di eroi del passato, avvolti da una luce glauca. In riferimento a quest'opera il suo maestro David dir\u00e0: \"O Girodet \u00e8 matto, oppure io non so pi\u00f9 nulla dell'arte della pittura\".\nDel 1807 \u00e8 la tela con \"Un indiano\" (Montargis, Mus\u00e9e Girodet), che riflette la coeva moda per l'esotismo. Nella \"Rivolta del Cairo\" (1810, Versailles, Mus\u00e9e National du Ch\u00e2teau), la composizione tumultuosa \u00e8 arricchita da motivi ornamentali. Del 1811 \u00e8 il \"Ritratto di giovane in abito da caccia\" (Parigi, Mus\u00e9e du Louvre), avvolto in un'atmosfera malinconica e del 1819 \u00e8 la \"Galatea\", conservata al castello di Dampierre.\nIl 4 settembre 1816 Girodet fu nominato professore all'\u00c9cole Nationale Sup\u00e9rieure des Beaux-Arts succedendo a Fran\u00e7ois-Andr\u00e9 Vincent.\nMa durante il periodo della Restaurazione Girodet cominci\u00f2 a perdere le energie, forse minato da un male, e la qualit\u00e0 delle sue opere ne risent\u00ec con evidenza (\"Testa della Vergine\", \"Pigmalione e Galatea\", etc). Si spense a Parigi nel dicembre del 1824 e fu sepolto nel cimitero di P\u00e8re-Lachaise.\nAnalisi dell'opera.\nL'opera di Girodet si colloca come interfaccia fra le due correnti artistiche principali dell'inizio del XIX secolo: neoclassicismo e romanticismo. La ricerca della bellezza ideale secondo i canoni classici colloca Girodet fra gli artisti neoclassici seguaci di Jacques-Louis David, di cui \u00e8 uno dei pi\u00f9 significativi rappresentanti a fianco di Antoine-Jean Gros, Fran\u00e7ois G\u00e9rard e Ingres. Ma la sua forte aspirazione ad una nuova espressivit\u00e0 permea i suoi lavori di una grazia e di una poesia che prefigurano una chiara impostazione romantica.\nAgli inizi la pittura di Girodet era quella di un diligente discepolo di David, ma ben presto egli sent\u00ec la necessit\u00e0 di esprimersi in modo pi\u00f9 personale e lo fece sperimentando nuovi effetti di luce. Ai soggetti storici, inoltre, prefer\u00ec, in una sorta di simbolismo etereo, le scene di genere, esaltandone per\u00f2 la drammaticit\u00e0 dei personaggi e delle situazioni. Si rivel\u00f2 artista assai innovativo sia nelle pose che nella distribuzione della luce, spesso ad effetto, e giunse a sovvertire i canoni della sensualit\u00e0 pittorica applicandoli anche a soggetti religiosi.\nNei ritratti cur\u00f2 particolarmente la veridicit\u00e0, alle volte persino allegorica (si veda \"M.lle Lange nelle vesti di Danae\"), spingendosi in una pittura intimista ante litteram, e sempre con il fine di rivelare l'anima dei personaggi ritratti, come nel celebre \"Chateaubriand mentre medita sulle rovine di Roma\".\nGirodet ebbe comunque un carattere irascibile e imprevedibile, in cui si ritrova la contraddizione (o la sintesi) di queste sue due anime: dipingendo in stile e tecnica neoclassica egli si espresse come un romantico, grazie al continuo tentativo di rappresentare i sentimenti, in forma spesso esaltata.\nLa pittura di Girodet non \u00e8 certo priva di sensualit\u00e0, anzi, ne \u00e8 pervasa; uno dei quadri pi\u00f9 rappresentativi di questo carattere \u00e8 il suo \"Endimione dormiente\", di cui Honor\u00e9 de Balzac tess\u00e9 le lodi in \"Sarrasine\" nel 1831, e lo cit\u00f2 altres\u00ec in \"La Bourse\".\nAltra opera assai rappresentativa del carattere bivalente di Girodet, che racconta sentimenti profondi con un linguaggio formale ancora classico, \u00e8 il quadro \"I funerali di Atala\". Anche l\"Apoteosi degli eroi francesi morti nella guerra per la libert\u00e0\", in cui Ossian accoglie i generali francesi, non cessa mai di stupire per il suo carattere innovativo (luci, pose, composizione generale altamente dinamica e desueta) che preannuncia, seppur in una concezione classica, l'avvento del romanticismo.\nGirodet illustr\u00f2 anche dei libri, in particolare alcune edizioni di Racine e di Virgilio."}
{"id": "309615", "revid": "14894", "url": "https://it.wikipedia.org/wiki?curid=309615", "title": "Anne-Louis Girodet de Roucy-Triosson", "text": ""}
{"id": "309616", "revid": "14894", "url": "https://it.wikipedia.org/wiki?curid=309616", "title": "Anne-Louis Girodet-Trioson", "text": ""}
{"id": "309644", "revid": "287204", "url": "https://it.wikipedia.org/wiki?curid=309644", "title": "Giuseppe Martinoli", "text": "Fu il primo vescovo della diocesi di Lugano.\nBiografia.\nFiglio di Luigi e di Adele Bolla, venne ordinato sacerdote l'11 giugno 1927 dal vescovo Aurelio Bacciarini. Dapprima fu parroco a Comologno dal 14 settembre 1927, in seguito vicario generale, ufficiale del Tribunale ecclesiastico e prelato domestico di Sua Santit\u00e0.\nIl 30 luglio 1968 venne eletto vescovo titolare di Campli e amministratore apostolico del Ticino e venne consacrato vescovo il 15 settembre 1968, ricevendo l'ordinazione episcopale da Ambrogio Marchioni (arcivescovo titolare di Severiana e Nunzio Apostolico per la Svizzera), avendo come co-consacranti i vescovi Anton H\u00e4nggi, all'epoca vescovo di Basilea e Lugano e Fran\u00e7ois-Nestor Adam, vescovo di Sion.\nL'8 marzo 1971 il Ticino si separava dalla diocesi di Basilea e monsignor Martinoli divenne il primo vescovo della neonata diocesi ticinese. Nel 1972 presiede il terzo Sinodo diocesano, durante i cui lavori si costituirono gli attuali vicariati, il Consiglio pastorale e il Consiglio del Clero.\nFrutto del Sinodo del 1972, oltre che dell'impulso dato dal Concilio Vaticano II, fu la \"Commissione diocesana di dialogo ecumenico\", istituita da Martinoli nel novembre del 1975 e il rinnovo del Consiglio pastorale nel 1976.\nLasci\u00f2 per raggiunti limiti di et\u00e0 la conduzione della diocesi il 7 dicembre 1978, dopo aver consacrato vescovo il 17 settembre il suo successore Ernesto Togni (come co-consacrante, insieme con il suo stesso consacrante principale, Ambrogio Marchioni, e con Pierre Mamie, vescovo di Losanna, Ginevra e Friburgo).\nGenealogia episcopale.\nLa genealogia episcopale \u00e8:"}
{"id": "309645", "revid": "123187987", "url": "https://it.wikipedia.org/wiki?curid=309645", "title": "Callimaco", "text": "Biografia.\nFiglio di Batto e Mesatma, Callimaco apparteneva alla dinastia dei Battiadi, il cui capostipite era Batto I, fondatore della citt\u00e0, del quale il padre portava il nome. Trascorsi i primi anni nella terra nativa, Cirene, fu costretto a recarsi in Egitto, ad Alessandria, dove fu prima allievo di Ermocrate di Iaso, per poi assumere l'incarico di maestro di scuola. Successivamente, ad Atene fu discepolo del peripatetico Prassifane di Mitilene.\nIncominci\u00f2 a frequentare la corte di Tolomeo II Filadelfo, dove gli fu conferito il delicato compito di catalogare i testi della Biblioteca di Alessandria, fondata dallo stesso re. Da questa esperienza nacquero i \"Pinakes\" (o \"Tavole\") della storia letteraria dei Greci: si tratta di una bibliografia a carattere enciclopedico di tutti gli scrittori in lingua greca, suddivisa a seconda del genere; questo genere verr\u00e0 ripreso anche da Varrone Reatino nelle sue \"Imagines\". Gli autori erano qui catalogati in ordine alfabetico; ogni nome era accompagnato da una sintetica biografia, seguita dai titoli delle opere, corredati dall\"'incipit\" di ciascun testo. L'opera comprendeva 120 volumi ed era certamente un testo imponente.\nEntr\u00f2 poi nelle grazie di Tolomeo III Evergete, poich\u00e9 la moglie Berenice II era concittadina di Callimaco. Da poeta di corte esalt\u00f2 con carmi encomiastici entrambi e, in particolare, compose \"La chioma di Berenice\", elegia in cui si narra dell'assunzione in cielo, sotto forma di costellazione, del ricciolo sacrificato dalla regina in voto per il ritorno del marito da una campagna militare in Siria.\nOpere.\nCallimaco, secondo le fonti, scrisse moltissimo, sia in versi sia in prosa, tanto che, secondo la tradizione, avrebbe pubblicato 800 libri.\nTra le opere erudite spiccavano i citati \"Pinakes\" e una serie di opere di erudizione sui pi\u00f9 disparati argomenti, dalla storia alla geografia, dall'etnografia alle paradossografie (in greco \u03c0\u03b1\u03c1\u03b1\u03b4\u03bf\u03be\u03bf\u03b3\u03c1\u03b1\u03c6\u03af\u03b1, cio\u00e8 \"testi sulle cose meravigliose\"). I \"Costumi dei barbari\", ad esempio, erano una collezione antiquaria di costumi non greci, mentre i \"Paradoxa\", di cui restano 44 estratti in Antigono di Caristo, lo mostrano come un autore attento alla paradossografia.\nTra i carmi vanno ricordati quattro libri di elegie intitolati \"Aitia\" (A\u1f34\u03c4\u03b9\u03b1, ossia \"origini\" o \"cause\"), tredici \"Giambi\", sessantatr\u00e9 \"Epigrammi\", sei \"Inni\" e un epillio, l\"'Ecale\".\nStile.\nAmante della ricerca erudita e del \"labor limae\", ovvero la curata elaborazione formale, Callimaco influenz\u00f2 la poesia ellenistica e quella romana, in special modo le opere di Quinto Ennio, Catullo, di Virgilio, di Orazio, di Tibullo, di Properzio. \nCallimaco si eleva, in effetti, tra i contemporanei per l'efficace brevit\u00e0 e concisione dei suoi carmi nonch\u00e9 per la levigatezza formale. Pratica con sistematicit\u00e0 la \"poly\u00e8ideia\" e la \"poikil\u00eca\", tanto che nel \"giambo XIII\" afferma, per esempio, che non esiste nulla che obblighi il poeta a seguire un solo genere letterario. D'altra parte spesso sente la necessit\u00e0 di giustificarsi per le sue scelte e per la sua metaletteratura perch\u00e9 consapevole di essere incredibilmente sperimentale e innovatore.\nContrario alla concezione platonica dell'arte, propone una poesia non didascalica, ma piuttosto orientata al diletto; \u00e8 arguta, ironica, elegante, con uno stile vivace, conciso ed espressivo. Non manca una certa prolissit\u00e0, propria dell'epica antica, n\u00e9 infrequente \u00e8 il ricorso a giochi di parole, neologismi ed etimologie.\nPartecip\u00f2 attivamente alle polemiche letterarie del suo tempo, attaccando i suoi rivali e critici denominati \"Telchini\" (nell'introduzione degli \"Aitia\"), ovverosia fautori di poemi epici e di ideali letterari da lui considerati superati."}
{"id": "309646", "revid": "125372627", "url": "https://it.wikipedia.org/wiki?curid=309646", "title": "Ren\u00e9 Gu\u00e9non", "text": "La sua opera, concepita a partire da una ridefinizione in senso tradizionale della nozione di metafisica, intesa come \u00abconoscenza dei princip\u00ee di ordine universale\u00bb da cui tutto procede, non si presenta, nelle intenzioni dell'autore, come un sistema filosofico basato sul sincretismo o come la formalizzazione di un pensiero neospiritualistico, ma \u00e8 volta all'esposizione di alcuni aspetti delle cosiddette \u00abforme tradizionali\u00bb (Taoismo, Induismo, Islam, Ebraismo, Cristianesimo, Buddhismo, Ermetismo, Libera Muratoria, Compagnonaggio, Paganesimo, Alchimia ecc.), intese come differenti espressioni del sacro, funzionali allo sviluppo delle possibilit\u00e0 di realizzazione spirituale dell'essere umano.\nGu\u00e9non non ha mai rivendicato, per se stesso, altra funzione se non quella di aver cercato di esporre, nei limiti del linguaggio ordinario, le idee veicolate nel simbolismo, nella ritualit\u00e0 e nella metodologia operativa di tali \u00abforme tradizionali\u00bb, o vie di perfezionamento spirituale, stante la natura essenzialmente \u00abnon individuale\u00bb di esse, e considerata la loro conoscibilit\u00e0 effettiva per il tramite esclusivo di una facolt\u00e0 \u00abdiretta e immediata\u00bb, l'intuizione intellettuale, anch'essa di ordine non individuale, e trascendente qualsiasi dialettica.\nL'opera di Gu\u00e9non consta di ventisette titoli, dieci dei quali editi dopo la morte dell'autore raccogliendo scritti apparsi in precedenza sotto forma di articoli e recensioni. Prevalentemente scritti in francese, tali lavori sono stati tradotti e costantemente ripubblicati in oltre venti lingue, esercitando una notevole influenza, a partire dalla seconda met\u00e0 del Novecento, soprattutto nella precisazione dei concetti di esoterismo e Tradizione.\nIl pittore impressionista svedese e studioso sufi Ivan Agu\u00e9li (1869\u20131917) fu il primo \"Muq\u0101dd\u0101m\" (\"rappresentante\") ufficiale dell'ordine Sh\u0101dhil\u012b nell'Europa Occidentale; a lui si deve l'iniziazione al sufismo del filosofo francese Ren\u00e9 Gu\u00e9non, un'influenza riscontrabile \u2013 quella Sh\u0101dhil\u012b \u2013 anche nelle numerose opere sulla tradizione e sulla modernit\u00e0 realizzate da Gu\u00e9non. Legata alla figura di Gu\u00e9non \u00e8 la Comunit\u00e0 Religiosa Islamica Italiana con sede principale a Milano in via Meda.\nBiografia.\nRen\u00e9 Gu\u00e9non, figlio unico di Jean-Baptiste, architetto, e di Anna-L\u00e9ontine Jolly, nasce il 15 novembre 1886 a Blois, in Francia, dove trascorre l'infanzia e l'adolescenza. Riceve una prima educazione dalla zia materna, istitutrice, per poi frequentare la scuola Notre-Dame des Aydes, condotta da religiosi. Nel 1902 passa al collegio Augustin-Thierry e, l'anno seguente, \u00e8 baccelliere \u00ab\u00e8s lettres-philosophie\u00bb. Nel 1904 parte per Parigi, per seguirvi un corso accademico di matematica superiore presso il collegio Rollin, ma nel 1906 \u00e8 costretto a interrompere gli studi universitari a causa della sua salute, che pare esser stata fin dall'infanzia piuttosto delicata. Comincia cos\u00ec per R. Gu\u00e9non un periodo fecondo di scritti; \u00e8, invece, estremamente difficile raccogliere testimonianze certe sulle sue relazioni, che spesso erano in rapporto con le sue opere, in particolare nel loro aspetto di chiarificazione e di condanna delle pseudo-dottrine occultistiche e \u00abteosofiche\u00bb.\nDal 1906 al 1909 R. Gu\u00e9non frequenta la Scuola Ermetica, si fa ammettere nell'Ordine Martinista e in altre organizzazioni collaterali. \nAl congresso spiritualista e massonico, a cui partecipa nel 1908 in qualit\u00e0 di segretario d'ufficio, entra in relazione con Fabre des Essarts, \u00abpatriarca\u00bb della Chiesa Gnostica, nella quale quest'ultimo porta il nome di \"Synesius\". Gu\u00e9non entrer\u00e0 in questa organizzazione sotto il nome di \"Paling\u00e9nius\". In questo periodo, forma e dirige un \u00abOrdine del Tempio\u00bb e viene ammesso alla Loggia massonica \"Th\u00e9bah\", dipendente dalla \"Grande Loge de France\", Rito scozzese antico ed accettato. \u00c8 al 1908 che si fa risalire il suo incontro con i rappresentanti qualificati dell'India tradizionale.\nNel 1909 fonda la rivista \"La Gnose\", dove appaiono il suo primo scritto, intitolato \"Il Demiurgo\", articoli sulla Massoneria e la prima stesura de \"Il simbolismo della Croce\", de \"L'Uomo e il suo divenire secondo il Ved\u0101nta\" e de \"I princ\u00ecpi del calcolo infinitesimale\". La rivista \u00abLa Gnose\u00bb cessa le sue pubblicazioni nel febbraio 1912. L'11 luglio dello stesso anno Gu\u00e9non sposa, a Blois, l'istitutrice e musicista Berthe Loury; e sempre del 1912 \u00e8 il suo ricollegamento iniziatico all'esoterismo islamico.\nAgli anni 1913-14 risale il suo incontro con un Ind\u00f9, lo \"Swami\" Narad Mani, che gli procura una documentazione sulla Societ\u00e0 Teosofica che, in parte, gli servir\u00e0 per la stesura del suo studio su questa organizzazione. Ripresi parallelamente gli studi, consegue la laurea in Filosofia nel 1915 e si dedica all'insegnamento, in Francia e nelle colonie: negli anni dal 1915 al 1919 \u00e8 supplente al collegio di Saint-Germain-en-Laye, in Francia, e poi professore a S\u00e9tif, in Algeria. Ritorna poi a Blois, e in seguito a Parigi.\nNel 1921 vengono pubblicati i suoi primi due libri: \"Introduzione generale allo studio delle dottrine ind\u00f9\" e \"Il Teosofismo, storia di una pseudo-religione\", mentre nel 1923 compare \"Errore dello spiritismo\".\nDal 1924 al 1929 d\u00e0 lezioni di filosofia al \"cours\" Saint-Louis: \u00e8 in quest'anno che ha luogo una conferenza a cui partecipano Ferdinand Ossendowski (polacco, autore di una cronaca di viaggio attraverso la Mongolia e il Tibet che aveva fatto un certo scalpore alcuni anni prima), Gonzague Truc, Ren\u00e9 Grousset e Jacques Maritain. Del 1924 \u00e8 anche l'opera \"Oriente e Occidente\". L'anno 1925 vede la sua collaborazione alla rivista cattolica \"Regnabit\", diretta dal R. P. Anizan. Sempre del 1925 sono \"L'uomo e il suo divenire secondo il Ved\u00e2nta\" e \"L'esoterismo di Dante\", mentre del 1927 sono \"Il Re del mondo\" e \"La crisi del mondo moderno\".\nIl 15 gennaio 1928 muore sua moglie. In questo stesso anno ha inizio la sua collaborazione con la rivista \"Le Voile d'Isis\", che dal 1933 prender\u00e0 il titolo di \u00ab\u00c9tudes Traditionnelles\u00bb. Sono del 1929 il volume \"Autorit\u00e0 spirituale e potere temporale\" e un breve studio su \"San Bernardo\".\nNel 1930 parte per Il Cairo, dove si stabilisce definitivamente, sposando nel 1934 la figlia dello \"Shaykh\" Mu\u1e25ammad Ibr\u0101h\u012bm, dalla quale avr\u00e0 quattro figli, due maschi e due femmine, di cui uno postumo. I restanti suoi libri (\"Il simbolismo della Croce\", \"Gli stati molteplici dell'essere\", \"La metafisica orientale\", \"Il regno della quantit\u00e0 e i segni dei tempi\", \"Considerazioni sull'iniziazione\", \"I princ\u00ecpi del calcolo infinitesimale\" e \"La Grande Triade\") sono elaborati nel periodo del suo soggiorno in Egitto. Qui infittisce la sua relazione epistolare con numerosi corrispondenti da tutto il mondo, intraprendendo una serie di recensioni e segnalazioni editoriali sul \u00abGrand Lodge Bulletin\u00bb dell'Iowa e sulle riviste \u00abMasonic Light\u00bb di Montreal e \u00abThe Speculative Mason\u00bb, per la quale firma inoltre alcune note d'approfondimento simbolico. Continua infine la redazione di articoli di approfondimento simbolico e chiarificazione dottrinale, da cui verranno compilate dieci opere postume: \"Iniziazione e realizzazione spirituale\", \"Sull'esoterismo cristiano\", \"Simboli della Scienza sacra\", \"Studi sulla Massoneria e il Compagnonaggio\", \"Studi sull'Induismo\", \"Forme tradizionali e cicli cosmici\", \"Scritti sull'esoterismo islamico e il Taoismo\", \"Recensioni\" e \"M\u00e9langes\" (edito in Italia con il titolo \"Il demiurgo e altri saggi\"). La sua attivit\u00e0 prosegue sino alla morte, avvenuta al Cairo il 7 gennaio 1951.\nL'opera di chiarificazione dottrinale.\nL'intera opera a firma \u00abRen\u00e9 Gu\u00e9non\u00bb si estende in un arco temporale di trent'anni, dal 1921 al 1951, ed \u00e8 caratterizzata da una coerenza organica - sul piano formale e su quello sostanziale - tale da renderla antitetica a quella che, in altri autori, pu\u00f2 essere considerata come l'espressione di un pensiero individuale: secondo la caratteristica essenziale che Gu\u00e9non riconosce a ogni esposizione autenticamente metafisica, e alla quale egli stesso intende rigorosamente attenersi, ogni parte risulta intimamente correlata alle altre, in modo da non poter esserne pi\u00f9 separabile se non artificiosamente; e questo fin dal primo studio, \"Introduzione generale allo studio delle dottrine ind\u00f9\" (1921), in cui l'autore precisa in quale accezione occorre intendere alcune tra le nozioni - \u00abtradizione\u00bb, \u00abreligione\u00bb, \u00abmetafisica\u00bb, \u00abteologia\u00bb, \u00abfilosofia\u00bb, \u00abesoterismo\u00bb, \u00abexoterismo\u00bb, \u00abrealizzazione\u00bb - fondamentali per lo sviluppo di tutta la sua produzione successiva.\nUn'esperienza giovanile negli ambienti dell'occultismo francese effettuata allo scopo di smascherarne gli attributi anti-tradizionali, frutta due importanti studi di taglio \u00abcritico\u00bb, nei quali viene chiarita con estremo rigore metodologico la falsit\u00e0 delle pseudo-dottrine neospiritualistiche: \"Il teosofismo, storia di una pseudo-religione\" (1921) ed \"Errore dello spiritismo\" (1923).\nNel \"Teosofismo\", Gu\u00e9non propone una storia della Societ\u00e0 Teosofica, il movimento creato da Helena Petrovna Blavatsky, sottolineando il ruolo che in esso giocarono varie organizzazioni pseudo-iniziatiche, e denunciandone quindi il carattere sincretistico: il neologismo \u00abteosofismo\u00bb viene adottato da R. Gu\u00e9non per distinguere questo movimento dalla Teosofia, denominazione comune a dottrine eterogenee, ma facenti tutte parte di uno stesso complesso di indirizzi, aventi in comune concezioni pi\u00f9 o meno strettamente esoteriche. Nel corso di quest'analisi storica, Gu\u00e9non pone l'accento sulle connivenze tra gli ambienti teosofistici, l'azione politica legata all'imperialismo del Regno Unito, il movimento missionario protestante anglosassone e alcune organizzazioni fondate nell'India del diciannovesimo secolo, quali l'\u00c2rya Sam\u00e2j; allo stesso modo, Gu\u00e9non analizza il ruolo di Annie Besant alla testa della Societ\u00e0 Teosofica dopo la morte della fondatrice e nella vicenda Krishnamurti. L'analisi di Gu\u00e9non, sviluppata su basi documentali, porta a concludere che il \u00abteosofismo\u00bb non pu\u00f2 essere considerato in alcun modo un'istituzione spirituale orientale autentica.\nIn \"Errore dello spiritismo\", Gu\u00e9non fornisce anzitutto una definizione circostanziata dello spiritismo, esaminandone le origini storiche e le correlazioni con l'occultismo, dimostrando come i fenomeni spiritici siano confinabili al mondo delle forze psichiche attirate dalla figura del \"medium\", non avendo quindi alcuna relazione con l'immaginario mondo degli \u00abspiriti dei morti\u00bb. Gu\u00e9non, comunque, mette fortemente in guardia rispetto alle apparenze che tali forze, espresse attraverso il cosiddetto \u00abneospiritualismo\u00bb, possono prendere: facendo leva sulla \u00abconfusione tra psichico e spirituale\u00bb, esse alimentano l'illusione che si possano ottenere progressi in senso spirituale esasperando le forme esteriori, comprese quelle religiose; \u00e8 ci\u00f2 che accade, in particolare, quando queste rigettano il vero esoterismo, confondendolo con l'occultismo o altre contraffazioni, disconoscendo la sorgente interiore stessa da cui esse originano. Dopo una serie di precisazioni di carattere storico, Gu\u00e9non si dedica all'esame e alla confutazione delle teorie spiritistiche dal punto di vista dottrinale, affrontando - fra le altre - la questione della reincarnazione, differenziandola dalla \u00abtrasmigrazione\u00bb e dalla metempsicosi, per dimostrarne la falsit\u00e0 e l'assurdit\u00e0 dei fondamenti: a tal fine, introduce la teoria metafisica degli \u00abstati molteplici dell'essere\u00bb, a cui dedicher\u00e0 successivamente uno studio specifico.\n\"Oriente e Occidente\" (1924) \u00e8 il volume nel quale Gu\u00e9non pi\u00f9 direttamente allude alla funzione che potrebbe avere una \"\u00e9lite intellettuale\" (cio\u00e8 \"spirituale\", secondo la sinonimia tra i due termini affermata dall'autore) qualora si ricostituisse in accordo a princ\u00ecpi di ordine metafisico: favorire una \u00abtrasformazione mentale\u00bb inevitabile per un riavvicinamento tra i modi generali del pensiero orientale e di quello occidentale. Sviluppi di tale argomento in relazione all'esistenza di tale \"\u00e9lite\" in epoca medievale, e alla sua coscienza anche nell'ambito della Cristianit\u00e0, in relazione ai suoi legami con quello che Gu\u00e9non definisce il \u00abcentro spirituale supremo\u00bb, o sorgente primordiale di tutte le tradizioni, saranno oggetto di libri quali \"Il Re del Mondo\" (1927), \"L'esoterismo di Dante\" (1925), \"Autorit\u00e0 spirituale e Potere temporale\" (1929), \"San Bernardo\" (1929) e di numerosi articoli pubblicati sulle rivista \u00abLe Voile d'Isis\u00bb ed \u00ab\u00c9tudes Traditionnelles\u00bb, successivamente raccolti nei volumi \"Sull'esoterismo cristiano\" (1954) e \"Simboli della Scienza sacra\" (1962).\n\"La crisi del Mondo moderno\" (1927) e \"Il regno della quantit\u00e0 e i segni dei tempi\"(1945) sono studi concernenti la critica alle concezioni materialistiche e neospiritualistiche, considerate da Gu\u00e9non come la conseguenza ultima del punto di vista profano imperante nell'epoca attuale: la critica alla modernit\u00e0 \u00e8 volta a favorire una drammatica presa di coscienza, da parte del lettore, dei limiti di tale punto di vista. Lo \u00abspirito tradizionale\u00bb non \u00e8 quindi riconducibile a uno sterile \u00abtradizionalismo\u00bb passatista: ma nonostante i ripetuti distinguo da parte dell'autore, il quale \u00e8 stato costretto a tornarvi ripetutamente dedicandovi addirittura studi specifici, su questo punto non sono mai mancate strumentalizzazioni.\nDirettive fondamentali.\nLa realizzazione spirituale.\nLa \"pars costruens\" dell'opera di Ren\u00e9 Gu\u00e9non riguarda la Tradizione, intesa non come mero insieme di usi e costumi ma come \u00abtrasmissione\u00bb di un patrimonio simbolico e metodologico, cio\u00e8 come veicolo imprescindibile per accostarsi alla \u00abmetafisica\u00bb, termine con il quale Gu\u00e9non intende la conoscenza sovra-razionale da realizzare attraverso il procedimento immediato dell'intuizione intellettuale: la conoscenza metafisica \u00e8 quell'identificazione tra conoscente e conosciuto che non pu\u00f2 avvenire neanche mediante la pi\u00f9 elevata tra le facolt\u00e0 individuali, cio\u00e8 la ragione, ma solo attraverso l'Intelletto superiore, facolt\u00e0 trascendente che partecipa della natura divina insita nell'essere umano, al di l\u00e0 delle illusioni a cui la prospettiva individuale pare limitarlo. La conoscenza metafisica, la quale \u00e8 \u00abidentit\u00e0 tra il possibile e il reale\u00bb, \u00e8 \u00abla verit\u00e0 in s\u00e9\u00bb, che \u00abpu\u00f2 venire concepita come l'adeguamento della conoscenza alla Possibilit\u00e0 totale\u00bb, ovverosia come la realizzazione dell'Infinito.\nFacendo propria la terminologia in uso in alcune scuole filosofiche dell'antica Grecia, Gu\u00e9non distingue due aspetti in una dottrina e, di conseguenza, due livelli di partecipazione alla \u00abtradizione\u00bb: quello \u00abexoterico\u00bb, cio\u00e8 esteriore, elementare, facilmente comprensibile e alla portata di tutti; quello \u00abesoterico\u00bb, cio\u00e8 interiore, pi\u00f9 profondo, d'ordine pi\u00f9 elevato, e come tale rivolto e accessibile solo a coloro i quali sono qualificati in modo speciale per comprenderlo.\nAlcune tradizioni presentano un aspetto exoterico rivestito di forma religiosa e un aspetto esoterico al quale accedere attraverso un'iniziazione: per esempio, nella tradizione ebraica l'aspetto esoterico \u00e8 la \"Qabbalah\", nella tradizione islamica \u00e8 il \"Tasawwuf\". Altre tradizioni, invece, come il Confucianesimo e il Taoismo, non possono essere considerate l'una in rapporto all'altra come un exoterismo e un esoterismo, in quanto formalizzate come tradizioni distinte, sebbene procedenti da una medesima sorgente. La tradizione ind\u00f9, infine, non presenta un exoterismo e un esoterismo nettamente separati in quanto dal tronco della dottrina puramente metafisica, che affonda le sue radici sull'insegnamento dei \"V\u00eada\", discendono applicazioni che divengono altrettanti rami secondari nei suoi confronti: di coloro che ricevono lo stesso insegnamento, ciascuno \u00ablo assimila pi\u00f9 o meno completamente, pi\u00f9 o meno profondamente, a seconda dell'estensione delle proprie possibilit\u00e0 intellettuali\u00bb.\nLa distinzione tra coloro che si mantengono in un ambito exoterico (sia esso circoscritto a una forma religiosa, sociale o di altro tipo) e coloro che partecipano dell'ambito esoterico (attraverso una organizzazione iniziatica tradizionale e regolare) \u00e8 connessa con il divenire dell'essere umano: scopo della via exoterica \u00e8 di consentire la conservazione dell'unit\u00e0 delle componenti che costituiscono l'individualit\u00e0 umana nella condizione migliore possibile, ovverosia quell'esito che, secondo la prospettiva teologica, \u00e8 definito \"salvezza\"; scopo della via esoterica, invece, \u00e8 il superamento dell'individualit\u00e0 e l'identificazione con il Principio, ovverosia quell'esito che, secondo la prospettiva metafisica, \u00e8 definito \"Liberazione\".\nL'iniziato procede \"per gradi\" da una condizione in cui la sua realizzazione \u00e8 soltanto \u00abvirtuale\u00bb - egli ha ricevuto l'iniziazione ma, per l'appunto, \u00e8 solo all\"'inizio\" del suo viaggio \u2013 verso una condizione in cui la sua realizzazione diviene \u00abeffettiva\u00bb: solo allora, egli morir\u00e0 veramente in quanto \"tal dei tali\" identificandosi all'oggetto della conoscenza, abbandonando l'illusione dell'individualit\u00e0 e divenendo l'espressione manifesta del \"maestro interiore\" al quale sar\u00e0 rinato. Lo scopo del lavoro iniziatico \u00e8 pertanto quello di favorire le migliori condizioni per un \u00abrisveglio\u00bb del maestro interiore, supportando l'individuo attraverso una fase preparatoria assai pericolosa e pi\u00f9 o meno lunga, a seconda delle caratteristiche di ciascuno, nella quale il pericolo di illudersi sui risultati conseguiti \u00e8 ben presente, pur percorrendo una via iniziatica tradizionale e regolare.\nLa precisazione di questi punti \u00e8 stata oggetto di numerosi articoli pubblicati da R. Gu\u00e9non sulle riviste \u00abLe Voile d'Isis\u00bb ed \u00ab\u00c9tudes Traditionnelles\u00bb, successivamente raccolti nei volumi \"Considerazioni sull'iniziazione\" (1946) e \"Iniziazione e realizzazione spirituale\" (1952).\nLa dottrina dei cicli cosmici.\nLa \"pars destruens\" dell'opera di R. Gu\u00e9non \u00e8 riconducibile, in estrema sintesi, alla condanna intellettuale di tutto ci\u00f2 che si pone quale ostacolo alla realizzazione spirituale: rivolgendosi al lettore occidentale moderno, \u00e8 tale specifica mentalit\u00e0, considerata alla stregua di un \u00abdogma indiscutibile\u00bb, che l'opera mira a mettere in discussione.\nLe considerazioni sull'argomento sono effettuate da Gu\u00e9non in accordo con la \u00abdottrina dei cicli cosmici\u00bb, in particolare nei termini in cui essa viene presentata nella tradizione ind\u00f9: qualunque realt\u00e0 (macrocosmica o microcosmica) sviluppa determinate possibilit\u00e0 fino al loro esaurimento, che \u00e8 a un tempo la fine del ciclo precedente e l'inizio di quello successivo. Tale processo, esemplificabile dal susseguirsi delle stagioni nel ciclo annuale, riguarda anche le civilt\u00e0 umane, che si sviluppano simbolicamente a partire da una Et\u00e0 dell'Oro, in cui i princ\u00ecpi spirituali informano pienamente l'esistenza di tutti gli esseri, a una Et\u00e0 del Ferro, in cui appare sovrano l'aspetto quantitativo delle cose, considerato secondo una prospettiva materialistica. Quando tale tendenza \u00abcristallizzante\u00bb \u00e8 portata alle sue estreme conseguenze, a essa subentra una tendenza \u00abdissolutiva\u00bb, tesa a far emergere in superficie le regioni inferiori dell'ambito psichico.\nSecondo questa lettura non rettilinea del tempo, la tendenza alla dissoluzione deve condurre a quanto \u00e8 simbolicamente indicato da tutte le tradizioni come la fine dei tempi, attraverso una vera e propria parodia della spiritualit\u00e0 primordiale, un suo completo rovesciamento: il \u00abregno dell'anticristo\u00bb, per usare un'espressione nota al lettore occidentale. Essendo del tutto illusorio, per\u00f2, questo regno deve immediatamente dissolversi, avendo condotto all'esaurimento definitivo le sue possibilit\u00e0, per lasciare il campo a un nuovo ciclo, in cui sar\u00e0 restaurata la tradizione primordiale, puramente metafisica e universale. Alle forme del ciclo precedente, essendo unicamente degli adattamenti, seppur funzionali al tempo e al luogo della loro manifestazione, non \u00e8 dato di oltrepassare tale limite estremo.\nLa \u00abricezione\u00bb dell'opera di Ren\u00e9 Gu\u00e9non: estimatori e oppositori.\nL'opera di Ren\u00e9 Gu\u00e9non ha stimolato un intenso dibattito intorno ai temi della spiritualit\u00e0, lungo tutto il corso del Novecento, con estimatori e oppositori di formazione molto differente.\nTra gli estimatori \u00abattivi\u00bb, si segnalano i collaboratori della \"Rivista di Studi Tradizionali\" di Torino, che dopo aver sospeso nel 2003 la pubblicazione ha ripreso di nuovo ad operare attivamente a partire dalla fine del 2013. Tale pubblicazione ha favorito la diffusione dell'opera di R. Gu\u00e9non in Italia, spesso curando direttamente la traduzione di quasi tutto il catalogo, uscito presso varie case editrici (Edizioni Studi Tradizionali, Rusconi, Adelphi, Luni Editrice). Recentemente, la editoriale \"A. C. Pardes\" (https://acpardes.com) ne sta ripubblicando l'opera in una fedele e curata edizione bilingue col beneplacito degli eredi.\nOppositori.\nTra gli oppositori, si segnalano:\nEstimatori.\nAltri accettano parzialmente l'opera di Ren\u00e9 Gu\u00e9non, con differenti sfumature. Tra questi, in estrema sintesi, si distinguono:\nOpere.\nLe date fanno riferimento alla prima edizione francese:\nPubblicazioni postume.\nA cura di Jean Reyor (alias di Marcel Clavelle):\n\"a cura di Michel V\u0101lsan:\"\nA cura di Roger Maridort:\nBibliografia.\nFilmografia su Ren\u00e9 Gu\u00e9non.\nFilm che trattano la figura di Ren\u00e9 Gu\u00e9non:"}
{"id": "309648", "revid": "400518", "url": "https://it.wikipedia.org/wiki?curid=309648", "title": "Aeroporto di Arbatax", "text": ""}
{"id": "309654", "revid": "432882", "url": "https://it.wikipedia.org/wiki?curid=309654", "title": "Cat Power", "text": "Acclamata come una delle migliori cantautrici emerse dalla scena alternative rock degli anni novanta, il suo talento compositivo intimista e minimale e la sua musica hanno subito una costante evoluzione che, dal suono \"dark-folk\" degli esordi, fatto di sonorit\u00e0 acustiche e canzoni arrangiate in modo essenziale, \u00e8 passato attraverso l'assimilazione di elementi tipicamente rock, gospel, blues, country e soul, e nei dischi successivi si \u00e9 completato con l'utilizzo di ritmi elettronici e funky , grazie alle ultime produzioni.\nBiografia.\nFiglia di genitori divorziati (il padre, Charlie, \u00e8 un pianista blues), a causa del lavoro del suo patrigno, Chan Marshall ha dovuto spesso trasferirsi in diverse citt\u00e0 americane, arrivando a frequentare fino a dieci scuole diverse in tutto il sud degli Stati Uniti. Non avendo il permesso di comprare dischi durante l'adolescenza, ha iniziato ad ascoltare musica attraverso la collezione di dischi del suo patrigno, che comprendeva artisti come Otis Redding, Creedence Clearwater Revival e Rolling Stones.\nAll'et\u00e0 di 16 anni, dopo aver lasciato la scuola superiore, decise di separarsi dalla madre (che non contatt\u00f2 pi\u00f9 fino ai 24 anni) e torn\u00f2 a vivere con il padre ad Atlanta, dove inizi\u00f2 a suonare il suo primo strumento, una chitarra \"Silvertone 1950\", con un collettivo di musicisti composto da Glen Thrasher, Mark Moore, Damon Moore e Fletcher Liegerot, che si riunivano per delle jam session in un seminterrato. Quando il gruppo venne contattato per uno spettacolo dovettero trovare un nome in tutta fretta e quando un giorno un uomo entr\u00f2 nella pizzeria dove lavorava la Marshall, indossando un cappello da camionista con la scritta: \"Cat Diesel Power\", decise che quello (\"Cat Power\") sarebbe stato il nome della band.\n1992-1996: Myra Lee.\nNel 1992, all'et\u00e0 di vent'anni, decise di trasferirsi a New York con Glen Thrasher. che la introdusse nella scena musicale free-jazz e sperimentale della Grande Mela. La sua prima esibizione ebbe luogo in un magazzino di Brooklyn e, subito dopo, come supporto per i Man or Astro-man?. In questo periodo fece conoscenza con i componenti dei God Is My Co-Pilot, un rapporto che le permise di registrare, con l'aggiunta di Bob Bannister (chitarra, violino) e Glen Thrasher (batteria), il suo primo singolo dal titolo \"Headlights\". Uscito nel 1993 e stampato in 500 copie su etichetta \"Making of Americans\", il testo narra in prima persona il racconto di una ragazza morente sulla strada, dopo un incidente d'auto.\nNel 1994, mentre si esibiva in apertura al concerto di Liz Phair, ebbe modo di conoscere Steve Shelley dei Sonic Youth e Tim Foljahn dei Two Dollar Guitar, un incontro che segn\u00f2 in un certo senso una svolta nella sua carriera musicale. I due, infatti, oltre ad incoraggiarla a registrare nuova musica, si offrirono per suonare nei suoi primi album, cosa che avvenne poi in \"Dear Sir\" del 1995 e in \"Myra Lee\" del 1996.\nEntrambi i dischi vennero registrati nel dicembre del 1994 in un piccolo studio attrezzato in uno scantinato dalle parti di Mott Street a New York. Un totale di 20 canzoni registrate in un solo giorno dal trio, che poi vennero divise (e pubblicate) in due dischi differenti. La descrizione di quelle session \u00e8 diversa, a seconda del ricordo dei presenti: \"dolce e veloce\" secondo Foljahn e \"angoscianti\" per Marshall \"visto che non avevo mai scritto canzoni con una band in mente\".\n\"Dear Sir\" venne poi pubblicato nel mese di ottobre del 1995, dalla Runt Records mentre, \"Myra Lee\", usc\u00ec nel marzo del 1996 per la Smells Like Records. Questi primi lavori rivelano gi\u00e0 un grande talento compositivo ed interpretativo, un incrocio fra l'essenza poetica del rock alla Patti Smith, l'intensit\u00e0 psichedelica alla Grace Slick e una fatale e annoiata Lydia Lunch.\n1996-1998: Moon Pix.\nSempre nel 1996 firm\u00f2 un contratto con la casa discografica Matador Records, che nel settembre di quello stesso anno pubblic\u00f2 il suo terzo lavoro, \"What Would the Community Think\". L'album, prodotto da Shelley, vide nuovamente la presenza del batterista dei Sonic Youth e di Foljahn come musicisti di supporto e il singolo estratto, dal titolo \"Nude as the News\", fu anche la prima canzone di Cat Power ad avere un video ufficiale, diretto da Brett Vapnek.\nCitato dalla critica come prova della sua maturazione artistica, di cantante e di autrice, l'album porta in s\u00e9 un cambiamento sia a livello sonoro, perch\u00e9 decisamente pi\u00f9 ricco rispetto al minimalismo chitarra/batteria degli esordi, ma anche per la gamma di stili musicali presenti, che vanno dal country rock, al folk, fino al blues. Quello che invece non cambia in questo terzo lavoro, come del resto in tutta la produzione passata e futura di Marshall, \u00e8 invece il \"mood\" degli arrangiamenti e delle liriche. Il modo diretto e al tempo stesso straziante nel narrare le sue storie autobiografiche, che sono spesso imbevute di una tristezza e di una solitudine di fondo e rivestite da una patina oscura e da un onnipresente senso di malinconia, rispecchiano fino in fondo il suo talento puro di cantastorie intimista e minimale e la pongono di certo tra le regine indiscusse del cantautorato americano femminile.\n\"Quando suono la chitarra e faccio una nota - racconta Chan - quella nota la sento vibrare sulle mie braccia e sul mio corpo, nelle ossa, nel cuore. E nella mente vedo dei colori e riaffiorano dei ricordi, delle atmosfere. Cos\u00ec, quando mi metto alla chitarra \u00e8 quello che mi tengo dentro a portarmi ad esprimermi e a cercare di comunicare queste immagini, queste speranze, il mio dolore o la mia gioia, insomma tutto quello che sento in quel momento.\"\nVerso la fine del 1996, al termine di un tour di tre mesi di supporto ai Guv'ner, Marshall decise di ritirarsi momentaneamente dalla scena musicale, inizialmente lavorando come baby sitter a Portland, per poi trasferirsi in una casa colonica nella Carolina del Sud, con l'allora fidanzato Bill Callahan. L'idea sarebbe stata quella di ritirarsi definitivamente dalle esibizioni in pubblico per concentrarsi solo sulla scrittura di nuove canzoni.\nNel settembre del 1998, sempre su Matador Records, venne pubblicato \"Moon Pix\". Registrato presso il \"Sing Sing Studios\" di Melbourne, in Australia, con la collaborazione del batterista Jim White e del chitarrista Mick Turner (entrambi nei Dirty Three). Come ebbe a rivelare la stessa artista, molte canzoni del disco vennero scritte nell'autunno del 1997 \"in una notte folle\" a seguito di un incubo allucinante avuto nel casale abitato con l'allora fidanzato, Bill Callahan, nella Carolina del Sud. \"Sono stata svegliata da qualcuno nel campo dietro casa mia\" spieg\u00f2 Chan \"La terra cominci\u00f2 a tremare, e spiriti oscuri si infrangevano contro ogni finestra di casa. Mi sono svegliata e avevo il mio gattino accanto a me...e ho cominciato a pregare Dio di aiutarmi...Cos\u00ec sono corsa a prendere la mia chitarra, per cercare di distrarmi. Ho dovuto accendere le luci e cantare rivolta a Dio. Avevo con me un registratore e quindi ho registrato i successivi sessanta minuti. Ecco dove ho preso il disco.\"\nL'album venne accolto positivamente dalla critica e brani come \"Colors and the Kids\", assieme al video della canzone \"Cross Bones Style\" aiutarono ulteriormente Cat Power ad elevare il suo profilo autoriale nella scena indie rock di quel decennio.\nDurante il tour promozionale che segu\u00ec l'uscita dell'album, tuttavia, Chan avvert\u00ec una certa insofferenza nei confronti della propria produzione musicale, aumentata anche dalle grandi aspettative generatesi per il seguito di \"Moon Pix\", cosa che rese difficile per lei vivere quella che lei chiamava \"una vita normale\". Queste motivazioni generarono prima la scelta di programmare tutta una serie di esibizioni soliste in cui proporre solo ed esclusivamente brani di altri artisti e, in seconda battuta, di pubblicare addirittura un album di sole cover, decisione osteggiata dalla Matador, che invece avrebbe voluto capitalizzare il successo del disco precedente.\n1998-2006: The Greatest.\n\"The Covers Record\", questo il titolo dell'album, venne registrato interamente da Marshall (con la sola aggiunta della chitarra di Matt Sweeney nel brano \"Salty Dog\") in diverse sessioni, tra il 1998 e il 1999, tenutesi in tre diversi studi (al \"Night Owl Studios\", al \"Kampo Studios\" e al \"Rare Book Room Studios\") di New York. Pubblicato nel marzo del 2000 dalla Matador, contiene brani di Bob Dylan (\"Paths of Victory\"), Rolling Stones (\"Satisfaction\"), Velvet Underground (\"I Found a Reason\") ed altri ancora.\nNel febbraio del 2003, con l'uscita del suo sesto album in studio intitolato \"You Are Free\", Marshall ricominci\u00f2 a pubblicare materiale originale. Durante le session durate circa un anno e che videro la collaborazione di musicisti come Eddie Vedder, Dave Grohl e Warren Ellis dei Dirty Three, furono registrate circa 40 canzoni, di cui 14 vennero poi incluse nell'album. Nonostante la presenza di altri musicisti ospiti, numerosi brani dell'album vennero eseguiti dalla sola Marshall alla voce e chitarra o al piano. \"You Are Free\" fu il primo disco di Cat Power ad entrare in una classifica ufficiale, raggiungendo la posizione numero 105 della Billboard 200.\nIl 2003 e il 2004 videro Marshall esibirsi in diversi tour in Europa, Brasile, Stati Uniti e Australia. Sempre nel 2004 ha collaborato con gli Handsome Boy Modelling School, progetto dei produttori hip hop Dan the Automator e Prince Paul, cantando nel brano \"I've Been Thinking\", contenuto nel loro album \"White People\".\nVerso la fine del 2004 venne pubblicato il DVD \"\". Girato dal fotografo inglese Mark Borthwick nella foresta di \"West Kill Mountain\", nello stato di New York, il film \u00e8 essenzialmente una singola e statica ripresa (di quasi due ore) di un'esibizione di Cat Power mentre canta e suona la chitarra elettrica, accompagnato da un CD audio contenente una canzone di 18 minuti dal titolo \"Willie Deadwilder\", con la presenza di M. Ward alla chitarra.\nNel 2005 \u00e8 apparsa come ospite nell'album \"Cinder\" dei Dirty Three, cantando nella canzone \"Great Waves\" e ha partecipato alla colonna sonora del film \"V per Vendetta\", diretto da James McTeigue, con una cover del brano \"I Found a Reason\" dei Velvet Underground.\nIl suo settimo album, intitolato \"The Greatest\" e pubblicato nel gennaio del 2006, venne registrato a Memphis con l'ausilio di molti tra pi\u00f9 grandi musicisti \"soul\" locali, tra cui Teenie Hodges, Steve Potts, Dave Smith, Rick Steff, Doug Easley, Jim Spake e Scott Thompson. L'album, che debutt\u00f2 alla posizione numero 34 della Billboard 200, rivel\u00f2 l'anima vagamente soul dell'artista, facendole guadagnare un premio ai \"Shortlist Music Prize\" americani e una nomination come sesto miglior album del 2006 per la rivista Rolling Stone.\nSubito dopo l'uscita del disco, adducendo motivi di salute causati da stanchezza mentale e l'abuso di alcool, Marshall annunci\u00f2 la cancellazione del successivo tour promozionale che l'avrebbe dovuta portare in giro per tutti gli Stati Uniti. Questa sua reticenza a esibirsi dal vivo era stata manifestata dall'artista gi\u00e0 in passato, in alcuni casi attribuita alla sua paura del palcoscenico e, in altri casi, ai suoi problemi con l'alcol. I suoi spettacoli, spesso caratterizzati da una caotica e totale mancanza di struttura o con canzoni che iniziano e terminano bruscamente o mescolate l'una a l'altra senza soluzione di continuit\u00e0, sono stati a volte interrotti senza alcuna ragione apparente.\nPer questo motivo venne ricoverata al reparto psichiatrico del \"Mount Sinai Medical Center\" di Miami, che per\u00f2 abbandon\u00f2 dopo solo una settimana, paragonando quell'esperienza all'inferno. Sempre nel 2006 un suo brano, \"It's Alright to Fail\", venne utilizzato nella colonna sonora del film \"L'amore giovane\" (\"The Hottest State\"), diretto da Ethan Hawke e tratto dal romanzo Amore giovane, scritto dallo stesso Hawke.\n2007-2012: Sun.\nNel 2007 la musicista ricopre un piccolo ruolo nel film \"Un bacio romantico - My Blueberry Nights\", girato da Wong Kar-wai e presentato in concorso al Festival di Cannes. Sempre in quell'anno, con la sua reinterpretazione del brano \"Stuck Inside of Mobile With the Memphis Blues Again\", partecipa alla colonna sonora del film biografico sulla vita del musicista Bob Dylan, \"Io non sono qui\" diretto da Todd Haynes.\nNel gennaio del 2008 viene pubblicato \"Jukebox\", secondo album di sole cover della musicista americana registrato assieme alla \"Dirty Delta Blues Band\", ensemble di musicisti in cui figurano Judah Bauer dei Blues Explosion, Gregg Foreman dei Delta 72, Erik Paparazzi dei Lizard Music e Jim White dei Dirty Three. L'album vede Marshall cimentarsi con brani impegnativi e che la vedono confrontarsi con la tradizione della musica nera americana, come nel caso di \"Lost Someone\" di James Brown, \"Lord, Help the Poor and Needy\" di Jessie Mae Hemphill o \"Don't Explain\" di Billie Holiday. Nel dicembre dello stesso anno esce anche \"Dark End of the Street\", un EP composto da brani inizialmente esclusi dalle session di \"Jukebox\".\nNel 2009 il suo brano \"Werewolf\", tratto dall'album \"You Are Free\", viene utilizzato nella colonna sonora del film \"Gli abbracci spezzati\" (\"Los abrazos rotos\"), diretto dal regista spagnolo Pedro Almod\u00f3var.\nNel febbraio del 2012 l'artista annulla il suo concerto programmato a Tel Aviv in Israele e, due mesi dopo, anche quello che si sarebbe dovuto tenere al Coachella Valley Music and Arts Festival.\nIl 18 giugno del 2012 esce il nuovo singolo della musicista americana, intitolato \"Ruin\". Distribuito in versione digitale gratuita e scaricabile dal sito dell'etichetta Matador, il brano viene annunciato tramite un breve video diretto da Austin Conroy.\nIl 3 settembre del 2012, a quasi sette anni di distanza dall'ultimo disco di inediti, Cat Power pubblica il suo nono album solista intitolato \"Sun\" e anticipato dal singolo \"Cherokee\", distribuito in download gratuito il 10 agosto precedente sul suo sito ufficiale e assieme alla versione remix realizzata da Nicolas Jaar.\nLe prime sedute di registrazione dell'album, iniziate nel 2007 all'interno dello studio casalingo di Marshall presso la sua abitazione di Malib\u00f9, risultarono ben presto inutili: gran parte di quel materiale, infatti, venne in seguito abbandonato in quanto \"troppo doloroso e personale da pubblicare\", secondo l'artista. Terminato il tour promozionale del precedente disco \"Jukebox\", Marshall riprende le registrazioni presso il \"Boat Studio\" di Silverlake, in California, dove inizia a lavorare al nuovo materiale, terminando la produzione al \"South Beach Studios\" di Miami.\nAccantonata per il momento la fedele \"Dirty Delta Blues Band\", che, con l'eccezione del singolo \"Ruin\", non viene coinvolta nella produzione del disco, e messe da parte le atmosfere \"dark folk\" a cui Chan aveva abituato il suo pubblico, il nono disco \u00e8 un ennesimo cambio di rotta nella sua carriera, un album atipico e forse unico nel suo repertorio, un appassionato lavoro di musica pop elettronica filtrata attraverso l'anima di una songwriter. Il risultato \u00e8 una netta sterzata dal suono caldo e analogico di \"The Greatest\", che lascia qui il passo a una produzione di approccio decisamente pi\u00f9 elettronico e affidata alle cure del parigino Philippe Zdar (dei Cassius), che aggiunge alle canzoni di Chan un'inattesa patina sintetica grazie a ritmi elettronici, sincopi funk e all'utilizzo, accanto a quella classica, di una strumentazione inedita per la musicista come drum machine, sintetizzatori e loop-maker.\nL'album debutta alla posizione numero 10 della Billboard 200, vendendo oltre 23.000 copie solo nella prima settimana.\nIl 17 settembre 2012 esce il videoclip del singolo \"Cherokee\". Diretto dalla stessa Marshall, il soggetto del video strizza l'occhio al cinema di genere horror, in un'ambientazione post-apocalittica.\n2014.\nNel 2014 canta assieme ai Coldplay nel brano \"Wish I Was Here\", presente nella colonna sonora dell'omonimo film diretto e interpretato da Zach Braff."}
{"id": "309660", "revid": "834", "url": "https://it.wikipedia.org/wiki?curid=309660", "title": "Pier Alberto Carrara", "text": ""}
{"id": "309668", "revid": "339392", "url": "https://it.wikipedia.org/wiki?curid=309668", "title": "Graf Spee", "text": ""}
{"id": "309670", "revid": "38601", "url": "https://it.wikipedia.org/wiki?curid=309670", "title": "Chan Marshall", "text": ""}
{"id": "309671", "revid": "1318658", "url": "https://it.wikipedia.org/wiki?curid=309671", "title": "Alvise Corner (scrittore)", "text": "Biografia.\nNacque nella parrocchia di San Bartolomeo da Antonio di Giacomo e Angeliera Angelieri.\nL'anno di nascita \u00e8 stato fissato nel 1484 dallo studioso Emilio Menegazzo che ritiene infondata la convinzione che il Corner fosse morto quasi centenario. Il letterato, infatti, era convinto che l'uomo potesse vivere sui 90-100 anni se avesse prestato attenzione all'igiene e lui stesso volle presentarsi come esempio ritoccando pi\u00f9 volte la sua et\u00e0 per eccesso: nel 1540 egli affermava di avere 56 anni, che diventavano 70 nel 1551; l'anno dopo erano 74, nel 1557 80 e nel 1559 85; nel 1565, addirittura, arrivava a 95. Non aiutano le testimonianze di Antonio Maria Graziani il quale disse di aver assistito alla sua morte avvenuta a 98 anni. La data di nascita proposta dal Menegazzo si basa su quanto dichiarato dallo stesso Corner in un esposto ufficiale alla Repubblica di Venezia, un ambito che ovviamente richiedeva seriet\u00e0.\nQuanto alla famiglia, il Corner riteneva di discendere dall'omonima casata patrizia e, in particolare, da un figlio del doge Marco Corner il quale si era trasferito in Morea. I suoi discendenti sarebbero tornati a Venezia ricchissimi, ma avevano perso la prerogativa di nobili.\nIn realt\u00e0 la famiglia del Corner non disponeva di un grande patrimonio e la gran parte delle sostanze provenivano dalla dote materna. Nel 1490, inoltre, uno zio omonimo aveva tentato inutilmente di farsi riconoscere patrizio, presentando una versione differente ma pi\u00f9 verosimile: il figlio del doge Marco da cui discendevano si chiamava Enrico o Rigo e, bandito da Venezia, si era stabilito a Padova come Antonio di Rigo dal Legname. I parenti del Corner furono effettivamente noti con il cognome Righi e lo stesso Alvise viene ricordato, in occasione delle nozze della figlia Chiara, come \"ser Jacomo Corner da Padoa diti dirjgi\".\nQuel che \u00e8 certo \u00e8 che i suoi genitori erano entrambi veneziani, cos\u00ec come lo zio materno, il sacerdote Alvise Angelieri. Nel 1489 il piccolo Alvise fu inviato a Padova presso quest'ultimo, il quale godeva di un patrimonio non indifferente, con due canonicati, case e propriet\u00e0 terriere sparse tra Este e Chioggia. Fu probabilmente lo zio, che era certamente un uomo di cultura, ad introdurlo allo studio delle lettere e della giurisprudenza. Tuttavia il Corner non riusc\u00ec a laurearsi, in quanto la sua mentalit\u00e0 pratica mal si adattava a studi astratti e staccati dalla realt\u00e0. Paradossalmente esercit\u00f2 privatamente la professione di avvocato.\nNel 1511, alla scomparsa dello zio, si ritrov\u00f2 unico erede delle sue cospicue propriet\u00e0 (il fratello Giacomo aveva ricevuto i beni materni). Dopo aver tentato, inutilmente, di farsi riconoscere nobile, decise di volgere definitivamente le spalle a Venezia e spost\u00f2 i suoi interessi su Padova e le sue propriet\u00e0, che seppe gestire con grande intelligenza. Nel 1517 le sue propriet\u00e0 accrebbero con la dote derivata dal matrimonio con Veronica di Giovanni Agugia.\nEbbe cos\u00ec la possibilit\u00e0 di dedicarsi a studi di agricoltura, idraulica ed architettura. Costru\u00ec ville e altri edifici, si dedic\u00f2 a molte opere di bonifica nei territori della Serenissima, in special modo dighe per controllare le acque al fine di estendere le zone coltivabili.\nFormula alla Magistratura alle Acque una proposta per preservare la laguna dall'interramento, deviando il corso del fiume Brenta e chiudendo la laguna al mare, favorendo quindi l'ampliamento verso la terraferma. Risponde per la Magistratura Cristoforo Sabbadino, proponendo di utilizzare i fanghi scavati dai canali per ampliare i bordi sfrangiati di Venezia, senza proseguire quindi nell'entroterra. La controproposta di Cornaro prevede una cinta muraria costruita nell'acqua, con bastioni e un terrapieno tutto attorno creato con i fanghi scavati, su cui potrebbe sorgere un parco: egli vuole spingere l'ampliamento urbano verso la terraferma, andando contro dei topoi tipici veneziani di citt\u00e0 unica al mondo senza mura, o meglio che ha per mura l'acqua e per tetto il cielo. Nel 1560 proporr\u00e0 un altro progetto per il bacino marciano (Piazza San Marco), costruendo su due velme, con i fanghi scavati, un teatro all'antica e a scena fissa, una collinetta sormontata da una loggia aperta sui lati, che domini sul paesaggio (simile per concezione alla futura Villa Capra detta la Rotonda di Palladio); e infine una fontana tra le Colonne di San Marco e San Todaro. Tale triangolo visivo sposterebbe il punto di vista dall'acqua (verso la piazza) a una visione \"verso\" l'acqua, interpretando cos\u00ec simbolicamente l'esortazione di Cornaro affinch\u00e9 la Serenissima attui una politica agricolo-imprenditoriale verso la terraferma al posto dell'attuale interesse verso quella marittimo-commerciale. \nTale proposta utopistica per\u00f2 non ha seguito, mentre si realizza l'espansione urbana voluta da Sabbadino.\nNella veste di mecenate protesse svariati artisti, tra cui Angelo Beolco detto \"Il Ruzante\". Sostenne il pittore e architetto Giovanni Maria Falconetto, che fece conoscere al vescovo di Padova, committente in seguito della Villa dei Vescovi. A Falconetto, Alvise Cornaro commission\u00f2 il giardino della propria casa a Padova comprendente la Loggia e Odeo Cornaro; l'Odeo, realizzato a partire dal 1524 e ispirato agli esempi classici (in particolare a Vitruvio), \u00e8 considerato tra i primi esperimenti di teatro moderno.\nIpotizz\u00f2 di costruire un teatro su un'isola artificiale nel Canal Grande di Venezia, proprio davanti a piazza San Marco.\nDal 1538 ebbe rapporti con il giovane architetto Andrea Palladio.\nDopo aver scritto un trattato di architettura e uno sulle acque (1566), scrisse il trattato che gli dette fama, \"Discorso sulla vita sobria\".\nRiacquistata a quarant'anni la propria salute dopo un periodo di infermit\u00e0 e di sofferenza dovute anche alla vita dissoluta giovanile, scrisse questo trattatello pubblicato per la prima volta a Padova nel 1558 e seguito da altre tre opere similari nel 1561, 1563 e 1565. In esso, scritto quando aveva ottantatr\u00e9 anni, rese conto della propria esperienza e sugger\u00ec alcune regole per raggiungere la vecchiaia nella pienezza delle facolt\u00e0 fisiche e mentali, a partire dalla dieta quotidiana composta di 12 once di cibo e 20 once di vino. Egli stesso si presenta cos\u00ec:\ne probabilmente non mentiva, contando che all'et\u00e0 di settant'anni a seguito del ribaltamento della carrozza su cui viaggiava, si ruppe un braccio e una gamba, ma si riprese completamente.\nNell'ultimo periodo della sua vita inizi\u00f2 ad aumentarsi gli anni; mor\u00ec l'8 maggio 1566.\nUn suo ritratto eseguito da Tintoretto \u00e8 conservato a Palazzo Pitti.\nA Padova gli sono state intitolate una via ed una scuola, in via Riccoboni, non molto lontano dalla Loggia e Odeo Cornaro."}
{"id": "309672", "revid": "124581574", "url": "https://it.wikipedia.org/wiki?curid=309672", "title": "Maurizio Oioli", "text": "Biografia.\nAlto 185\u00a0cm per 81\u00a0kg, proviene dall'atletica leggera. Si \u00e8 avvicinato allo skeleton nel 2002, quando in Piemonte vennero fatte selezioni per avviare giovani atleti agli sport invernali in vista dei XX Giochi olimpici invernali.\nHa esordito nella Coppa del Mondo di skeleton il 25 gennaio 2004 a Lillehammer, in Norvegia, concludendo al 37\u00ba posto. Nella stessa stagione coglie un brillante sesto posto ai campionati mondiali junior a Winterberg.\nNella stagione 2005-2006 ha preso parte a quattro gare di Coppa del Mondo, in cui ha ottenuto i seguenti piazzamenti:\nUnico rappresentante italiano nella gara di skeleton maschile ai XX Giochi olimpici invernali di Torino 2006, ha concluso al 12\u00ba posto.\nNella stagione 2006/2007 ottiene come migliori risultati, un 3\u00ba posto nella gara di coppa Europa svolta ad Igls, e un 13\u00ba posto nella gara di coppa del mondo svolta sulla pista olimpica di Cesana Pariol.\nNelle stagioni successive si divide tra i circuiti di Coppa del Mondo e Coppa Intercontinentale.\nLa stagione 2009/2010 \u00e8 stata condizionata da un grave infortunio al bicipite femorale sx, che compromette la condizione e successivamente la qualificazione ai XXI\ngiochi olimpici invernali di Vancouver.\nNella stagione 2010/2011 riparte dal circuito di coppa intercontinentale, seguito dall'allenatore di pista inglese Anthony Sawyer (ex atleta della nazionale inglese) e dal preparatore atletico Milko Campus (ex saltatore in lungo della nazionale italiana) ottenendo come migliori risultati il 6\u00ba posto ad Altenberg, il 7\u00ba a Lake Placid (USA), l'8\u00ba a Whistler Mountain (Canada), il 9\u00ba a La Plagne (Francia).\nGareggia nella finale di coppa del mondo a Cesana Pariol, giungendo 17\u00ba e qualificandosi per i mondiali a K\u00f6nigsee (Germania) dove arriva 24\u00ba.\nNella stagione 2011/2012 gareggia stabilmente in coppa del mondo, seguito dall'allenatore di pista Caleb Smith (ex atleta della nazionale USA) e ottiene i seguenti risultati:\nConclude la Stagione giungendo 19\u00ba ai Mondiali di Lake Placid (USA)\nNella Stagione 2012/2013 gareggia stabilmente in coppa del mondo, seguito dall'allenatrice Dany Locati (olimpionica della disciplina ai XIX giochi olimpici di Salt Lake City) e continuando il lavoro di preparazione atletica con Milko Campus, progredisce ulteriormente nelle classifiche:\nNon partecipa alle ultime gare della stagione, tra cui i mondiali di St. Moritz, a causa di un nuovo infortunio al bicipite femorale, questa volta della gamba destra.\nNella stagione 2013/2014 inizia la stagione in coppa del mondo, ma non raccoglie buoni risultati (miglior piazzamento 21\u00ba posto a Lake Placid). Dopo la pausa natilizia e aver cambiato materiali, gareggia in coppa intercontinentale, vincendo la tappa a Whistler Mountain (primo successo di un italiano in una gara di un circuito internazionale ufficiale, dopo Nino Bibbia alle Olimpiadi di St. Moritz del 1948).\nTorna nel circuito di coppa del mondo per la gara finale, Arrivando 12 a Koenigssee.\nNel finale di stagione coglie anche l'8\u00ba posto ai campionati europei assoluti.\nGrazie a questi risultati si qualifica ai XXII Giochi Olimpici Invernali di Sochi 2014, unico rappresentante italiano nella disciplina, e si qualifica 18\u00ba posto.\nAll'interno dell'esercito italiano, presso il centro addestramento alpino del Centro sportivo olimpico dell'Esercito ha la qualifica di caporal maggiore scelto.\nDalla stagione 2014/2015 diventa allenatore della nazionale squadra B e del FUTURFISI.\nDalla stagione 2018/2019 diventa direttore tecnico della squadra nazionale italiana di skeleton\nAltri risultati.\n5 volte campione italiano (2004-2009-2010-2011-2012)\nVita privata.\nOioli \u00e8 sposato con Liliana De Luca e hanno quattro figli, Pietro nel 2015, Giorgio nel 2016 e i gemelli Ettore e Carlo nel 2021."}
{"id": "309673", "revid": "1590006", "url": "https://it.wikipedia.org/wiki?curid=309673", "title": "Italo Calvino", "text": "Intellettuale di grande impegno politico, civile e culturale, \u00e8 stato uno dei narratori italiani pi\u00f9 importanti del secondo Novecento. Ha seguito molte delle principali tendenze letterarie a lui coeve, dal Neorealismo al Postmoderno, ma tenendo sempre una certa distanza da esse e svolgendo un percorso di ricerca personale e coerente. Di qui l'impressione contraddittoria che possano offrire la sua opera e la sua personalit\u00e0: da un lato una grande variet\u00e0 di atteggiamenti che riflette il succedersi delle poetiche e degli indirizzi culturali nel quarantennio fra il 1945 e il 1985; dall'altro, invece, una sostanziale unit\u00e0 determinata da un atteggiamento ispirato a un razionalismo pi\u00f9 metodologico che ideologico, dal gusto dell'ironia, dall'interesse per le scienze e per i tentativi di spiegazione del mondo, nonch\u00e9, sul piano stilistico, da una scrittura sempre cristallina e a volte, \u00e8 stato sostenuto, classica.\nI numerosi campi d'interesse toccati dal suo percorso letterario sono meditati e raccontati attraverso capolavori quali la trilogia de \"I nostri antenati\", \"Marcovaldo\", \"Le cosmicomiche\", \"Se una notte d'inverno un viaggiatore\", uniti dal filo conduttore della riflessione sulla storia e la societ\u00e0 contemporanea.\nBiografia.\nOrigini familiari e infanzia cubana (1923-1925).\nItalo Calvino nasce il 15 ottobre 1923 a Santiago de las Vegas, a Cuba, da genitori italiani. Il padre, Mario, \u00e8 un agronomo originario di Sanremo, poi trasferitosi in Messico e infine a Cuba, mentre la madre, Eva Mameli, originaria di Sassari, dopo aver lavorato come assistente presso la cattedra di botanica nell'Universit\u00e0 di Pavia ha ottenuto la libera docenza nel 1915, diventando cos\u00ec la prima donna in Italia a ricoprire una cattedra di botanica generale. Dopo la prima guerra mondiale, Eva e Mario, gi\u00e0 conosciutisi anni addietro, approfondiscono il loro rapporto finch\u00e9 la donna accetta di sposare l'agronomo e seguirlo a Cuba, dove questi dirige una stazione agronomica sperimentale per la produzione di canna da zucchero.\nDi Cuba Calvino non ha nessun ricordo, come egli stesso afferma nella sintetica biografia scritta per il volume \"Ritratti su misura\": \"Della mia nascita d'oltremare conservo solo un complicato dato anagrafico (che nelle brevi note bio-bibliografiche sostituisco con quello pi\u00f9 \"vero\": nato a Sanremo), un certo bagaglio di memorie familiari, e il nome di battesimo che mia madre, prevedendo di farmi crescere in terra straniera, volle darmi perch\u00e9 non scordassi la patria degli avi, e che invece in patria suonava bellicosamente nazionalista.\"\nNel 1925 i coniugi Calvino decidono di ritornare in Italia. Secondo lo stesso autore, tuttavia, il rientro in patria era gi\u00e0 stato programmato in precedenza ma rinviato per l'attesa della sua nascita. La famiglia si trasferisce a Sanremo dove il padre fu responsabile della Stazione sperimentale di floricoltura \"Orazio Raimondo\"; in tale periodo fu utilizzato anche il parco della villa di famiglia \"La meridiana\" per svolgere studi sperimentali su colture floreali.\nLa fanciullezza (1925-1933).\nA Sanremo Calvino vive serenamente gli anni della fanciullezza, che egli ricorder\u00e0 cos\u00ec: \"Sono cresciuto in una cittadina che era piuttosto diversa dal resto dell'Italia, ai tempi in cui ero bambino: San Remo, a quel tempo ancora popolata di vecchi inglesi, granduchi russi, gente eccentrica e cosmopolita. E la mia famiglia era piuttosto insolita sia per San Remo sia per l'Italia d'allora: scienziati, adoratori della natura, liberi pensatori [...] mio padre, di famiglia mazziniana repubblicana anticlericale massonica, era stato in giovent\u00f9 anarchico kropotkiniano e poi socialista [...] mia madre [...] di famiglia laica, era cresciuta nella religione del dovere civile e della scienza, socialista interventista nel '15 ma con una tenace fede pacifista\".\nIl periodo fascista non sembra inizialmente segnare in modo particolare la sua personalit\u00e0 n\u00e9 sconvolgere la serenit\u00e0 familiare di quegli anni. Nonostante i genitori siano intimamente e culturalmente contrari al regime fascista, la loro posizione (socialista lei e anarchico lui) sfuma nell'ambito di una generale condanna della politica. Lo scrittore, sul periodico milanese \u00abIl Paradosso\u00bb, scriver\u00e0: \"Il primo ricordo della mia vita \u00e8 un socialista bastonato dagli squadristi [...] \u00e8 un ricordo che deve riferirsi probabilmente all'ultima volta che gli squadristi usarono il manganello, nel 1926, dopo un attentato a Mussolini. [...] Ma far discendere dalla prima immagine infantile, tutto quello che si vedr\u00e0 e sentir\u00e0 nella vita, \u00e8 una tentazione letteraria\".\nNel 1927 Italo inizia a frequentare l'asilo infantile al St. George College e nasce il fratello Floriano che diventer\u00e0 geologo e docente all'Universit\u00e0 di Genova.\nI rapporti della famiglia Calvino con il fascismo sono complicati, come lo stesso Italo scrive in alcune pagine dedicate al padre. Questi, infatti, \u00e8 costretto a iscriversi al Partito Nazionale Fascista e, per ottenere un incarico presso l'Universit\u00e0 di Torino, giura fedelt\u00e0 al regime. Il primo contatto personale con la cultura fascista, per Italo Calvino, arriva negli anni tra il 1929 e il 1933, quando non pu\u00f2 sottrarsi all'esperienza di diventare balilla, obbligo esteso anche agli allievi delle scuole valdesi frequentate dal piccolo Italo. Tuttavia la sua esperienza infantile non sar\u00e0, come egli stesso scrive nel 1960, drammatica: \"[...] vivevo in un mondo agiato, sereno, avevo un'immagine del mondo variegata e ricca di sfumature contrastanti, ma non la coscienza di conflitti accaniti\".\nLa prima formazione (1934-1938).\nNel 1934, superato l'esame d'ammissione, frequenta il liceo statale Gian Domenico Cassini di Sanremo, dove sar\u00e0 esonerato dalle lezioni di religione, come richiesto dai genitori.\nLa famiglia Calvino non ha una fede religiosa e per quei tempi manifestare un certo atteggiamento agnostico comportava almeno l'appellativo di \"anticonformisti\". Segno che Calvino ricorder\u00e0 poi quale elemento di formazione importante, per averlo presto reso avvezzo ai sentimenti della tolleranza e della diversit\u00e0, con la conseguenza di predisporlo al costante confronto con le ragioni dell'altro. \"Non credo che questo mi abbia nuociuto: ci si abitua ad avere ostinazioni nelle proprie abitudini, a trovarsi isolati per motivi giusti, a sopportare il disagio che ne deriva, a trovare la linea giusta per mantenere posizioni che non sono condivise dai pi\u00f9. Ma soprattutto sono cresciuto tollerante verso le opinioni altrui, particolarmente nel campo religioso [...]. E nello stesso tempo sono rimasto completamente privo di quel gusto dell'anticlericalismo cos\u00ec frequente in chi \u00e8 cresciuto in mezzo ai preti\".\nIn questi anni, grazie a \"Il libro della giungla\" di Rudyard Kipling, il giovane Calvino si avvicina alla lettura di opere letterarie che stimolano il suo interesse verso lo \"spirito d'ironia sistematica\" che trova nelle pagine delle riviste umoristiche come \"Bertoldo\", \"Marc'Aurelio\", \"Settebello\" libere dalla retorica del regime. Si diverte a disegnare vignette e fumetti e si appassiona al cinema. \"Ci sono stati anni in cui andavo al cinema quasi tutti i giorni e magari due volte al giorno, ed erano gli anni tra diciamo il Trentasei e la guerra, l'epoca insomma della mia adolescenza\".\nSono questi i semi culturali e storici di quella formazione che il giovane Calvino pi\u00f9 tardi tradurr\u00e0 in una scrittura capace di spaziare dalla saggistica politica a quella letteraria e teatrale; dal racconto impegnato, a quello ironico e umoristico; dalla pungente critica sociale, alla sceneggiatura di testi teatrali, finanche alla composizione di poesie.\nMa proprio quando l'et\u00e0 gli darebbe occasione di gustare appieno quella grande ricchezza cosmopolita e culturale che si addensa nel circondario di Sanremo in quegli anni, la guerra mondiale sconvolge la vita di provincia, e destina Calvino a una serie di vicissitudini, dai toni anche drammatici, capaci per\u00f2 di saldarsi con l'apertura di vedute maturata nell'infanzia, forgiando cos\u00ec l'impegno politico che Calvino esprimer\u00e0 in forma di partecipazione e di scrittura.\nL'estate in cui Calvino afferma di uscire dall'infanzia definitivamente, per diventare un giovane spensierato, \u00e8 quella del 1938, preludio allo scoppio della guerra. \"L'estate in cui cominciavo a prender gusto alla giovinezza, alla societ\u00e0, alle ragazze, ai libri, era il 1938: fin\u00ec con Chamberlain e Hitler e Mussolini a Monaco. La \"belle \u00e9poque\" della Riviera era finita\".\nL'adolescenza (1938-1943).\nLa posizione ideologica di Calvino non ha, fino allo scoppio della guerra, come egli stesso dichiara, un indirizzo ben definito. \"Fino a quando non scoppi\u00f2 la seconda guerra mondiale, il mondo mi appariva un arco di diverse gradazioni di moralit\u00e0 e di costume, non contrapposte ma messe l'una a fianco dell'altra [...]. Un quadro come questo non imponeva affatto delle scelte categoriche come pu\u00f2 sembrare ora\". Scopre in questo periodo l'interesse per la scrittura e inizia a scrivere poesie, brevi racconti, testi teatrali e coltiva la passione per il disegno, soprattutto per la caricatura e la vignetta. Tra la primavera e l'estate del 1940 alcune sue vignette saranno pubblicate, con la firma di Jago, sul \"Bertoldo\" di Giovannino Guareschi nella rubrica \"Il Cestino\".\nDopo aver completato gli studi presso il ginnasio-liceo Gian Domenico Cassini, si iscrive alla facolt\u00e0 di Agraria presso l'Universit\u00e0 di Torino dove il padre era docente incaricato di Agricoltura tropicale. Sostiene con successo ma senza convinzione quattro esami del primo anno, senza per\u00f2 inserirsi nell'ambiente universitario, rimanendo estraneo ai fermenti che stanno maturando nell'ambiente dei Guf e continuando a coltivare quelli che sempre pi\u00f9 marcatamente appaiono come i suoi veri interessi: la letteratura, il cinema, il teatro. Scrive alcune recensioni di film e nell'estate del 1941 il \"Giornale di Genova\" gliene pubblicher\u00e0 un paio tra cui quella di San Giovanni decollato che vede come protagonista Tot\u00f2.\nScrive nel 1942 \"La commedia della gente\", un lavoro teatrale per un concorso del Teatro nazionale dei Guf di Firenze che sar\u00e0 in seguito segnalata dalla giuria e nello stesso anno raccoglie i suoi primi racconti giovanili con il nome di \"Pazzo io o pazzi gli altri\", che presenter\u00e0 alla casa editrice Einaudi ma senza successo, dove parla di un \"ordigno incommensurabile\" che avrebbe spazzato via l'umanit\u00e0, anticipando di qualche anno l'impiego delle bombe atomiche. L'ambiente culturale di Torino, che Calvino frequenta assiduamente, ed i fermenti politici di contrapposizione al regime, pi\u00f9 che mai vivi nell'ambiente torinese, fondono in lui letteratura e politica. Grazie all'amicizia ed ai suggerimenti di Eugenio Scalfari (gi\u00e0 suo compagno al liceo), focalizza i suoi interessi sugli aspetti etici e sociali che coltiva nelle letture di Montale, Vittorini, Pisacane.\nNel 1943 si trasferisce alla facolt\u00e0 di Agraria e Forestale di Firenze, dove sostiene pochi esami. Frequentatore assiduo della biblioteca del Gabinetto Vieusseux, comincia a definire in modo pi\u00f9 preciso le sue scelte politiche. Nel campo militare di Mercatale di Vernio, gli giunge la notizia dell'incarico dato a Pietro Badoglio di formare un nuovo governo e viene a conoscenza della destituzione e dell'arresto di Mussolini. Il 9 agosto 1943 torna a Sanremo. Dopo l'otto settembre, per sfuggire alla leva della repubblica di Sal\u00f2, trascorre diversi mesi nascosto cercando di allontanare il senso di solitudine con intense letture che influenzeranno la sua vocazione di scrittore.\nLa Resistenza (1944-1945).\nAll'indomani dell'uccisione del giovane medico e comandante partigiano Felice Cascione per mano fascista, avvenuta nel gennaio del 1944, Calvino aderisce assieme al fratello Floriano alla seconda divisione d'assalto partigiana \"Garibaldi\" intitolata allo stesso Cascione. Egli, in una risposta al questionario di un periodico milanese, \"Il Paradosso\", si definisce un anarchico: \"La mia scelta del comunismo non fu affatto sostenuta da motivazioni ideologiche. Sentivo la necessit\u00e0 di partire da una \"tabula rasa\" e perci\u00f2 mi ero definito anarchico [...]. Ma soprattutto sentivo che in quel momento quello che contava era l'azione; e i comunisti erano la forza pi\u00f9 attiva e organizzata\". Ma proprio grazie all'esperienza di quegli anni di clandestinit\u00e0 imparer\u00e0 ad ammirare l'organizzazione partigiana comunista, oltre alla particolare forza di spirito che animava i suoi uomini.\nIn una lettera all'amico Scalfari dir\u00e0: \"La mia vita in quest'ultimo anno \u00e8 stato un susseguirsi di peripezie [...] sono passato attraverso una inenarrabile serie di pericoli e di disagi; ho conosciuto la galera e la fuga, sono stato pi\u00f9 volte sull'orlo della morte. Ma sono contento di tutto quello che ho fatto, del capitale di esperienze che ho accumulato, anzi avrei voluto fare di pi\u00f9\". Il 17 marzo 1945, quando ormai gli Alleati sono in Italia, Calvino \u00e8 protagonista attivo nella battaglia di Bajardo, una delle ultime battaglie partigiane. Ricorder\u00e0 l'evento nel racconto \"Ricordo di una battaglia\", scritto nel 1974. (Il suo nome da partigiano era \"Santiago\", dal nome del paesino cubano, dove egli era nato 20 anni prima).\nL'esperienza partigiana sar\u00e0 alla base del suo primo romanzo, \"Il sentiero dei nidi di ragno\", e della raccolta di racconti \"Ultimo viene il corvo\". Nonostante lo stile neorealistico di questi romanzi giovanili, profondamente differente da quello del Calvino maturo e successivamente abbandonato, sono tuttavia gi\u00e0 presenti, sia pure allo stadio embrionale, alcuni elementi che caratterizzeranno la produzione successiva, in particolare la dimensione fantastica e la visione dal punto di vista del narratore, nel primo romanzo gli occhi di un bambino.\nL'impegno nel secondo dopoguerra (1945-1958).\nDopo la Liberazione, mentre la sua inclinazione anarchica e libertaria non affievolisce, in lui va costruendosi un'ampia e complessa visione del mondo che non cede a semplificazioni politiche e sociali. Non esalta l'idea comunista sotto il profilo culturale e filosofico. Matura, ciononostante, l'esigenza di organizzare forme politiche e strutture sociali a difesa dei diritti, della dignit\u00e0 umana e della libert\u00e0. Con questo spirito aderisce al Partito Comunista Italiano e ne diviene attivista e quadro, esprimendo la sua partecipazione con interventi di carattere politico e sociale, su quotidiani e periodici culturali, oltre che nelle sedi istituzionali del partito.\nSi iscrive alla facolt\u00e0 di lettere di Torino, accedendo direttamente al III anno, grazie alla legislazione postbellica in favore dei partigiani ed ex combattenti. Conosce Cesare Pavese che diverr\u00e0 sua guida culturale ed umana, oltre che \"primo lettore\" delle sue opere. Scrive \"Angoscia in caserma\" ed inizia una collaborazione con \"Il Politecnico\", periodico diretto da Elio Vittorini. Tra il '46 ed il '47 compone \"Campo di mine\", vincitore di un concorso letterario indetto da \"l'Unit\u00e0\", ed una serie di racconti che saranno poi messi assieme in \"Ultimo viene il corvo\" pubblicato nel 1949. Tra l'estate e il 31 dicembre del 1946, per concorrere al Premio Mondadori per un inedito, scrive il primo romanzo \"Il sentiero dei nidi di ragno\". Dopo la laurea nel 1947, che consegue con una tesi su Joseph Conrad, inizia una collaborazione con l'Einaudi, curandone l'ufficio stampa. Il rapporto con la casa editrice sar\u00e0 centrale nelle attivit\u00e0 di Calvino, anche se talvolta intermittente ma ricco di incarichi sempre diversi e via via pi\u00f9 importanti. Durer\u00e0 fino al 1961, momento in cui si trasformer\u00e0 in \"consulenza editoriale esterna\".\nLe attivit\u00e0 culturali si intensificano assieme alle conoscenze personali. A Roma frequenta l'Osteria Fratelli Menghi, noto punto di ritrovo per pittori, registi, sceneggiatori, scrittori e poeti tra gli anni '40 e '70, e personaggi come Vittorini, Natalia Ginzburg, Delio Cantimori, Franco Venturi, Norberto Bobbio e Felice Balbo.\nCollabora con \"l'Unit\u00e0\" e con \"Rinascita\". Nel 1949 viene pubblicato \"Ultimo viene il corvo\" ma resta inedito \"Il bianco Veliero\". Scrive interventi politico-sociali e di saggistica letteraria, su diverse riviste culturali, tra cui \"Officina\", \"Cultura e realt\u00e0\", \"Cinema Nuovo\", \"Botteghe Oscure\", \"Paragone\", oltre che sul gi\u00e0 citato \"Il Politecnico\" di Vittorini. Sulle riviste pubblica anche brevi racconti, fra cui \"La formica argentina\" e le prime novelle di \"Marcovaldo\". \nNel mese di agosto del 1950 Cesare Pavese si uccide e Calvino perde cos\u00ec un amico e un maestro. Ne rimane sconvolto poich\u00e9 Pavese era da lui vissuto come uomo forte di carattere e di temperamento risoluto. Gli resta il profondo rammarico per non aver intuito il dramma dell'amico. I suoi viaggi sporadici si infittiscono e fra ottobre (in cui il 25 muore il padre per una bronchite) e novembre 1951 visita l'Unione Sovietica, dandone puntuale resoconto nel \"Taccuino di viaggio in URSS di Italo Calvino\", con cui vince il premio Saint Vincent. Scrive il romanzo \"I giovani del Po\" e, quasi di getto, \"Il visconte dimezzato\". Nell'estate del 1952 segue l'inviato de \"La Stampa\" Polo Monelli ad Helsinki per le Olimpiadi, scrivendo articoli di colore per \"L'Unit\u00e0\".\nTra il 1953 e il 1954 tenta un romanzo di ampio respiro, \"La collana della regina\" (pubblicato sotto forma di racconto nella raccolta \"Prima che tu dica \u00abPronto\u00bb\"), mentre lavora assiduamente a un progetto nuovo che lo appassiona particolarmente. Si tratta delle \"Fiabe italiane\", rimaneggiamento e raccolta di antiche fiabe popolari, pubblicate nel novembre del 1956.\nDal 1955 al 1958 ha una relazione con l'attrice Elsa De Giorgi, moglie di Sandrino Contini Bonacossi. Dei due amanti esiste un carteggio conservato dal 1994 nel Fondo Manoscritti di Pavia e in parte pubblicato dalla stessa De Giorgi per dimostrare l'influenza di quella relazione sul percorso intellettuale e artistico dello scrittore. L'epistolario, tenuto segreto per 25 anni, \u00e8 stato definito dalla studiosa Maria Corti come il \u00abpi\u00f9 bello del Novecento italiano\u00bb.\nSul versante dell'impegno politico, l'idea di societ\u00e0 maturata con gli anni non cancella il suo spirito anarchico e libertario, anzi lo arricchisce e lo caratterizza nella forma di precisi interventi critici in occasione del XX Congresso del PCUS del 1956. Calvino esprime il dissenso per certi aspetti che la politica sovietica va prendendo, soprattutto in ragione della libera espressione e circa l'importanza della forma democratica, e non risparmia critiche neppure ad una certa chiusura culturale dei dirigenti del PCI, n\u00e9 a talune pratiche interne all'apparato. L'idea di un nuovo PCI riformato e rifondato, che ispira Calvino, \u00e8 dichiaratamente di matrice giolittiana. La disillusione \u00e8 per\u00f2 incolmabile gi\u00e0 solo pochi mesi dopo il Congresso, e la sua adesione, convinta, al partito comunista di Togliatti viene meno quando l'Armata Rossa invade l'Ungheria e dopo la denuncia dei crimini commessi da Stalin fatta da Nikita Chru\u0161\u010d\u00ebv. Con i fatti di Pozna\u0144 e Budapest matura in Calvino la decisione di abbandonare definitivamente il partito comunista.\nIl 1\u00ba agosto 1957 formalizzer\u00e0 con una lettera al Comitato Federale di Torino le proprie dimissioni dal PCI, seguite a quelle di Antonio Giolitti. Spesso interviene su una rivista di intellettuali dissidenti \"Citt\u00e0 aperta\", a conferma che l'amarezza maturata a seguito di certe scelte del partito non degrada in qualunquismo, ma si fa critica puntuale e propositiva. Tra il 1957 e il 1958 si viene a creare quell'articolato connubio di poesie e musica che fu il \"Cantacronache\", cui Calvino partecip\u00f2 scrivendo i testi di alcune delle pi\u00f9 famose canzoni (\"Dove vola l'avvoltoio?\", \"Oltre il ponte\", \"Sul verde fiume Po\", \"Canzone triste\").\nLa maturit\u00e0 artistica (1958-1985).\nContinua a scrivere ed a viaggiare e fonda con Vittorini \"Il Menab\u00f2\". Tra il '58 ed il '62 pubblica \"La gallina di reparto\", \"La nuvola di smog\" e l'antologia \"I racconti\".\nNel 1959 pubblica il romanzo \"Il cavaliere inesistente\" e parte per un viaggio di sei mesi nelle principali localit\u00e0 degli Stati Uniti a novembre (si trover\u00e0 a New York per quattro mesi) grazie a un finanziamento della Ford Foundation, esperienza che diverr\u00e0 soggetto del racconto inedito \"Un ottimista in America\". Escono su \"Il Menab\u00f2\" il saggio \"La sfida al labirinto\" ed il racconto \"La strada di San Giovanni\".\nHa scritto e pubblicato anche sulla rivista Pioniere dal 1959 al 1961. I titoli principali sono stati: \"Sul verde fiume Po\" n\u00b0 14 1959, \"Ultimo. Viene il corvo\" n\u00b0 37 1960 e \"Il regimento smarrito\" n\u00b0 2 1961 e stato pubblicato nuovamente sul Pioniere dell'Unit\u00e0 1963 n\u00b0 12 il titolo \"Il regimento smarrito\".\nLa sua fama \u00e8 ormai affermata. Spesso \u00e8 chiamato per conferenze e dibattiti in ogni parte d'Europa. Nell'isola di Maiorca riceve il premio internazionale Formentor. Nel 1962, in occasione di un ciclo di incontri letterari, conosce a Parigi la sua futura moglie, la traduttrice argentina di origine ebraica Esther Judith Singer, detta \"Chichita\", che lavora in organismi internazionali come l'UNESCO e l'IAEA. \nNasce in quegli anni il gruppo '63, corrente letteraria neoavanguardista, che Calvino segue con interesse pur senza condividerne l'impostazione di fondo. Pubblica i racconti \"La giornata d'uno scrutatore\" e \"La speculazione edilizia\", inclusi in un irrealizzato progetto di trilogia sulla crisi dell'intellettuale negli anni cinquanta. A met\u00e0 marzo 1963 \u00e8 a Tripoli per una conferenza su \"Natura e storia nei romanzi di ieri e di oggi\" all'Istituto italiano di cultura. Nel '64 vanno in stampa le prime cosmicomiche \"La distanza della Luna\", \"Sul far del giorno\", \"Un segno nello spazio\", \"Tutto in punto\". Poco dopo pubblica il dittico \"La nuvola di smog\" - \"La formica argentina\".\nNel febbraio 1964 lo scrittore torna a L'Avana per sposarsi con Chichita in un ufficio notarile di Calle Obispo e con brindisi finale nel bar della piscina del loro \"Hotel Avana Libre\". In quella occasione egli fu chiamato a fare parte della giuria del Premio Casa Las Americas, e qui conobbe il comandante Ernesto Che Guevara, al quale poi dedic\u00f2 due pagine dopo la sua morte in Bolivia, le quali furono pubblicate sul numero speciale dedicato a Guevara della rivista culturale avanera \"Casa de Las Americas\". Quando a fine 1964 Calvino torn\u00f2 in Italia, a Torino e a Roma, dove si stabilir\u00e0 con la moglie ed il figlio di lei, Marcello Weil, e dove lavorer\u00e0 presso la casa editrice Einaudi come addetto stampa, si attiv\u00f2 per cofondare l'Associazione Nazionale di Amicizia Italia-Cuba.\nIl 18 aprile 1965 nasce a Roma la figlia Giovanna Calvino (che si laureer\u00e0 poi a New York, dove andr\u00e0 a vivere).\nIl 12 febbraio del 1966 muore l'amico Elio Vittorini, al quale egli dedica il saggio \"Vittorini: progettazione e letteratura\". Calvino traccia nel saggio il pensiero d'un intellettuale aperto e fiducioso, in dissonanza con il pessimismo letterario di quegli anni, della decadenza e della crisi.\nAll'indomani della morte di Vittorini, lo scrittore inaugura un periodo di meditazione, necessario forse ad elaborare il proprio vissuto, distante dal frastuono delle citt\u00e0 e della vita pubblica.\nNell'estate del 1967 si trasferisce a Parigi per lavoro, assieme a tutta la famiglia, in una villetta della Square de Ch\u00e2tillon. Qui Calvino progetta di rimanere 5 anni, collaborando con intellettuali e letterati francesi; vi rester\u00e0 per 13, fino al 1980, anno in cui egli ritorna a Roma con la famiglia. A Parigi segue il dibattito culturale francese ma conduce una vita pressoch\u00e9 in disparte, pur frequentando alcuni intellettuali parigini come Georges Perec, Fran\u00e7ois Le Lionnais, Jacques Roubaud, Paul Fournel, Raymond Queneau. Di quest'ultimo traduce \"I fiori blu\", da cui la letteratura del maturo Calvino trarr\u00e0 gli aspetti pi\u00f9 umoristici ed i riferimenti cosmologici. Approfondisce la propria passione per le materie scientifiche e per il gioco combinatorio. I frutti di questo nuovo arricchimento gi\u00e0 si manifestano nella raccolta di racconti \"Ti con zero\", vincitore del Premio Viareggio 1968: premio che per\u00f2 Calvino rifiuta, ritenendo ormai tali manifestazioni letterarie semplice espressione retorica, anche se, successivamente, accetter\u00e0 altri premi letterari. Pubblica la prima edizione dell'antologia scolastica \"La lettura\". Assieme a Guido Neri, Gianni Celati ed altri intellettuali, lavora al progetto per la realizzazione di una rivista sociale e letteraria a larga diffusione, destinata al grande pubblico.\nMentre Calvino era a Parigi il suo amico Che Guevara venne ucciso il 9 ottobre 1967 in Bolivia. Il 15 ottobre 1967 (il giorno del suo 44\u00ba compleanno) scrisse un articolo a lui dedicato che fu pubblicato in spagnolo nel gennaio 1968 sulla rivista cubana \"Casa de las Americas\", nel citato numero speciale tutto dedicato al rivoluzionario. Il testo originale integrale italiano fu pubblicato in Italia solamente trent'anni dopo, nel 1998, sul primo numero della rivista \"Che\" della Fondazione Italiana \"Ernesto Che Guevara\" presieduta dall'editore romano Roberto Massari.\nTra il 1969 e il 1973 lavora ad alcuni progetti letterari e pubblica racconti e saggi su diverse riviste. Pubblica il racconto \"Il castello dei destini incrociati\" nel volume \"Tarocchi - Il mazzo visconteo di Bergamo e New York\" e i saggi \"Osservare e descrivere\" e \"Problema da risolvere\", pubblicati nella nuova edizione del testo scolastico \"La lettura\".\nNel 1971 scrive \"Gli amori difficili\" per la collana \"Centopagine\" della Einaudi. Nel 1972 vince il Premio Feltrinelli conferito dall'Accademia nazionale dei Lincei, pubblica \"Le citt\u00e0 invisibili\" che sar\u00e0 finalista al XXIII Premio Pozzale 1974 per la letteratura. In quell'anno inizia anche una collaborazione con il \"Corriere della Sera\" che durer\u00e0 fino al 1979, quando inaugura la serie di racconti del signor Palomar. Pubblica due lavori autobiografici: il primo, \"Ricordo di una battaglia\", rievoca la dura ed umanamente ricca esperienza da partigiano; l'altro, \"Autobiografia di uno spettatore\", particolare sguardo di Calvino sul cinema, diventa prefazione a \"Quattro film\" di Federico Fellini. In questi anni fa costruire la sua villa a Roccamare, presso Castiglione della Pescaia (GR), dove trascorrer\u00e0 tutte le successive estati della sua vita.\nNel 1974 scrive due dialoghi per la serie radiofonica \"Le interviste impossibili\" (\"Montezuma\" e \"L'uomo di Neanderthal\").\nNel 1975 inizia un altro periodo di intensi viaggi. Nella seconda met\u00e0 di maggio \u00e8 in Iran dove, per conto della RAI, cura la preparazione di un programma radiofonico, \"Le citt\u00e0 della Persia\". L'anno successivo si reca negli USA, in Messico insieme a Chichita e a novembre in Giappone, per una serie di incontri e di conferenze. \"Il signor Palomar in Giappone\", racconto che pubblica nelle colonne del Corriere della sera, s'ispira a quei viaggi.\nA Vienna, l'8 gennaio 1976, viene insignito d'un importante premio letterario europeo, dal Ministero dell'Istruzione austriaco, lo \"Staatspreis f\u00fcr Europ\u00e4ische Literatur\".\nIl 12 gennaio 1979, un anno dopo la morte della madre, avvenuta il 31 marzo 1978 a 92 anni, e venduta la villa La Meridiana, Italo e Floriano donano l'intera biblioteca dei genitoricon oltre 12.000 tra libri, riviste, opuscoli, estratti, documenti e fotografie, pubblicazioni di carattere botanico, agronomico e floricoloalla biblioteca civica di Sanremo, dando cos\u00ec vita al \"Fondo Mario Calvino ed Eva Mameli Calvino\", volto a preservare il lavoro svolto dai due scienziati sanremesi e tenere viva la loro memoria.\nNello stesso 1979 pubblica \"Se una notte d'inverno un viaggiatore\" e inizia la sua collaborazione con il giornale \"La Repubblica\". Chiude quasi completamente i suoi interventi di carattere politico e sociale, con l'amaro articolo \"L'apologo sull'onest\u00e0 nel paese dei corrotti\", pubblicato l'anno successivo sul quotidiano diretto da Eugenio Scalfari.\nNel 1980 Calvino, ritornato a Roma con la famiglia in una casa con terrazza ad un passo dal Pantheon sita in piazza Campo Marzio, \u00e8 alla ricerca del punto di confine tra letteratura e scienze, sempre ispirato all'amico francese Queneau. Ne cura l'opera \"Segni cifre e lettere\" e ne traduce la \"Piccola cosmogonia portatile\", redigendone anche la guida.\nNel 1981 gli viene conferita la Legion d'onore e presiede la giuria della XXIXa Mostra del cinema di Venezia. Su richiesta di Adam Pollock compone un testo a carattere combinatorio, con funzione di cornice, per l'incompiuto \"Singspiel\" di Mozart \"Zaide\"\nNel 1983 esce \"Palomar\" pubblicato da Einaudi. Per la casa editrice torinese cura anche l'introduzione ad \"America\" di Franz Kafka. A causa della seria crisi in cui versa l'Einaudi, nel 1984 \u00e8 costretto a pubblicare presso Garzanti \"Collezione di sabbia\" e \"Cosmicomiche vecchie e nuove\". Nello stesso anno si reca in Argentina con la moglie, su invito della Feria Internacional del libro di Buenos Aires, incontrandosi anche con Ra\u00fal Alfons\u00edn, da alcuni mesi eletto presidente della repubblica.\nNel 1985, durante l'estate, Calvino lavora ad una serie di conferenze (\"Lezioni americane\", pubblicate postume) che avrebbe dovuto tenere presso l'Universit\u00e0 di Harvard.\nLa morte.\nIl 6 settembre 1985, all'et\u00e0 di sessantun anni, Calvino viene colto da un ictus nella sua villa nella pineta toscana di Roccamare, presso Castiglione della Pescaia, dove trascorreva le ultime vacanze prima del citato viaggio americano. Ricoverato in un primo momento all'ospedale Misericordia di Grosseto, a causa delle condizioni critiche viene trasferito all'ospedale Santa Maria della Scala di Siena per essere sottoposto a un'operazione al cervello; dopo aver ripreso parzialmente conoscenza per qualche giorno, si aggrava e muore il 19 settembre 1985 a causa di una sopraggiunta emorragia cerebrale. Italo Calvino \u00e8 sepolto nel cimitero-giardino di Castiglione della Pescaia. Oltre alle \"Lezioni americane\", escono postumi anche i tre volumi \"Sotto il sole giaguaro\", \"La strada di San Giovanni\" e \"Prima che tu dica pronto\", tutti curati dalla vedova e da alcuni collaboratori.\nLa poetica.\nNella prima fase della sua produzione, collocabile all'interno del movimento neorealista, Calvino scrive il romanzo \"Il sentiero dei nidi di ragno\" e numerosi racconti raccolti nel volume \"Ultimo viene il corvo\". Con queste opere Calvino mostra una lucida capacit\u00e0 rappresentativa della realt\u00e0 che coniuga impegno politico e letteratura in modo spontaneo e leggero.\nIn questi testi lo scrittore ligure, per raccontare le storie della sua esperienza partigiana, adotta un punto di vista oggettivo, tramite il quale i suoi ricordi diventano la misura della comprensione del mondo.\nNe \"Il sentiero dei nidi di ragno\" l'intreccio \u00e8 narrato dal punto di vista di Pin, un bambino, il protagonista del romanzo. Questa ricerca di oggettivit\u00e0, comunque, non scade mai in pura cronaca: \u00e8 sempre presente la dimensione mitico-fiabesca che permette a Calvino di far intravedere la realt\u00e0 sotto le spoglie del sogno.\n\u00c8 proprio con quest'opera che Calvino d\u00e0 l'avvio all'operazione di sdoppiamento dei piani interpretativi che contraddistingue la sua produzione: da una parte il livello puramente narrativo, semplice e comprensibile da tutti i lettori, dall'altra quello ravvisabile solo dai fruitori pi\u00f9 smaliziati.\nQuesta scelta \u00e8 compiuta, all'inizio, su precise basi ideologiche; in seguito, con la contaminazione di forme colte e popolari, Calvino mantiene comunque la tecnica dello sdoppiamento dei livelli di lettura.\nIl periodo fantastico.\nCalvino da sempre era stato attirato dalla letteratura popolare, con particolare attenzione al mondo delle fiabe.\nCon \"Il visconte dimezzato\" percorre sempre di pi\u00f9 la strada dell'invenzione fantastica: l'impianto \u00e8 ormai totalmente abbandonato al fiabesco e la narrazione procede secondo due livelli di lettura: quello di immediata funzione e quello allegorico-simbolico, in cui sono presenti numerosi spunti di riflessione (contrasto tra realt\u00e0 e illusione, tra ideologia ed etica, ecc.). In conclusione il romanzo invita i lettori all'equilibrio, in quanto non \u00e8 possibile possedere una verit\u00e0 assoluta.\nAnche le altre due opere della trilogia \"I nostri antenati\" mostrano caratteristiche simili. Il protagonista de \"Il barone rampante\" \u00e8 un \"alter ego\" di Calvino che ormai ha abbandonato la concezione della letteratura come messaggio politico. \"Il cavaliere inesistente\" \u00e8 un romanzo allegorico intriso di ironia e riferimenti all'opera di Ludovico Ariosto, in particolare l'Orlando furioso.\nAccanto alla produzione allegorico-simbolica, Calvino continua comunque un tipo di narrazione che descrive la realt\u00e0 quotidiana. Riprende ad esaminare il ruolo dell'intellettuale nella societ\u00e0, constatando la sua assoluta impotenza di fronte alle cose del mondo.\nSempre a questa fase appartengono i racconti di \"Marcovaldo\", in due serie: pi\u00f9 aderente a strutture fiabesche la prima (1958) mentre la seconda (1963) tratta temi urbani con toni che a volte sfiorano l'assurdo.\nNel 1963 esce anche \"La giornata d'uno scrutatore\", in cui Calvino narra le vicende di un militante comunista che, scrutatore all'istituto Cottolengo di Torino, entra in contatto con l'irrazionale ed entra in crisi.\nNella pubblicazione \"Sfida al labirinto (dell'esistenza)\" Calvino espone le sue idee riguardo alla funzione degli intellettuali, i quali, secondo lui, devono cercare di comprendere il caos del reale per tentare di dare un senso alla vita.\nSi \u00e8 molto parlato dei rapporti di Calvino con la scrittura fantascientifica in opere come \"Le cosmicomiche\" o \"Ti con zero\". Come lui stesso afferma, ha sempre amato leggere \u201cscience-fiction\u201d, ma pensava che le sue storie fossero costruite in modo diverso: mentre la fantascienza tratta del futuro, egli si rif\u00e0 ad un passato remoto, una sorta di mito delle origini. Inoltre mentre lo scrittore ligure si serve del dato scientifico per uscire dalle abitudini dell'immaginazione, la fantascienza tende ad avvicinare ci\u00f2 che \u00e8 lontano.\n\u201cCalvino ha voluto metaforicamente esprimere tre diverse esperienze attraverso le quali l'uomo contemporaneo possa recuperare la propria umanit\u00e0. I tre romanzi descrivono infatti l'uomo moderno diviso e incapace di trovare il giusto equilibrio tra bene e male (\u201cIl visconte dimezzato\u201d), alienato (\u201cIl barone rampante\u201d), e ridotto a pura apparenza (\u201cIl cavaliere inesistente\u201d). \u201cIl cavaliere inesistente\u201d suggerisce una riflessione sulla necessit\u00e0 di essere, di esistere, conquista pi\u00f9 importante e che presuppone tutte le altre\u201d.\nIl periodo combinatorio.\nIntorno agli anni sessanta Calvino aderisce ad un nuovo modo di fare letteratura, intesa ora come artificio e come gioco combinatorio. Per lo scrittore ligure \u00e8 necessario rendere visibile ai lettori la struttura stessa della narrazione, per accrescere il loro grado di consapevolezza.\nIn questa nuova fase produttiva Calvino si avvicina ad un tipo di scrittura che potrebbe essere definita combinatoria perch\u00e9 il meccanismo stesso che permette di scrivere assume un ruolo centrale all'interno della produzione; Calvino infatti \u00e8 convinto che ormai l'universo linguistico abbia soppiantato la realt\u00e0 e concepisce il romanzo come un meccanismo che gioca artificialmente con le possibili combinazioni delle parole: anche se questo aspetto pu\u00f2 essere considerato il pi\u00f9 vicino alla Neoavanguardia, egli se ne distanzia per uno stile ed un linguaggio estremamente comprensibili.\nQuesta nuova concezione di Calvino risente di numerosi influssi: lo strutturalismo e la semiologia, le lezioni parigine di Roland Barthes sull\"'ars combinatoria\" e la frequentazione del gruppo di Raymond Queneau (l'OuLiPo), la scrittura labirintica di Jorge Luis Borges nonch\u00e9 la rilettura del \"Tristram Shandy\" di Sterne, che definir\u00e0 come \"il progenitore di tutti i romanzi d'avanguardia del nostro secolo\".\nGi\u00e0 nel 1967, nella conferenza intitolata \"Cibernetica e Fantasmi\", Calvino affronta la riflessione su un'idea di letteratura come pura combinazione formale, ma il primo prodotto di questa nuova concezione della letteratura \u00e8 \"Il castello dei destini incrociati\" (1969), al quale in seguito verr\u00e0 aggiunto \"La Taverna dei destini incrociati\" (1973), in cui il percorso narrativo \u00e8 affidato alla combinazione delle carte di un mazzo di tarocchi. Un gruppo di viandanti si incontra in un castello: ognuno avrebbe un'avventura da raccontare ma non pu\u00f2 perch\u00e9 ha perduto la parola. Per comunicare allora i viandanti usano le carte dei tarocchi, ricostruendo grazie ad esse le proprie vicissitudini. Qui Calvino usa il mazzo dei tarocchi come un sistema di segni, come un vero e proprio linguaggio: ogni figura impressa sulla carta ha un senso polivalente cos\u00ec come lo ha una parola, il cui esatto significato dipende dal contesto in cui viene pronunciata. L'intento di Calvino \u00e8 proprio di smascherare i meccanismi che stanno alla base di tutte le narrazioni, creando cos\u00ec un romanzo che va oltre se stesso, in quanto riflessione sulla propria natura e configurazione.\nQuesto gioco combinatorio \u00e8 centrale anche nel successivo romanzo dello scrittore, \"Le citt\u00e0 invisibili\" (1972), sorta di riscrittura de Il Milione di Marco Polo in cui \u00e8 lo stesso mercante veneziano a descrivere a Kublai Khan le citt\u00e0 del suo impero. Queste citt\u00e0 per\u00f2 non esistono tranne che nell'immaginazione di Marco Polo, vivono solo all'interno delle sue parole. La narrazione quindi per Calvino pu\u00f2 creare dei mondi ma non pu\u00f2 distruggere \"l'inferno dei viventi\" che sta intorno a noi, per combattere il quale, come suggerito nella conclusione del romanzo, non si pu\u00f2 far altro se non valorizzare quello che inferno non \u00e8.\nNe \"Le citt\u00e0 invisibili\" l'esibizione dei meccanismi combinatori del racconto diventa ancora pi\u00f9 esplicita che nel \"Castello dei destini incrociati\" grazie anche alla struttura stessa del romanzo, segmentata in testi brevi che si susseguono dentro una cornice. \"Le citt\u00e0 invisibili\" infatti \u00e8 composto da nove capitoli, ognuno all'interno di una cornice in corsivo nella quale avviene il dialogo tra l'imperatore dei Tartari, Kublai Khan, e Marco Polo. All'interno dei capitoli vengono narrate le descrizioni di cinquantacinque citt\u00e0, secondo nuclei tematici. Questa complessa costruzione architettonica \u00e8 indubbiamente finalizzata alla riflessione da parte del lettore sulle modalit\u00e0 compositive dell'opera: in questo senso \"Le citt\u00e0 invisibili\" \u00e8 un romanzo fortemente metatestuale, poich\u00e9 induce a produrre riflessioni su s\u00e9 stesso e sul funzionamento della narrativa in generale.\nL'opera pi\u00f9 metanarrativa di Calvino, per\u00f2, \u00e8 sicuramente da considerarsi \"Se una notte d'inverno un viaggiatore\" (1979). In questo romanzo, pi\u00f9 che altrove, Calvino mette a nudo i meccanismi della narrazione, avviando una riflessione sulla pratica della scrittura e sui rapporti tra scrittore e lettore.\nI dieci inizi di racconti di cui \u00e8 composto il libro corrispondono ognuno ad un diverso tipo di narrazione. Mediante questo \"esercizio di stile\" Calvino esemplifica quali sono i modelli e gli stilemi del romanzo moderno (da quello della neoavanguardia a quello neo-realistico, da quello esistenziale a quello fantastico surreale). Alla base del racconto c'\u00e8 dichiaratamente lo schema a incastro de \"Le mille e una notte\", all'interno del quale Calvino colloca i suggerimenti e le sollecitazioni provenienti dal romanzo contemporaneo.\nIl ricordo.\nAlla fine del 1985, subito dopo la sua scomparsa, per ricordarlo, alcuni suoi amici, tra cui Natalia Ginzburg, Norberto Bobbio, Lalla Romano, Cesare Segre e Massimo Mila, fondarono il Premio Italo Calvino. Dedicato alle opere prime di narrativa, il Premio si \u00e8 affermato negli anni come il pi\u00f9 importante in Italia per autori italiani inediti.\nPoi, nel 1995, nel decennale della sua morte, la figlia Giovanna Calvino fu contattata dalle autorit\u00e0 cubane al fine di inaugurare, nel 1996, una grande lapide-ricordo nella casa natale di Italo Calvino, nel Giardino Botanico di Santiago de Las Vegas, alla periferia dell'Avana. In tale occasione a Cuba sorse il comitato \"Pro-Fondazione-Calvino\". Tale istituzione nel 1996 dette vita al Premio Letterario Biennale Cubano Italo Calvino, riservato a giovani talenti cubani, per teatro, poesia, narrativa e saggistica.\nEntrambi i suddetti Premi (in Italia e a Cuba) sono tuttora esistenti. Nel 2000 (ma anche nel 2003, 80\u00ba anniversario della sua nascita) nel Castillo del Morro dell'Avana, il governo cubano ha esposto una mostra fotografica bilingue (italo-spagnola) dedicata alla vita di Italo Calvino, e nel 2013 ha dichiarato l'anno 2013 \"Anno di Italo Calvino a Cuba\", in occasione della sua \"Festa del 90\u00ba compleanno\".\nOpere.\nCanzoni.\nTutte le canzoni sono musicate da Sergio Liberovici. Alcune sono state incise in tempi recenti dai Modena City Ramblers e da Grazia Di Michele.\nFilmografia.\nCalvino \u00e8 stato autore del soggetto o della sceneggiatura di alcune pellicole, mentre altre sono state tratte da sue opere e altre ancora sono dedicate alla sua figura:\nOnorificenze.\nA Italo Calvino sono stati dedicati il pianetino n. 22370 scoperto dall'Osservatorio Bassano Bresciano (\"22370 Italocalvino\") e il cratere Calvino, di 68\u00a0km di diametro, sul pianeta Mercurio.\nAi due fratelli Calvino \u00e8 stato intitolato l'ecoistituto di Reggio Emilia e Genova."}
{"id": "309677", "revid": "1915706", "url": "https://it.wikipedia.org/wiki?curid=309677", "title": "Tricloruro di azoto", "text": "Il tricloruro d'azoto, conosciuto anche come tricloroammina \u00e8 un liquido oleoso di colore giallo e di odore pungente. \u00c8 un potente esplosivo che talvolta si trova come sottoprodotto di reazioni chimiche tra i composti azotati e i composti del cloro, ad esempio nelle piscine.\nPropriet\u00e0.\nIl tricloruro d'azoto \u00e8 un liquido altamente instabile, specialmente quando puro, viene decomposto dalla luce solare e dall'acqua oppure si decompone spontaneamente entro 24 ore circa, per questo non \u00e8 immagazzinabile a lungo.\nIl composto puro esplode se viene a contatto con composti organici o con catalizzatori chimici. Durante la produzione di questo composto si possono verificare delle esplosioni dovute ad uno shock meccanico (urti) oppure al surriscaldamento della miscela.\nIl tricloruro d'azoto non \u00e8 mai stato utilizzato per scopi militari perch\u00e9 ritenuto troppo instabile, mentre al giorno d'oggi viene utilizzato come sbiancante per la farina.\nSintesi.\nLa produzione del tricloruro di azoto \u00e8 pericolosa, in quanto questo composto \u00e8 molto pi\u00f9 instabile della nitroglicerina, comunque viene prodotto facendo gorgogliare cloro in una soluzione concentrata di un sale d'ammonio, ad esempio il nitrato d'ammonio."}
{"id": "309679", "revid": "327794", "url": "https://it.wikipedia.org/wiki?curid=309679", "title": "Tertulliano", "text": "Negli ultimi anni della sua vita entr\u00f2 in contatto con alcune sette ritenute eretiche, come quella riconducibile al prete Montano; per questo motivo fu l'unico apologeta cristiano antico, insieme ad Origene Adamantio, a non ottenere il titolo di Padre della Chiesa.\nBiografia.\nTertulliano nacque a Cartagine verso la met\u00e0 del II secolo (intorno al 155) da genitori pagani (\"patre centurione proconsulari\", figlio di un centurione proconsolare) e, dopo essere stato verosimilmente iniziato ai misteri di Mitra, comp\u00ec gli studi di retorica e diritto nelle scuole tradizionali imparando il greco. Visse durante l'impero di Settimio Severo e Caracalla.\nDopo una giovinezza dissipata esercit\u00f2 la professione di avvocato dapprima in Africa e in seguito a Roma; ritorn\u00f2 quindi nella citt\u00e0 natale e probabilmente verso il 195 si convert\u00ec al cristianesimo, attratto forse dall'esempio dei martiri (Cfr. \"Apol\". 50,15; \"Ad Scap\". 5,4) Nel 197 scrisse la sua prima opera, \"Ad nationes\" (\"Ai pagani\").\nPresi gli ordini sacerdotali, adott\u00f2 posizioni religiose molto intransigenti e nel 213 ader\u00ec alla setta religiosa dei montanisti, nota proprio per la sua intransigenza e il suo fanatismo. Anche nel periodo montanista, per Tertulliano la Chiesa \u00e8 sempre \"Madre\".\nNegli ultimi anni della sua vita abbandon\u00f2 il gruppo per fondarne uno nuovo, quello dei tertullianisti. Quest'ultima setta era ancora esistente all'epoca di sant'Agostino, che riferisce di averla fatta rientrare nell'alveo dell'ortodossia. Le ultime notizie che si possiedono su Tertulliano risalgono al 222, quando attacc\u00f2 polemicamente il pontefice romano Callisto. La sua morte si data dopo il 230.\nPensiero.\nTertulliano \u00e8 un grande teorico e un acuto pensatore che assume un posto di rilievo nel panorama letterario del suo tempo.\nDottrina trinitaria.\n\u00c8 considerato un grande teologo cristiano soprattutto perch\u00e9 pensa ed esprime la teologia trinitaria attraverso una terminologia latina rigorosa. A lui si deve l'introduzione del termine \"persona\", nella teologia Trinitaria.\nTertulliano fu storicamente il primo scrittore ecclesiastico ad utilizzare la parola latina \"trinitas\" (\"Trinit\u00e0\") con riferimento al Dio biblico e a definire Dio come \"unam substantiam in tribus cohaerentibus\" (\"Adversus Praxean\", 12:7), chiamati anche \"personae\", mutuando i termini di persona e di sostanza dalla metafisica stoica. In questo modo, distingueva l'unicit\u00e0 della sostanza divina rispetto alla pluralit\u00e0 delle tre persone, tra loro coeterne e consustanziali in un piano paritetico (per quanto concerne la sostanza).\nTertulliano sottoline\u00f2 il fatto che la processione presume la superiorit\u00e0 del Padre Dio rispetto al Figlio Dio e allo Spirito Santo Dio, da Lui inviati, pur non negando la loro consustanzialit\u00e0 e coeternit\u00e0 \"paritetica\" dal punto di vista della sostanza.\nDa queste considerazioni deriv\u00f2 il fatto che la relazione fra il Padre Dio e il Figlio Dio non \u00e8 coeterna, bens\u00ec l'effetto della libera volont\u00e0 di Dio di creare l'universo. Tertulliano elabor\u00f2 un concetto di economia della salvezza, che vede la generazione del Figlio gi\u00e0 in qualit\u00e0 di Salvatore e di Redentore e che assorbe il Logos all'interno del mistero trinitario. \nLa dottrina di Tertulliano anticipava di circa un secolo il concilio di Nicea. La sua importanza storica fu notevolmente rivalutata dalla teologia moderna. Il teologo Roger Olson lo defin\u00ec come il padre della dottrina trinitaria, mentre il gesuita francese Joseph Moingt, nella sua opera \"Th\u00e9ologie trinitaire de Tertullien\", afferm\u00f2 che il \"Contra Praxeam\" fu il primo trattato trinitario nella storia della Chiesa.\nLa sua dottrina non fu considerata perfettamente conforme alla formula nicena. Alcuni Padri della Chiesa lo accusarono di coltivare una forma di subordinazionismo affine all'arianesimo.\nLa dottrina dell'anima \"naturaliter\" cristiana.\nNell\"'Apologeticum,\" Tertulliano afferma che l'anima \"sebbene rinchiusa nel carcere del corpo [...] come dopo l'ubriachezza [...] nomina Dio con un solo nome\". Tali espressioni linguistiche sono, per il pensatore cartaginese, testimonianze dell'anima che - nonostante l'assenza di sovrastrutture - spontaneamente menziona Dio. Tale \"scoperta\", per Tertulliano, ha come obiettivo quello di dimostrare la naturalezza del sentimento religioso senza dover ricorrere alle astrusit\u00e0 dei filosofi.\nTertulliano dedica uno scritto apposito a tale questione: il \"De testimonio animae (La testimonianza dell'anima).\" \nIn questo piccolo libro, l'apologeta cristiano dichiara espressamente di :non voler essere aiutato da chi, in precedenza ,abbia, in modo artificiale, utilizzato le fonti pagane per \u300adocumentare che noi_ cristiani _non abbiamo abbracciato alcuna dottrina nuova o mostruosa\" ,ma suo obiettivo \u00e8 :andare a ricercare le fonti dell'anima nella loro purezza pi\u00f9 originaria.\nQuest'operazione, nella sua formulazione, ha un impianto di derivazione stoica ,e pi\u00f9 precisamente si rivedono echi della dottrina dell'anticipazione. Come dice I. Vecchiotti \"ci\u00f2 che interessa di pi\u00f9 in questa sede \u00e8 l'accento messo sull'ambiente tertullianeo e il modo come questo accento \u00e8 messo. Ovvero:che effettivamente il sentimento religioso costituisca un primum rispetto ad ogni altra determinazione. Quando questa interviene \u2013 vuol dire che essa rappresenta una \"macchia\" \u2013 economica o psicologica \u2013 sulla nobilt\u00e0 del sentimento originario\". \nDunque, Tertulliano riconosce che il \"concetto di Dio\" (per lo pi\u00f9 quando lo si esprime, quando lo si dice) viene fuori nel momento in cui il soggetto umano si allontana da tutti i tipi di costruzioni artificiali: e tale spontaneit\u00e0 \u00e8 sintomo dell'intrinseca presenza della religione cristiana all'interno di ogni soggettivit\u00e0 ed \u00e8 l'indicazione fondamentale della superiorit\u00e0 della religione cristiana rispetto alle molteplici religioni pagane.\nIl \"Credo quia absurdum\".\n\u00c8 attribuita a Tertulliano la famosa locuzione latina Credo quia absurdum. In realt\u00e0 l'apologeta cristiano non parla mai di \"assurdit\u00e0\" del concetto di Dio ma ritiene che dalla \"incomprensibilit\u00e0\" di quest'ultimo possa essere compresa la sua realt\u00e0. \nUn'altra affermazione che si immette nel solco sin qui delineato \u00e8 quella che si trova in \"De Carne Christi V, 4:\" \"\"Natus est Dei Filius; non pudet, quia pudendum est: et mortuus est Dei Filius; prorsus credibile est, quia ineptum est\" che si traduce in: \"\"Nacque il Figlio di Dio; non \u00e8 vergognoso, perch\u00e9 v'\u00e8 da vergognarsi: e il Figlio di Dio \u00e8 morto: che \u00e8 del tutto credibile, poich\u00e9 \u00e8 del tutto incredibile\".\nLa tecnica della \"praescriptione\".\nImportantissima risulta storicamente e dogmaticamente la sua opera \"De praescriptione haereticorum\", in cui egli giunge alla conclusione fondamentale che \u00e8 inutile disputare con gli eretici sulla base della Scrittura, poich\u00e9 essi continueranno a loro volta a fare lo stesso. La \"regula fidei\" contiene l'interpretazione autorevole della Scrittura ed essa \u00e8 trasmessa integralmente e fedelmente solo dove sussiste la successione apostolica, cio\u00e8 dai vescovi legittimi, appartenenti all'unica Chiesa cattolica e ortodossa. Ruolo primaziale nella conservazione dell'autentico deposito della fede lo ha la sede vescovile di Roma.\nAltri aspetti del pensiero.\nAlcune opere di Tertulliano (\"De spectaculis\", \"De virginibus velandis\", \"De cultu feminarum\") sono improntate ad un estremo rigorismo morale che condanna ogni mondanit\u00e0 e diletto terreno come un'insidia diabolica; la donna stessa, discendente di Eva, \u00e8 vista come una creatura del demonio. Tale rigorismo indusse Tertulliano ad aderire al montanismo che predicava l'imminenza della resurrezione della carne e l'avvento del regno di Cristo, rifiutava la gerarchia della Chiesa e prescriveva una vita ascetica distaccata dal mondo.\nDegna di nota \u00e8 la sua affermazione: \u201cCaro salutis est cardo\u201d, \u201cla carne \u00e8 il cardine della salvezza\u201d.\nCome molti pensatori del tempo anche Tertulliano era contrario alla pratica della contraccezione, celebre \u00e8 infatti il principio da lui esposto secondo il quale: \"Impedire la nascita di un bambino significa commettere un omicidio anticipato\".\nLinguaggio.\nAlla fine del II secolo e all'inizio del III, Tertulliano \u00e8 fra i primi scrittori cristiani in lingua latina e sicuramente uno dei primissimi teologi che scrivono in questa lingua. Usa nei suoi scritti un linguaggio specificamente tecnico preso dal gergo avvocatizio e costruisce i periodi in modo volutamente irregolare, con interrogazioni, esclamazioni, battute ad effetto, giochi di parole, anastrofe, metafore, cos\u00ec da rendere pi\u00f9 incisivo il discorso. Lo stile \u00e8 veemente, polemico e aspro.\nL'espressione libero arbitrio \u00e8 entrata nel vocabolario filosofico con Tertulliano, che per primo us\u00f2 il termine \u00abliberum arbitrium\u00bb per tradurre il greco \u03b1\u1f50\u03c4\u03b5\u03be\u03bf\u03cd\u03c3\u03b9\u03bf\u03c2 (autexousios) di Epitteto.\nOpere.\nSono pervenute trenta opere teologiche e polemiche contro i pagani, contro gli avversari religiosi e contro alcuni cristiani che non condividevano le sue tesi.\nPeriodo cristiano (197-206)\nPeriodo influenzato dal montanismo (207-212)\nPeriodo apertamente montanista (213-220)"}
{"id": "309680", "revid": "2912", "url": "https://it.wikipedia.org/wiki?curid=309680", "title": "Jean Pierre Rampal", "text": ""}
{"id": "309681", "revid": "125655581", "url": "https://it.wikipedia.org/wiki?curid=309681", "title": "Enrico Fabris", "text": "\u00c8 stato il primo atleta italiano a vincere una medaglia olimpica nella disciplina del pattinaggio di velocit\u00e0.\nBiografia.\nPattinatore.\nFabris ha iniziato l'attivit\u00e0 agonistica seguendo gli insegnamenti del padre e successivamente \u00e8 stato cresciuto nella pista naturale di Gallio da Alessandro De Taddei, che ne ha curato la tecnica. Nel 1987, all'et\u00e0 di sei anni, si \u00e8 affiliato alla societ\u00e0 di pattinaggio del suo paese natale, la Sportivi Ghiaccio Roana; \u00e8 rimasto tesserato per il club di Roana per sedici anni, in seguito \u00e8 passato al gruppo sportivo statale delle Fiamme Oro.\nHa rappresentato l' alle Olimpiadi invernali di , ottenendo il 16\u00ba posto nei 5000 metri e il 26\u00ba posto nei 1500 metri.\nAlle Olimpiadi invernali di ha vinto la medaglia d'oro nei 1500 metri e nell'inseguimento a squadre (insieme a Matteo Anesi, Ippolito Sanfratello e Stefano Donagrandi), oltre alla medaglia di bronzo nei 5000 metri, diventando il primo atleta italiano a vincere una medaglia olimpica nella disciplina del pattinaggio di velocit\u00e0. \nIl 21 novembre 2011 ha annunciato il proprio ritiro dal pattinaggio agonistico a causa di problemi fisici alle ginocchia.\nIl 15 dicembre 2015 \u00e8 stato inserito nella Walk of Fame dello sport italiano al parco olimpico del Foro Italico a Roma.\nAllenatore.\nAlle Olimpiadi invernali di Pyeongchang 2018 ha allenato Nicola Tumolero, vincitore della medaglia di bronzo nei 10000 metri.\nRecord.\nFabris ha realizzato i record italiani nei 1000, 1500, 3000, 5000 e 10000 metri."}
{"id": "309682", "revid": "287204", "url": "https://it.wikipedia.org/wiki?curid=309682", "title": "Anfora", "text": "Lanfora (dal greco , da \u1f00\u03bc\u03c6\u03af + \u03c6\u03ad\u03c1\u03bf\u03bc\u03b1\u03b9, \"esser portato da entrambe le parti\", attraverso il latino \"amphora\") \u00e8 un vaso di terracotta a due manici, definiti anse, di forma affusolata o globulare utilizzato nell'antichit\u00e0 per il trasporto di derrate alimentari liquide o semiliquide, come vino, olio, salse di pesce, conserve di frutta, miele, ecc. Si possono classificare in fenicie o puniche, greche, etrusche, della Magna Grecia (greco-italiche antiche) e romane.\nClassificazione.\nIl primo studioso di questi recipienti fu, nel 1872, Heinrich Dressel, insieme a padre Luigi Bruzza. Studiando i cocci presenti sulla collina romana nota come monte Testaccio, antica discarica di questi contenitori, cominci\u00f2 a catalogare e datare le anfore romane.\nPer quanto riguarda le anfore di et\u00e0 romana le tipologie attualmente in uso sono molto numerose e la loro denominazione pu\u00f2 discendere dal nome di una localit\u00e0 (es. Camuludunum 184), di uno studioso (es. Keay VI), di un inventario/contesto di scavo (es. Agora M273); altre denominazioni possono derivare invece da caratteristiche fisiche dell'anfora (es. hollow foot amphora) o dall'arco cronologico di diffusione (es. Late Roman Amphora 2).\nUnit\u00e0 di misura.\nL'anfora () era una unit\u00e0 di misura di volume in uso nell'antica Grecia, che nel sistema attico di Solone corrispondeva a 72 cotili o a 1/2 metreta (19,44 litri).\nCon il termine anfora veniva indicato nel Cinquecento una unit\u00e0 di peso e di capacit\u00e0, utilizzata dai commercianti italiani, soprattutto veneziani. Veniva abbreviata con il segno \"@\".\nL'anfora nella ceramica greca.\nIl termine anfora (dal greco \"amphor\u00e8us\") \u00e8 utilizzato per una forma ceramica greca decorata, caratterizzata da un corpo rastremato inferiormente, con collo pi\u00f9 stretto e due anse impostate sul collo e sulla spalla. A differenza dei contenitori da trasporto sopra descritti, che presentavano un piede appuntito atto a facilitare l'immagazzinamento sulle navi, le anfore avevano un fondo piatto che permetteva ad esse di sostenersi. Erano destinate a contenere liquidi o granaglie ed in alcuni periodi furono destinate ai rituali di sepoltura, impiegate come urne cinerarie o come segnacoli tombali.\nGi\u00e0 conosciute in epoca micenea, in epoca greca se ne distinguono due principali tipi in base al profilo tra spalla e collo che pu\u00f2 seguire una curva continua, ovvero presentare uno stacco netto. Per ciascuna forma sono osservabili sistemi decorativi precipui e determinati dalla tecnica di decorazione impiegata e dal periodo storico.\nQuesta forma \u00e8 raramente presente al di fuori dell'Attica e compare gi\u00e0 nel VII secolo a.C. divenendo comune in una forma rimodellata nel VI secolo a.C. Viene prodotta fino all'ultimo quarto del V secolo a.C. Se ne distinguono tre standard tipologici:\nFurono le pi\u00f9 antiche, ereditate dalla ceramica micenea. Per il periodo protogeometrico se ne conoscono con anse orizzontali, impostate sul ventre, e con anse verticali; queste ultime sono le pi\u00f9 diffuse e danno origine alla forma pi\u00f9 allungata che diviene comune durante il periodo geometrico. Per i periodi orientalizzante e a figure nere l'anfora a collo distinto assume diverse forme, ma la pi\u00f9 diffusa resta quella tipica del periodo geometrico. Una nuova forma viene modellata a met\u00e0 del VI secolo a.C. ad Atene, dove diviene la forma tipica nelle figure nere del periodo maturo: il corpo assume forma ovoidale e la spalla si appiattisce. La forma tipica del periodo a figure rosse si presenta smagrita e frequentemente con anse intrecciate.\nTra le anfore con il collo distinto una variante \u00e8 rappresentata dall'anfora panatenaica, con collo sottile e corpo largo fortemente rastremato verso il piede, creata ai tempi di Pisistrato e offerta come premio per le competizioni nelle Panatenee di Atene: presenta una decorazione dipinta tipica, sempre a figure nere (la dea Atena su un lato e la gara vinta sull'altro), fino al II secolo a.C. A partire dal IV secolo a.C. le anfore panatenaiche sono datate dall'iscrizione del nome dell'arconte eponimo. La forma tende a smagrire e ad allungarsi col tempo fino a perdere nel IV secolo a.C. l'aspetto originario dell'anfora a collo distinto. Furono prodotte anche anfore della medesima forma ma con diverse decorazioni, a volte pi\u00f9 piccole, forse come souvenir.\nUn'altra variante particolare era l'anfora nicostenica, che prende il nome dal suo creatore, il vasaio Nikosthenes, il quale ne produceva esemplari destinati unicamente al mercato etrusco. Presenta anse piatte che partono dall'orlo e collo a profilo tendenzialmente conico che raggiunge alla base quasi la larghezza massima del ventre. La forma dell'anfora nicostenica deriva da quella dell'anforetta a spirale, una tipologia vascolare frequentemente rinvenuta nelle sepolture villanoviane e orientalizzanti.\nPrendono il nome da Nola, luogo di rinvenimento di numerosi esemplari; sono una versione pi\u00f9 piccola dell'anfora a collo distinto, frequenti nella prima met\u00e0 del V secolo a.C. Presentano collo svasato, ampio orlo convesso e anse crestate; la versione con anse doppie, ciascuna composta da due sezioni cilindriche, \u00e8 chiamata \"doubleen\".\n\u00c8 una variante con corpo meno espanso prodotta a partire dal 575 a.C. circa e destinata all'esportazione in Etruria.\n\u00c8 un'anfora di piccole dimensioni con piede a punta usata per la conservazione degli oli profumati."}
{"id": "309683", "revid": "181699", "url": "https://it.wikipedia.org/wiki?curid=309683", "title": "Caricature di Maometto", "text": ""}
{"id": "309685", "revid": "27723", "url": "https://it.wikipedia.org/wiki?curid=309685", "title": "Jean Elias Benjamin Valz", "text": ""}
{"id": "309686", "revid": "124594914", "url": "https://it.wikipedia.org/wiki?curid=309686", "title": "Roberto Rizzo", "text": "Carriera.\nGiocatore.\nDi ruolo ala e nativo di San Cesario \u2014 comune del leccese \u2014 debutt\u00f2 in Serie B coi salentini il 29 marzo 1981 nell'incontro perso a Vicenza. Dopo una stagione in maglia cosentina, fece rientro alla base cogliendovi una storica promozione in A nel 1984-85: l'esordio in massima categoria avvenne l'8 dicembre 1985, durante la gara interna contro il Como terminata 4-1 per i lariani. \nHa successivamente militato negli organici di Salernitana, Perugia e Monopoli chiudendovi la carriera nel 1994.\nAllenatore.\nEntrato a far parte dello staff tecnico del Lecce, assunse nel 2002 la conduzione della squadra Primavera: nel triennio seguente guid\u00f2 i giallorossi alla vittoria di 2 Campionati \u2014 entrambi a scapito dell'Inter, battuta a Siena nel 2003 e Fano nel 2004 \u2014 nonch\u00e9 di altrettante Coppe Italia e Supercoppe nazionali giovanili.\nNel gennaio 2006, dopo l'esonero di Baldini, siede congiuntamente a Franco Paleari sulla panchina della prima squadra: in 17 giornate consegue 16 punti, non riuscendo ad evitare la retrocessione anzitempo in B.\nHa poi allenato (2006-07) e (2007-08). Nel 2009-10 ha guidato il Matera, portandolo a vincere i play-off della Serie D e la Coppa Italia di categoria.\nL'anno successivo \u00e8 tornato con i salentini, per essere il vice di De Canio. Alla 26\u00aa giornata di campionato siede in panchina per sostituire l'allenatore, squalificato, ottenendo una vittoria per 2-0 contro la Juventus. Ha poi seguito De Canio anche al Genoa ed al Catania.\nNel febbraio 2016 \u00e8 divenuto vice-allenatore della del neo-tecnico Primo Maragliulo, in Serie B.\nIl 24 aprile 2017 \u00e8 subentrato a Pasquale Padalino alla guida del Lecce, tornando cos\u00ec sulla panchina della squadra salentina a distanza di sette anni, con un contratto valido fino al termine della stagione e rinnovo automatico in caso di promozione in Serie B. Nonostante l'eliminazione ai quarti di finale di play-off, il 12 giugno \u00e8 stato confermato per un'altra stagione.\nIl 10 settembre, a seguito di una pesante sconfitta per 3-0 nello scontro diretto con il , ha rassegnato le proprie dimissioni, dopo sole 3 giornate e 4 punti conquistati."}
{"id": "309688", "revid": "712828", "url": "https://it.wikipedia.org/wiki?curid=309688", "title": "Shira Brie", "text": ""}
{"id": "309692", "revid": "712828", "url": "https://it.wikipedia.org/wiki?curid=309692", "title": "Scambio (Guerre stellari)", "text": ""}
{"id": "309701", "revid": "712828", "url": "https://it.wikipedia.org/wiki?curid=309701", "title": "Czerka", "text": ""}
{"id": "309710", "revid": "124246471", "url": "https://it.wikipedia.org/wiki?curid=309710", "title": "Eugenio Fascetti", "text": "Come allenatore ha conseguito 5 promozioni in Serie A.\nCarriera.\nGiocatore.\nDa calciatore ha vestito le maglie di formazioni importanti come il Bologna, la Juventus (vincendo lo scudetto nel 1960-1961) e la Lazio, per poi chiudere la carriera da giocatore nella squadra della sua citt\u00e0, il Viareggio.\nAllenatore.\nDa allenatore ha esordito nei primi anni 1970 guidando la Fulgorcavi Latina dalla Prima Categoria alla Serie D. Dopo aver frequentato il Supercorso di Coverciano nel 1977-1978, ha iniziato la sua carriera di allenatore guidando il Varese, club che nel 1979-1980 port\u00f2 in Serie B, dove ottenne un quarto posto nei tre anni seguenti.\nPassato al Lecce nel 1983, ottenne il quarto posto in cadetteria e poi guid\u00f2 i salentini alla loro prima promozione in Serie A nel 1984-1985. Nel 1985-1986 era sulla panchina dei giallorossi quando questi, ormai retrocessi aritmeticamente, sconfissero la Roma all'Olimpico per 3-2, interrompendo la rincorsa allo scudetto dei capitolini, scavalcati poi dalla Juventus nel turno seguente, proprio contro il Lecce.\nAllen\u00f2 la Lazio (1986-1987) in Serie B quando questa riusc\u00ec a salvarsi dalla retrocessione in C, dopo aver vinto dei drammatici spareggi, partendo all'inizio del campionato con una penalizzazione di 9 punti (all'epoca la vittoria valeva 2 punti), ottenendo poi l'anno successivo (1987-1988) la promozione in Serie A con la squadra romana.\nIn seguito ha cambiato spesso panchina guidando , , Verona e fino ad approdare al . Qui rimarr\u00e0 per ben sei stagioni, fino alla stagione 2000-2001, lanciando Antonio Cassano ai grandi livelli.\nHa quindi guidato e , ultima formazione allenata (Serie A 2002-2003 e buona parte della Serie B 2003-2004). Ha allenato nell'estate del 2002 (anche se per poche settimane, fino al fallimento) la Fiorentina, retrocessa sul campo in Serie B e successivamente retrocessa a tavolino in C2 per inadempienze finanziarie che le impedirono l'iscrizione al campionato cadetto.\nIn veste di allenatore ha ottenuto 5 promozioni in Serie A con Lecce (1984-1985), Lazio (1987-1988), Torino (1989-1990), Verona (1990-1991), Bari (1996-1997), una promozione in Serie B con il Varese (Serie C1 1979-1980 ) e due promozioni nei Dilettanti con la Fulgorcavi Latina, dalla prima categoria alla Promozione (1972/73) e dalla Promozione alla serie D (1974/75).\nDopo il ritiro.\nDal 2008 partecipa come opinionista alla trasmissione sportiva 90\u00ba minuto Serie B, insieme all'ex calciatore Vincenzo D'Amico, ed \u00e8 spesso ospite in alcune emittenti private toscane.\n\u00c8 un dichiarato tifoso dell'."}
{"id": "309711", "revid": "799504", "url": "https://it.wikipedia.org/wiki?curid=309711", "title": "Quinto Ennio", "text": "Viene considerato, fin dall'antichit\u00e0, il padre della letteratura latina, poich\u00e9 fu il primo poeta ad usare la lingua latina come lingua letteraria in competizione con quella greca.\nBiografia.\nQuinto Ennio nacque nel 239 a.C. a \"Rudiae\", nei pressi di Lecce, citt\u00e0 dell'antica Calabria (l'attuale Salento, corrispondente alla Puglia meridionale) in cui allora convivevano tre culture: quella greca che aveva come centro maggiore Taranto, quella osca dei centri minori indigeni italici, e quella dell'occupante romano: Aulo Gellio testimonia infatti che Ennio, pur vantandosi di discendere da \"Messapo\" (eroe eponimo della Messapia e dei Messapi), era solito dire di possedere \"tre cuori\" (\"tria corda\"), poich\u00e9 sapeva parlare in greco, in latino e in osco.\nDurante la seconda guerra punica milit\u00f2 in Sardegna e nel 204 a.C. vi conobbe Catone il Censore, che lo port\u00f2 con s\u00e9 a Roma. Qui ottenne la protezione di illustri uomini politici quali Scipione l'Africano e, poco tempo dopo, entr\u00f2 in contatto con altri aristocratici del circolo degli Scipioni, filoelleni, come Marco Fulvio Nobiliore. Queste amicizie lo posero in conflitto con Catone, diffidente nei confronti delle altre culture e di quella greca in particolare.\nNel 189 a.C. Marco Fulvio Nobiliore, nella guerra contro la Lega etolica, condusse con s\u00e9 Ennio come poeta al seguito, con il compito cio\u00e8 di celebrare le gesta del generale (come in effetti fece nella tragedia praetexta \"Ambracia\"). Questo scandalizz\u00f2 Catone in quanto comportamento contrario al costume degli avi, al \"mos maiorum.\" Cinque anni dopo Quinto Fulvio Nobiliore, figlio di Marco, gli assegn\u00f2 dei terreni presso la colonia da lui dedotta a Pesaro e gli fece conferire la cittadinanza romana. Riconoscente, Ennio espresse orgogliosamente questa concessione:\nEnnio, messo a capo del \"collegium scribarum histrionumque\", trascorse gli anni della vecchiaia in relativa orgogliosa miseria, con una sola serva al suo servizio, attendendo alla composizione delle sue tragedie e del poema epico:\nTra i suoi discepoli ricordiamo il nipote (figlio di sua sorella), il tragediografo e pittore Marco Pacuvio, e il commediografo Cecilio Stazio (con cui condivise l'abitazione). \nSofferente di gotta, Ennio mor\u00ec a Roma nel 169 a.C. Per i suoi meriti, oltre che per l'amicizia personale, fu sepolto nella tomba degli Scipioni, sull'antica Via Appia, dove fu raffigurato da un busto su cui era inciso un epitaffio in distici elegiaci che Cicerone credeva composto dallo stesso Ennio:\nOpere.\nEnnio speriment\u00f2 numerosi generi letterari, molti dei quali a Roma erano poco conosciuti o del tutto sconosciuti, pertanto \u00e8 stato definito il \"vero padre della Letteratura latina\". \nDella maggior parte di queste sue opere rimangono solo pochi frammenti e titoli.\nPer quanto riguarda l'epica, si conoscono gli \"Annales\" e lo \"Scipio\".\nGli \"Annales\" furono il poema nazionale del popolo romano prima che fosse composta l'\"Eneide\" (29-19 a.C.). Ennio narrava la storia di Roma anno per anno, come spiega lo stesso titolo, dalle origini sino al 171, sino a poco prima della morte del poeta, dunque, avvenuta nel 169 a.C., e si ispira al modello greco, come far\u00e0 poi Virgilio. L'opera era strutturata in 18 libri, suddivisi in tre gruppi di sei, detti esadi, ma rimangono solo 600 versi dei circa originali.\nNel proemio posto all'inizio dell'opera Ennio racconta che Omero stesso gli era apparso in sogno per rivelargli di essersi reincarnato in lui dopo avergli esposto la dottrina pitagorica della metempsicosi, ovvero della transmigrazione delle anime. Mentre nei primi libri sono raccontati gli eventi che vanno dalle origini all'invasione di Pirro (280-272), nei successivi il racconto arriva fino al 171 a.C., due anni prima della morte del poeta. Nel proemio della seconda esade, poi, Ennio polemizza con coloro che lo criticavano per aver introdotto l'esametro, polemizzando contro gli autori che scrivevano in saturni - con chiaro riferimento a Nevio, che comunque omaggiava, non ripetendo la narrazione della prima guerra punica - e racconta gli eventi dalle guerre puniche sino alla seconda guerra macedonica, mentre la terza esade \u00e8 quasi del tutto andata perduta.\nPer quanto riguarda le composizioni drammatiche, per concorde affermazione degli antichi, Ennio eccelleva nella tragedia, con composizioni come \"Alexander\", \"Andromaca prigioniera\", \"Medea\", \"Tieste\", \"Achille\", \"Aiace\", \"Il riscatto di Ettore\", \"Ecuba\", \"Ifigenia\", \"Telamone\", \"Telefo\". A parte, come praetextae, \"Sabinae\" e \"Ambracia\". Che non fosse un grande poeta comico, lo testimonia il fatto che restano solo pochissimi versi e due titoli di commedie, la \"Caupunculae\" e il\" Pancratiastes.\"\nAlla poesia dotta appartenevano titoli come \"Epicharmus\" ed \"Euhemerus\", di tono filosofico, gli \"Hedyphagetica\", o ancora, sul versante della poesia disimpegnata, le \"Saturae\" e gli \"Epigrammi\".\nIl mondo poetico e concettuale di Ennio.\nEnnio fu il primo poeta latino a scrivere un poema in esametri, il metro di Omero, che fu poi utilizzato da tutti i poeti epici successivi: il suo capolavoro, gli \"Annales\", fu il primo poema epico a narrare la storia di Roma dalle origini facendo di Ennio il \"vate\" di Roma e tra i principali modelli stilistici del \"De rerum natura\" di Lucrezio e dell\"'Eneide\" di Virgilio. Scrisse numerose commedie e tragedie di cui restano pochi frammenti, e da altri frammenti si ritiene che abbia scritto anche alcune satire, anticipando addirittura Lucilio, considerato il padre del genere. \nPoich\u00e9 i frammenti a noi pervenuti sono pochi e giunti per tradizione indiretta, non siamo capaci di valutare la struttura compositiva del poema maggiore e le tecniche della narrazione, ma emergono con sufficiente chiarezza le caratteristiche della lingua e lo stile elevato e solenne, che appaiono frutto di un geniale contemperamento di tratti tipicamente latini e audaci innovazioni grecizzanti. Ricorre spesso ad arcaismi internazionali, tratti distintivi di derivazione omerica (tanto che si presenta nel proemio come Omero redivivo, e Orazio stesso lo definisce \"alter Homerus\", \"altro Omero\"). Infatti fu ritenuto uno dei principali fautori dell'ellenizzazione; nonostante Catone fosse uno degli scrittori pi\u00f9 attaccati alla cultura romana, riconobbe e apprezz\u00f2 in Ennio le doti intellettuali. Pare che fu Ennio ad introdurre l'esametro nella letteratura latina, formando i suoi versi anche solo con degli spondei (infatti sono detti \"versi olospondaici\").\nIn Ennio abbondano le metafore, sempre molto presenti nei poemi epici, le allitterazioni e l'uso della retorica."}
{"id": "309712", "revid": "1054745", "url": "https://it.wikipedia.org/wiki?curid=309712", "title": "Alfonso Frangipane", "text": "Biografia.\nAlfonso nacque da Francesco Frangipane e Maria Papaleo, di origine fiorentina. Il padre avvi\u00f2 il piccolo Alfonso all'arte, in quanto egli stesso era pittore, decoratore e affreschista e la madre lo spron\u00f2 ad eseguire illustrazioni di riviste del tempo. Mentre frequenta le scuole elementari, la sera si dedica a corsi di Scuola di disegno, allestita dallo stesso padre; finch\u00e9 nel 1900 partecipa e vince un concorso che gli d\u00e0 la possibilit\u00e0 di studiare a Napoli, dove frequenta la Scuola del Museo artistico industriale e si distingue per l'arte del disegno. L'anno seguente si iscrive al Regio Istituto delle belle arti dove riesce a diplomarsi al corso speciale di decorazione grazie all'aiuto dei suoi maestri, quali Stanislao Lista, Michele Tedesco, Ignazio Perricci. Tornato a Catanzaro, si dedica alla decorazione della sala da ballo del Casino d'Unione del palazzo Fazzari, le scale della farmacia Leone, la Cappella della Vergine nella Cattedrale, la sala da ballo del palazzo Gironda-Veraldi dove collabora Luigi Franciosa. Nel 1907 dirige a Catanzaro la scuola serale di disegno per artigiani, dove inserisce l'alternanza tra pratica e teoria, insegnando non solo l'arte del disegno ma anche la storia dell'arte. \nArriva a Reggio Calabria nel 1908, anno del terremoto ed \u00e8 costretto a tornare nel paese natio. Poco dopo sposa a Firenze Vittoria Ferrati dalla quale avr\u00e0 5 figli. \nFu l'organizzatore della prima \"Mostra d'arte calabrese\" a Catanzaro del 1912 e delle \"Biennali calabresi d'arte e di artigianato\" di Reggio Calabria fino al 1947 dove garant\u00ec la partecipazione di artisti e artiste conosciute durante il periodo napoletano, come ad esempio la pittrice Pia Galise. Durante la guerra divenne direttore onorario del Museo Provinciale di Catanzaro. \nNel 1919 si trasfer\u00ec a Reggio Calabria come titolare del \"Regio istituto magistrale\" e apr\u00ec una bottega d'arte per la valorizzare gli artisti calabresi. Fond\u00f2 nel 1920 istitu\u00ec la Prima Mostra Calabrese dell'arte Moderna, durante la quale si affianc\u00f2 a notevoli artisti del sud Italia; present\u00f2 opere scultoree di Domenico Augimeri e l'architettura di Pietro De Nava e l'archeologia di Paolo Orsi. Lavor\u00f2 accanto all'artista Francesco Jerace, anch'egli conosciuto nel periodo napoletano. Fonda nello stesso periodo l'\"Istituto d'arte di Reggio Calabria\" cui fece seguito il \"Liceo artistico\" ed il Museo nazionale della Magna Grecia nella stessa citt\u00e0. Nel 1921 fonda la \"Scuola serale dell'arte \"Mattia Preti\",\" intorno alla quale ruoteranno gli artisti pi\u00f9 importanti della Calabria. \nSempre a Reggio Calabria nel 1922 fond\u00f2 e diresse la rivista \"Brutium\", organo ufficiale dell\"'Accademia di belle arti\" della citt\u00e0.\nFu autore di varie pubblicazioni a carattere artistico, tra cui, per il Poligrafico dello Stato, \"L'inventario degli oggetti d'arte\" del 1933, e \"L'elenco degli edifici monumentali della Calabria\" del 1938.\nDal 1923 al 1927 tenne una serie di mostre nell'ambito della sezione calabrese, voluta da Ugo Ortona, della \"Biennale delle arti decorative\" di Monza.\nFu commissario per la Calabria del \"Sindacato nazionale fascista delle belle arti\" (1933).\nNel 2009 \u00e8 stata organizzata un convegno in suo onore dal titolo \"Alfonso Frangipane e la cultura artistica in Calabria del '900 in Calabria\", gestita dalla Direzione Regionale dei Beni Culturali e Paesaggistica della Calabria.\nCaratteristiche artistiche.\nAvviato sin da bambino dal padre all'arte della pittura, della scultura e degli affreschi, Alfonso segue lo stile neorinascimentale del padre e disegna fiori o allegorie scegliendo soggetti sia per sfondi sacri, che per sfondi profani. Tra i soggetti troviamo molti nudi. \nLa vena decorativa e architettonica emerge nei numerose opere, tra cui la sala da ballo del Casino d'Unione del Palazzo Fazzari e il soffitto del \"fumoir\" del teatro comunale. Nella seconda parte della sua vita, dedita al restauro della citt\u00e0 di Reggio Calabria distrutta dalla guerra, continua ad impegnarsi nella realizzazione di pezzi di arredamento con impronta liberty, ispirandosi all'arte calabrese. \nSi distingue anche per lavori su pergamena ed in particolare per la copertina dell'album \"Micco Spadaro\" donato al Presidente della Repubblica Francese con illustrazioni di pagine miniate sullo stile trecentesco ed esposte alla \"Promotrice\". "}
{"id": "309717", "revid": "2180194", "url": "https://it.wikipedia.org/wiki?curid=309717", "title": "Libert\u00e0 di parola", "text": "La libert\u00e0 di parola \u00e8 considerata, nel mondo moderno, un concetto basilare nelle democrazie liberali.\nIl diritto alla libert\u00e0 di parola non \u00e8 tuttavia da considerarsi illimitato: i governi possono decidere di limitare particolari forme di espressione, come per esempio l'incitamento all'odio razziale, nazionale o religioso, oppure l'appello alla violenza contro un individuo o una comunit\u00e0, che anche nel diritto italiano costituiscono reato. \nSecondo il diritto internazionale, le limitazioni alla libert\u00e0 di parola devono rispettare tre condizioni: devono essere specificate dalla legge, devono perseguire uno scopo riconosciuto come legittimo ed essere necessarie (ovvero proporzionate) al raggiungimento di quello scopo.\nStoria.\nL'origine del concetto e della pratica della libert\u00e0 di parola risale all'antica Grecia, in particolare nelle polis con regime democratico, dove veniva chiamata col termine parresia (dovere morale di dire la verit\u00e0) (gr. ), la facolt\u00e0 che i cittadini (di condizione libera) avevano di esprimere liberamente la loro opinione durante le assemblee pubbliche che si svolgevano nell'agor\u00e0. Il termine compare per la prima volta nel tragediografo greco Euripide nel V secolo a.C. e ricorre in tutto il mondo letterario greco fin nei testi patristici del V secolo d.C. e, per l'ultima volta, nel Dottore della Chiesa Giovanni Crisostomo.\nGli antichi greci avevano stabilito che per dire la verit\u00e0 occorreva \"dire tutto\" ci\u00f2 che si aveva in mente. La stessa etimologia di parresia (\u03a0\u03b1\u03c1\u03c1\u03b7\u03c3\u1f76\u03b1) \u00e8 quello attribuito a \"pan\" (tutto) e \"rhema\" (ci\u00f2 che viene detto). Nella parresia si supponeva che non ci fosse differenza tra ci\u00f2 che uno pensava e ci\u00f2 che diceva.\nIl filosofo greco Platone distingue due forme di parresia: una parresia falsa da un lato, dall'altro una parresia veritiera, sapiente e costruttiva."}
{"id": "309719", "revid": "112794944", "url": "https://it.wikipedia.org/wiki?curid=309719", "title": "Jean Bolland", "text": "Biografia.\nDopo la morte di Heribert Rosweyde (1629) ne eredit\u00f2 il lavoro di raccolta delle vite dei santi distribuite secondo i giorni dell'anno, divenuta poi nota col nome di \"Acta Sanctorum\". Fece pubblicare nel 1643 i santi di gennaio, nel 1658 quelli di febbraio e mor\u00ec prima di aver terminato quelli di marzo. A sua volta, il suo lavoro fu poi continuato dai padri Godefroid Henschen, Daniel Papebroch, e da molti altri gesuiti, che oggi vengono designati collettivamente sotto il nome di Bollandisti.\nGli \"Acta Sanctorum\", pubblicati ad Anversa fino al 1794, formavano, a partire da quest'epoca, 53 volumi in folio. Quattro nuovi volumi apparvero a Bruxelles dopo la ripresa dei lavori nel XIX secolo (1845 e anni seguenti). Se ne ristamp\u00f2 una parte a Venezia, in 42 volumi, nel 1734.\nNelle pubblicazioni della \"Soci\u00e9t\u00e9 g\u00e9n\u00e9rale de librairie catholique\" (Parigi), la prima serie forma 54 volumi, la seconda 7 volumi in folio, pi\u00f9 un volume di Tavole sinottiche."}
{"id": "309723", "revid": "1543377", "url": "https://it.wikipedia.org/wiki?curid=309723", "title": "Abidjan", "text": "Abidjan \u00e8 la citt\u00e0 pi\u00f9 popolosa e l'ex capitale della Costa d'Avorio, di cui costituisce un distretto autonomo. \u00c8 il principale centro commerciale del paese nonch\u00e9 la sua capitale de facto (Yamoussoukro \u00e8 la capitale ufficiale). Sorge sulla Laguna \u00c9bri\u00e9 su alcune penisole e isole convergenti, collegate da ponti. Gli abitanti dell'area metropolitana si attestano sui 5,6 milioni.\nVi hanno sede la Banca africana di sviluppo e l'accademia del calcio ivoriana.\nStoria.\nLa citt\u00e0 crebbe a causa della costruzione di un nuovo molo nel 1931 tanto quanto grazie alla sua designazione come capitale della colonia francese nel 1933. L'inaugurazione del canale di Vridi nel 1951 permise un'importante crescita del porto, con cui arriv\u00f2 ad essere collegata con il mare. Nel 1983, Yamoussoukro fu designata come capitale nazionale, per\u00f2 la maggior parte degli uffici del governo e le ambasciate straniere rimasero ad Abidjan.\nInfrastrutture e trasporti.\nA 16\u00a0km dalla citt\u00e0 \u00e8 presente l'aeroporto Port Bouet.\nNella citt\u00e0 \u00e8 in fase di costruzione una linea metropolitana."}
{"id": "309725", "revid": "767487", "url": "https://it.wikipedia.org/wiki?curid=309725", "title": "Sotto la ruota", "text": "Sotto la ruota \u00e8 la seconda opera narrativa di Hermann Hesse, pubblicato per la prima volta nel 1906; si tratta di un romanzo di formazione, con il giovane protagonista che si dovr\u00e0 confrontare da un lato con l'esigente e fredda pedagogia dell'epoca (la ruota sotto cui finir\u00e0 per trovarsi schiacciato), dall'altro con i desideri ed ispirazioni pi\u00f9 profonde che coltiva all'interno di se stesso.\nLa storia \u00e8 ambientata nella regione del W\u00fcrttemberg, nella Germania meridionale, e racconta la sorte di un giovane di talento chiamato Hans Giebenrath. Il ragazzo \u00e8 poco descritto, tutto ci\u00f2 che si sa per certo \u00e8 la sua magrezza e l'impegno per lo studio.\nVi sono vari elementi autobiografici nella vicenda, in quanto Hesse da giovane ha frequentato ed \u00e8 stato espulso dal seminario descritto con la 'diagnosi' di crisi nervosa.\nTrama.\nIn una piccola cittadina della Foresta Nera vive Joseph, padre vedovo del protagonista; questi, assieme al rettore della scuola, fa di tutto perch\u00e9 il figlio conduca sempre a buon fine e con ottimi risultati le varie verifiche ed esami. In disparte dai coetanei, per evitar \"cattive influenze\", convincono addirittura il ragazzo a frequentare una serie di lezioni extra a Stoccarda per prepararsi all'esame d'ammissione di stato che gli permetterebbe d'entrare al seminario evangelico del Monastero di Maulbronn.\nIl giovane, risultato secondo in graduatoria (su oltre cento concorrenti), riesce ad accedere alla scuola e, come ricompensa per l'avvenuta promozione gli viene nuovamente consentito d'andar a pescare: Hans ha sempre sentito una forte vicinanza alla natura e il doverla trascurare a favore dello studio \u00e8 stato un notevole sacrificio da parte sua. Egli sa per\u00f2 molto bene, come gli ha spiegato pi\u00f9 volte il padre, che l'istruzione \u00e8 tutto e che da questa dipende il suo futuro.\nLa fierezza del padre, orgoglioso che il figlio ormai faccia parte dell'\u00e9lite istruita, pare compensare ampiamente la mancanza di una madre; anche il parroco del paese si d\u00e0 da fare per dargli lezioni private di latino, questo per far fronte alla maggior concorrenza con cui sicuramente si trover\u00e0 a dover fare i conti alla scuola interna del seminario. Solamente il calzolaio Flaig, un uomo buono e semplice, un filantropo pietista, esprime la sua opinione negativa di fronte a questo continuo accumularsi di ore di studio finendo per consigliare, per il bene del ragazzo, di fargli fare pi\u00f9 esercizio all'aria aperta: mostrando la propria comprensione nei confronti del giovane accusa il maestro di scuola.\nPer quanto importante risulti essere Joseph, non sar\u00e0 per\u00f2 questi la figura chiave per il futuro del ragazzo. Infatti con il suo arrivo in seminario Hans scopre un'amicizia unica, quella con un certo Hermann Heilner, un tipo con spiccate inclinazioni artistiche. I due appaiono molto contrapposti come comportamento; quello abbastanza spregiudicato di Heilner difatti gli costa punizioni ed allontanamenti da parte di tutti, anche dello stesso Hans: ma il vedere Hermann respinto dagli insegnanti perch\u00e9 troppo autonomamente intelligente ed al contempo troppo ribelle, trasforma presto i sentimenti di Hans nei suoi confronti in aperta ammirazione e stima.\nDi fronte alla morte sopraggiunta improvvisa di uno studente loro compagno del seminario i due si avvicinano sempre pi\u00f9: la loro speciale amicizia, infatti, suggellata dal bacio improvviso datogli da Hermann sulle labbra, torna a scaldarsi: forse \u00e8 proprio la paura della morte che fa tornare Hans sui propri passi, facendogli sentire il bisogno di un complice e di un amico del cuore. Ma il comportamento di Hermann rimane pessimo e dopo un tentativo di fuga viene ritrovato dopo tre giorni in un villaggio vicino; quest'ultima marachella \u00e8 la classica goccia che fa traboccare il vaso ed il ragazzo viene espulso.\nL'amico dice addio ad Hans con una forte e calorosa stretta di mano; questa perdita pesa molto al protagonista, tanto da non riuscir pi\u00f9 a sopportar la sciocca presunzione degli insegnanti. Hans pare infine avere un esaurimento nervoso, si sente costantemente stanco e soffre di frequenti capogiri e vertigini. I responsabili scolastici infine lo rimandano a casa, ufficialmente per una 'vacanza' che gli permetta di ristabilirsi, ma \u00e8 invece ormai chiaro che il giovane non torner\u00e0 pi\u00f9 al collegio del seminario, avendo oramai addosso tutto il discredito che gli ha portato l'amicizia con Hermann.\nCos\u00ec il giovane Giebenrath torna nel suo paese. Non potendo permettersi di tornare a scuola, Hans si ritrova costretto a scegliere un lavoro; ma dopo alcune settimane trascorse in perfetta inattivit\u00e0, colto da disperazione medita anche il suicidio. I bei luoghi paesani e le campagne circostanti sembrano per\u00f2 poco alla volta ridare forza e consolare il giovane: durante la raccolta delle mele si innamora di Emma, la nipote di Flag, da poco giunta in paese dalla citt\u00e0 di Heilbronn.\nLa giovane donna mostra di non esser inesperta di questioni erotiche e, per Hans, la delusione amorosa si trova dietro l'angolo: Emma se ne va, terminata la sua vacanza, senza nemmeno degnarsi di salutarlo. Il padre intanto lo aiuta ad entrar come apprendista dal maestro fabbro, ma viene schernito dagli ex compagni di classe del paese come \"il fabbro che ha dato gli esami\": solo August, un coetaneo apprendista meccanico, stringe amicizia con lui.\nForse per sbaglio, forse apposta, Hans cade ubriaco annegando nelle gelide acque del fiume dopo una nottata passata a bere con altri conoscenti e viene ritrovato il giorno dopo, freddo e senz'anima; proprio l\u00ec, sulle cui rive aveva precedentemente trascorso tante ore felici. Il romanzo si chiude con Joseph Giebenrath che seppellisce il figlio.\nAnalisi.\nParticolare attenzione va data al lato autobiografico del libro. Hesse era un giovane pieno di problemi con i familiari, costretto a studiare in seminario, dal quale scappa, proprio come Hans. Inoltre la morte di Hans non si pu\u00f2 negare che sembri un suicidio, lo stesso suicidio che Hesse tent\u00f2 e fall\u00ec a quell'et\u00e0, nel 1892, con una rivoltella.\nUn altro appunto \u00e8 da dedicare alle descrizioni pi\u00f9 naturalistiche: la pesca, i paesaggi, le acque, i prati, i conigli e i recinti. Tutti elementi presenti nella vita di Hesse e che l'autore descrive come davanti ai suoi occhi, con minuziosit\u00e0 e pathos.\nPer ci\u00f2 che riguarda la vita scolastica di Hans, si nota come la scuola per quel ragazzo fra tanti sia estremamente importante, ma pi\u00f9 per dar soddisfazioni ai familiari che per intima gioia. Diversamente da Siddharta, Hans studia per realizzare le ambizioni del padre, non se stesso e a perderci sar\u00e0 appunto quel padre, che col cappello in mano e le lacrime agli occhi, ascolta la predica del pastore del paese durante il funerale del figlio."}
{"id": "309727", "revid": "1645873", "url": "https://it.wikipedia.org/wiki?curid=309727", "title": "Saint George's", "text": "Saint George's (in creolo di Grenada \"Sen J\u00f2j\") \u00e8 la capitale di Grenada. Si trova lungo la costa meridionale dell'isola di Grenada, sul versante occidentale.\nLe principali esportazioni riguardano cacao e noce moscata normale e piccante.\nLa citt\u00e0 \u00e8 circondata da una collina di un vecchio cratere vulcanico e si trova su un porto a forma di ferro di cavallo.\nSaint George's era la capitale dell'ex colonia britannica delle Isole Sopravento britanniche, ma era stata fondata dai francesi nel 1650."}
{"id": "309733", "revid": "27723", "url": "https://it.wikipedia.org/wiki?curid=309733", "title": "S/2005 P1", "text": ""}
{"id": "309734", "revid": "27723", "url": "https://it.wikipedia.org/wiki?curid=309734", "title": "S/2005 P2", "text": ""}
{"id": "309738", "revid": "124848280", "url": "https://it.wikipedia.org/wiki?curid=309738", "title": "Dizzy Reed", "text": "Legato alla band dall'inizio degli anni ottanta, si \u00e8 unito nel 1990 alla stessa, durante le registrazioni di \"Use Your Illusion I\" e \"II\". Ha suonato il pianoforte in \"Civil War\", \"Live and Let Die\" e \"Since I Don\u00b4t Have You\" (in \"The Spaghetti Incident?\"), e l'organo in \"Yesterdays\".\nNel 1990 entr\u00f2 a far parte della band Johnny Crash assieme a Matt Sorum.\nInsieme ad Axl Rose, dal 1991 \u00e8 l'unico componente stabile del gruppo californiano. Reed \u00e8 anche il fondatore del gruppo The Wild, e il tastierista e cantante nella reinterpretazione band Hookers &amp; Blow.\n\u00c8 stato sposato con Lisa, autrice e insegnante, per quindici anni. Dal matrimonio sono nati due figli."}
{"id": "309750", "revid": "74801", "url": "https://it.wikipedia.org/wiki?curid=309750", "title": "Basseterre", "text": "Basseterre (IPA: ; abitanti nel 2018) \u00e8 la capitale di Saint Kitts e Nevis, nelle Indie Occidentali. Copre una superficie di .\n\u00c8 situata a 17\u00b0 18' N e 62\u00b0 44' W, sull'isola di Saint Kitts, ed \u00e8 uno dei principali centri commerciali delle Isole Sopravento settentrionali. L'industria leader era quella della raffinazione dello zucchero, ma \u00e8 stata chiusa nel 2005.\nStoria.\nBasseterre fu fondata dai francesi nel 1627. La sua posizione strategica di porto commerciale fu sfruttata appieno da De Poincy durante il suo periodo trascorso come Governatore francese di Saint Kitts (1639-1660). De Poincy rifiut\u00f2 di sottostare al re francese e probabilmente si consider\u00f2 Bailiff Grand Cross dei Cavalieri di Saint John per via della sua richiesta di maggiore fedelt\u00e0 rispetto a quella dovuta al re.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale Robert L. Bradshaw."}
{"id": "309751", "revid": "2036605", "url": "https://it.wikipedia.org/wiki?curid=309751", "title": "Palmira", "text": "Palmira (in palmireno , \"Tadmor\", \"palma\"; greco \u03a0\u03b1\u03bb\u03bc\u03cd\u03c1\u03b1, \"Palmyra\", come in latino; in aramaico, \"Tadmor\", , \"Tadmur\"), chiamata anche la \"Sposa del Deserto\", fu in tempi antichi una delle pi\u00f9 importanti citt\u00e0 della Siria, e per un certo periodo capitale dell'importante Regno di Palmira, un impero di breve durata governato dalla regina Zenobia in contrasto con l'Impero Romano nel III secolo d.C. La piccola cittadina moderna nei pressi delle rovine porta lo stesso nome e si trova nel Governatorato di Homs.\nIl sito archeologico ha subito gravissimi danni durante la guerra civile siriana, ad opera di sistematiche distruzioni del gruppo terrorista dello Stato Islamico nel 2013, ma \u00e8 stata riconquistata dalla Siria nel 2016.\nGeografia.\nLa citt\u00e0 si trova in una oasi a a nord-est di Damasco e a sud-ovest della citt\u00e0 di Deir ez-Zor, che si trova sul fiume Eufrate. \u00c8 particolarmente nota per essere stata la capitale del Regno indipendente di Palmira, sotto il governo della regina Zenobia.\n\u00c8 stato per lungo tempo un vitale centro carovaniero, tanto da essere soprannominata la \"Sposa del deserto\", per i viaggiatori ed i mercanti che attraversavano il deserto siriaco per collegare l'Occidente (Roma e le principali citt\u00e0 dell'impero) con l'Oriente (la Mesopotamia, la Persia, fino all'India e alla Cina), che ebbe un notevole sviluppo tra il I ed III secolo d.C.\nIl nome greco della citt\u00e0, \"Palmyra\" (\u03a0\u03b1\u03bb\u03bc\u03cd\u03c1\u03b1), \u00e8 la fedele traduzione dall'originale aramaico, Tadmor, che significa 'palma', per la presenza di palme tipiche del deserto nell'oasi attorno a cui sorge. Secondo le \"Antichit\u00e0 Giudaiche\" di Giuseppe Flavio (AI, VIII), il nome le fu attribuito dal re Salomone e fu condiviso anche dai Greci. Tadmor (anche Tadmur; in arabo \u062a\u062f\u0645\u0631) \u00e8 l'attuale nome della cittadina sorta in prossimit\u00e0 delle rovine, che dipende molto dal turismo. Anche se la fonte sulfurea che alimentava l'oasi originale di Palmira sembra esaurita, oggi Tadmor, con un sistema di irrigazione del terreno, riesce a mantenere viva una fiorente oasi artificiale che permette ai abitanti di vivere non solo di turismo ma anche di agricoltura.\nStoria.\nOrigini.\nLa citt\u00e0, nota col nome di Tadmor nel II millennio a.C., \u00e8 menzionata per la prima volta in documenti provenienti dagli archivi assiri di Kanech, in Cappadocia, nel XIX secolo a.C., e poi \u00e8 citata pi\u00f9 volte negli archivi di Mari, nel XVIII secolo a.C. Viene poi citata ancora negli archivi assiri, nell'XI secolo a.C., come Tadmor del deserto. A quel tempo era solo una citt\u00e0 commerciale nella estesa rete che univa la Mesopotamia e la Siria settentrionale. Tadmor \u00e8 citata anche nella Bibbia (Secondo libro delle Cronache 8.4) come una citt\u00e0 del deserto fortificata da Salomone. La citt\u00e0 di \"Tamar\" \u00e8 menzionata nel Primo libro dei Re (9.18), anch'essa fondata e fortificata da Salomone.\nDopo queste citazioni su Palmira cala il silenzio per circa un millennio, e solo nel I secolo a.C. la citt\u00e0 viene citata col nuovo nome, che le \u00e8 stato dato durante il regno dei Seleucidi (IV - I secolo a.C.)\nPeriodo greco-romano.\nSeleucidi.\nQuando i Seleucidi presero il controllo della Siria nel 323 a.C. la citt\u00e0 fu abbandonata a s\u00e9 stessa e divenne indipendente. Palmira fior\u00ec come citt\u00e0 carovaniera durante il I secolo a.C., come ci testimonia lo storico giudeo Flavio Giuseppe, nel secolo successivo, sviluppando un proprio dialetto semitico e un proprio alfabeto. Anche se la Siria era divenuta provincia romana nel 64 a.C., pare che Palmira abbia mantenuto una certa autonomia e la citt\u00e0 era tanto ricca che, nel 41 a.C., Marco Antonio cerc\u00f2 di occuparla per saccheggiarla ma fall\u00ec nel tentativo.\nRomani.\nIn seguito Palmira fu annessa ufficialmente alla provincia romana di Siria, verso il 19 d.C., durante il regno di Tiberio (14-37), e con Nerone (54-68) fu integrata nella provincia. In quegli anni lo scrittore Plinio il Vecchio, nel suo Naturalis Historia, descrive Palmira mettendone in rilievo la ricchezza del suolo e la sua importanza per il ruolo che ricopriva come principale via di commercio tra Persia, India, Cina e l'impero romano. Sotto Tiberio era gi\u00e0 cos\u00ec ricca che costru\u00ec il santuario di Baal, col tempio dedicato a Baal, a Yarhibol (il Sole) e Aglibol (la Luna) e con la cooperazione degli sceicchi nomadi l'autorit\u00e0 di Palmira fu riconosciuta dalle oasi del deserto, tanto da renderla un vero e proprio stato. Nel 24 avevano fondato una colonia sull'Eufrate e avevano un fondaco a Vologasia, citt\u00e0 del regno dei Parti, da dove raggiungevano le coste del golfo persico, dove arrivavano le navi provenienti dall'India.\nSotto Traiano la citt\u00e0 fu compresa nella nuova provincia di Arabia, risultante dall'annessione dello stato satellite della Nabatea. Nel 129 Adriano visit\u00f2 Palmira e la proclam\u00f2 citt\u00e0 libera, dandole il nome di \"Palmira Hadriana\". Tra la fine del II e l'inizio del III secolo, Settimio Severo oppure il suo successore, il figlio Caracalla, concessero a Palmira lo statuto di \"citt\u00e0 libera\".\nBench\u00e9 fosse in una posizione strategica sia per l'impero romano che per quello partico, Palmira non era mai stata coinvolta nelle guerre tra le due potenze, ma dopo che nel 224 il fondatore della dinastia sasanide Ardashir I ascese al potere, a partire dal 230 il commercio palmireno diminu\u00ec a causa dell'occupazione sasanide della Cappadocia (Nisibis cadde nel 237) e della Mesopotamia; la citt\u00e0 di Carre nel territorio tra il Tigri e l'Eufrate cadde nel 238. Negli anni seguenti, le incursioni dei Sasanidi continuarono con continuit\u00e0 anche sotto il regno del successore di Ardashir, Shapur I, che arriv\u00f2 a minacciare Antiochia. In questo contesto si inser\u00ec la figura di Odenato.\nOdenato, discendente della famiglia gentilizia palmirena dei Settimi, che ricevette la cittadinanza romana, quando nel 193 parteggi\u00f2 per Settimio Severo contro Pescennio Nigro venne nominato governatore della provincia di Siria da Valeriano. Nel 260, dopo che Valeriano fu sconfitto a Edessa e venne catturato, Odenato intervenne in aiuto dei Romani e insegu\u00ec sino a Ctesifonte l'esercito sasanide che, sconfitto dal generale Callisto, si stava ritirando. Durante tale azione Odenato riusc\u00ec a procurare notevoli perdite al nemico e l'impresa fu apprezzata dall'imperatore Gallieno, figlio di Valeriano, e dopo che Odenato, durante la ribellione dei Macriani nel 261, sconfisse e uccise il generale Callisto, gli confer\u00ec il titolo di \"Dux Romanorum\" e \"Corrector totius Orientis\". I titoli indicavano una generica preminenza, ma non il governo effettivo, che spettava ai governatori romani. In seguito Odenato per\u00f2 si proclam\u00f2 anche \"re dei re\" indicando che stava creando uno Stato autonomo. Fu per merito di Odenato che negli anni successivi i Persiani non effettuarono altre incursioni.\nRegno indipendente di Zenobia di Palmira.\nNel 268, a seguito di un complotto politico (ordito dalla moglie di Odenato, Zenobia), Odenato e il figlio maggiore Hairan furono assassinati da Maconio, cugino o nipote (a seconda delle fonti) di Odenato. Poco dopo la morte del governatore (re dei re), sua moglie Zenobia prese il potere in nome del figlio minorenne Vaballato, col sogno e l'ambizione di creare un impero d'Oriente da affiancare all'impero di Roma. Il disinteresse apparente degli imperatori romani e la morte, nel 269, dell'imperatore Claudio II e del fratello Quintillano, incoraggiarono la regina a ribellarsi all'autorit\u00e0 romana. Si autoproclam\u00f2 Augusta e assunse il titolo onorifico di \"Discendente di Cleopatra\".\nNel 270 Zenobia nomin\u00f2 comandante supremo delle truppe palmirene l'abile generale Zabdas, e lo invi\u00f2 in suo nome all'attacco delle province romane di Arabia, Palestina ed Egitto, conquistandole. L'Egitto aveva una notevole importanza per il fatto che, dopo la chiusura delle vie carovaniere del nord, il commercio con l'India passava proprio da quella regione. Allora Zenobia si spinse con le sue truppe a nord, conquist\u00f2 la Cappadocia e la Bitinia arrivando sino alla citt\u00e0 di Ancira. Zenobia per\u00f2 non aveva l'approvazione del Senato di Roma, inoltre non tutte le legioni di stanza in Oriente la seguirono. In quello stesso anno (270) Aureliano viene acclamato imperatore dalle legioni del limes danubiano.\nAll'inizio del 272 Aureliano riconquist\u00f2 l'Egitto, poi la Bitinia e la Cappadocia, e dopo aver avuto ragione della cavalleria pesante palmirena ad Antiochia, sconfisse l'esercito palmireno comandato dal generale Zabdas e dalla stessa Zenobia nella battaglia di Emesa.\nMentre Palmira era sotto assedio, la regina e il Consiglio cittadino pensarono di inviare un'ambasceria, guidata da Zenobia in persona, presso il re persiano Sapore I (ignorando che questi fosse deceduto in quei frangenti), con lo scopo di ricevere rinforzi e salvare cos\u00ec il Regno di Palmira. Zenobia decise allora di salire sul pi\u00f9 veloce dei suoi dromedari assieme al figlioletto, e di tentare di raggiungere il regno dei Sasanidi, ma a sessanta miglia da Palmira venne raggiunta e catturata dall'Imperatore poco prima che attraversasse l'Eufrate.\nCon la loro regina catturata e gran parte dell'esercito annientato e stremato, il generale Zabdas sul finire del 272 consegn\u00f2 la citt\u00e0 ai romani: il Regno di Palmira era stato sottomesso senza che l'oasi e la citt\u00e0 avessero subito alcuna violenza. Le province orientali riconobbero di nuovo l'autorit\u00e0 di Aureliano. Successivamente la regina ed i suoi fedelissimi raggiunsero in catene Emesa per essere processati. La regina, timorosa per la sua vita (l'esercito romano aveva infatti esplicitamente chiesto che fosse giustiziata), fece ricadere la colpa della sua ribellione ai suoi consiglieri, che con i loro consigli avevano influenzato le sue decisioni, essendo ella una femmina (sesso debole) e dunque facilmente influenzabile. Ne fece le spese il filosofo Longino, primo consigliere di Zenobia, reo di aver scritto la lettera con cui la regina aveva rifiutato la resa, e punito con la morte. Assieme al filosofo Cassio Longino molti altri funzionari di Zenobia, come il sofista Callinico e lo stesso generale Zabdas, furono condannati a morte ma Zenobia ebbe invece salva la vita.\nZenobia e Vaballato, i due sconfitti, furono inviati a Roma, ma secondo quanto testimoniato dallo storico bizantino Zosimo il figlio mor\u00ec durante il viaggio. La regina venne per\u00f2 mostrata in ogni citt\u00e0 che Aureliano raggiunse per tornare in Occidente.\nPalmira, che non aveva sofferto danni in occasione della resa, l'anno dopo (273) a seguito di una ribellione fu saccheggiata, i suoi tesori furono portati via e le mura furono abbattute; la citt\u00e0 fu abbandonata e torn\u00f2 ad essere un piccolo villaggio, divenendo una base militare per le legioni romane.\nTardo impero romano, Bisanzio e conquista araba.\nDiocleziano tra il 293 e 303 fortific\u00f2 la citt\u00e0 per cercare di difendere Palmira dalle mire dei Sasanidi. Fece costruire entro le mura difensive ad occidente della citt\u00e0 un grande accampamento (il \"campo di Diocleziano\"), con un pretorio ed un santuario per le insegne per la Legio I Illirica. A partire dal IV secolo le notizie su Palmira si diradano.\nDurante il periodo della dominazione bizantina furono costruite alcune chiese, anche se la citt\u00e0 aveva perso importanza. Nel VI secolo l'imperatore Giustiniano, per l'importanza strategica della zona, fece rinforzare le mura e vi install\u00f2 una guarnigione. Nonostante ci\u00f2 la citt\u00e0 venne conquistata dagli Arabi di Khalid ibn al-Walid nel 634. Sotto il dominio degli Arabi la citt\u00e0 and\u00f2 in rovina.\nBench\u00e9 la storia di Palmira fosse nota, il sito e l'oasi vennero visitate solo nel 1751 da una comitiva di disegnatori (tra cui l'italiano Giovanni Battista Borra) capeggiati da due inglesi, Robert Wood e James Dawkins, che nel 1753 pubblicarono in inglese e francese \"Les Ruines de Palmyra, autrement dite Tadmor au d\u00e8sert\", che crearono grande interesse per il sito e l'oasi. Solo per\u00f2 verso la fine del XIX secolo vennero iniziate ricerche di carattere scientifico e si cominciarono a copiare e a decifrare le iscrizioni. Infine, dopo l'instaurazione del mandato francese sulla Siria, vennero iniziati gli scavi per portare alla luce i vari reperti. Scavi che sono continuati negli anni, ma interrotti dalla guerra nel 2015.\nSito archeologico.\nTempli.\nTempio di Al-l\u0101t.\nIl tempio, dedicato alla dea pre-islamica Al-l\u0101t, venne distrutto dai cristiani tra gli anni 378 e 386 e per questo motivo \u00e8 quasi scomparso, ne rimane solo l'altare, qualche colonna e il telaio della porta. Nel 1977 venne rinvenuta una colossale statua raffigurante un leone, animale sacro alla dea, che protegge un orice. La statua rappresentava il rifiuto della dea a qualsiasi sacrificio e spargimento di sangue, infatti sulla zampa il leone recava inscritto \"Al-L\u0101t benedir\u00e0 chi non sparger\u00e0 sangue nel santuario\". La statua, sita nel giardino del Museo archeologico, venne distrutta dai miliziani jihadisti dell'auto-proclamato Stato Islamico il 23 maggio 2015.\nTempio di Baal-hamon.\nIl tempio di Baal-hamon era situato sulla cima della collina di Jabal al-Muntar e venne costruito nell'89. Consisteva in una cella e un vestibolo con due colonne e aveva una torre difensiva collegata a esso. \u00c8 stato scoperto un mosaico raffigurante il tempio, il quale ha rivelato che sia la cella sia il vestibolo erano decorati con merli.\nTempio di Bel (o Baal).\nL'edificio religioso, dedicato a Bel o Baal, fu edificato sotto il dominio partico con elementi sia di tipo greco-corinzio, sia babilonese nella incongrua merlatura superiore del tempio (I secolo d.C.). Il tempio fu consacrato tra il 32 e il 38, il colonnato fu ultimato nel II secolo, verso il 120, mentre i propilei furono innalzati alla fine del II secolo. Il recinto sacro \u00e8 molto ampio di forma quadrangolare, 205x210 metri, contornato da un alto muro di cinta esterno, affiancato da un portico sorretto da un doppio colonnato. Il santuario aveva un ingresso monumentale, che ha subito delle modifiche quando gli Arabi hanno trasformato il santuario in una fortezza. L'ampio cortile interno era completamente lastricato. la cella del tempio misura 10 metri x 30. Il tempio aveva due nicchie, una rivolta a nord, che conteneva la triade di divinit\u00e0 palmirene, Baal, Yarhibol (il \"Sole\") e Aglibol (la \"Luna\"). In epoca araba la cella del tempio fu trasformata in moschea, come dimostrava il mi\u1e25r\u0101b presente sul muro meridionale della cella.\nIl tempio \u00e8 stato completamente distrutto dall'auto-proclamato Stato Islamico a fine agosto 2015; ne rimane l'ingresso.\nTempio di Baalshamin.\nIl tempio di Baalshamin (il \"signore del cielo\"), consacrato nel 130, era dedicato ad una divinit\u00e0 paragonabile a Mercurio ed era gestito da una trib\u00f9 nomade.\nCon l'avvento del cristianesimo, nel V secolo, il tempio venne trasformato in una chiesa.\nEra una delle strutture antiche pi\u00f9 complete conservatesi a Palmira, ma \u00e8 stato completamente distrutto dai miliziani jihadisti dell'auto-proclamato Stato Islamico il 23 agosto 2015.\nTempio di Nabu.\nPoco dopo aver oltrepassato l'arco di Settimio Severo, sulla sinistra, vi \u00e8 il tempio di Nabu, una divinit\u00e0 mesopotamica. Il tempio fu edificato tra la fine del I e la met\u00e0 del II secolo. All'interno del recinto, tre lati hanno un portico sorretto da colonne, mentre il quarto \u00e8 chiuso da un muro. \nMonumenti pubblici e militari.\nVia colonnata.\nLa via colonnata, lunga metri, inizia di fronte all'ingresso del Tempio di Bel ed il primo tratto si concludeva con l'arco monumentale a tre arcate, costruito probabilmente durante l'impero di Settimio Severo, tra la fine del II e l'inizio del III secolo e congegnato per mascherare un cambio di direzione di 30 gradi del secondo tratto dalla via, andato distrutto dall'azione devastante dell'ISIS. La via colonnata, le cui colonne presentano delle mensole che erano sormontate da statue, aveva una carreggiata larga 11 metri, affiancata da due portici di 7 metri.\nTetrapylon.\nIl \"Tetrapylon\" (Tetrapilo) fu eretto durante l'impero di Diocleziano, alla fine del III secolo. \nConsisteva in una piattaforma quadrata e in ogni angolo si trovava un gruppo di quattro colonne (tetra, \"\u03c4\u03ad\u03c3\u03c3\u03b1\u03c1\u03b5\u03c2\", in greco significa \"quattro\").\nOgni gruppo di colonne sosteneva una cornice di oltre 150 tonnellate e teneva al centro un piedistallo dove forse, in origine, era posta una statua. Tra le sedici colonne del complesso, solo una era originale (in granito rosa dell'Egitto), le altre risalivano ad un restauro del 1963 ed erano fatte in cemento.\nIl \"Tetrapylon\" \u00e8 stato distrutto quasi completamente nel gennaio 2017 dai miliziani jihadisti dell'auto-proclamato Stato Islamico.\nCampo e Terme di Diocleziano.\nSulla destra della via colonnata, di fronte al Tempio di Nabu, sorgevano le terme di Diocleziano, edificate nel II secolo. L'edificio, di non grandi dimensioni, 85 metri x 51, ha un ingresso di quattro colonne monolitiche di granito proveniente dall'Egitto.\nIl Campo (\"Castrum\") venne edificata sempre sotto l'impero di Diocleziano e fungeva da quartier generale della Legio I Illyricorum.\nTeatro romano.\nIl teatro \u00e8 un tipico teatro romano edificato nella seconda met\u00e0 del II secolo ed era conservato in ottime condizioni. Era dotato di un palcoscenico che misurava 45,5 \u00d7 10,5 metri, accessibile attraverso due scalinate, e da un proscenio decorato da varie nicchie e colonne in stile corinzio. La cavea ha un diametro di 92 metri.\nNel gennaio 2017 la facciata del Teatro \u00e8 stata fatta esplodere dall'auto-proclamato Stato Islamico.\nAgor\u00e0 e Senato.\nL'agor\u00e0 (, da \u1f00\u03b3\u03b5\u03af\u03c1\u03c9 = radunare), il foro delle citt\u00e0 romane, costruita all'inizio del II secolo, presenta una pianta quadrangolare (84x71 metri), con portici sui quattro lati. \nLe colonne presentano delle mensole che erano sormontate da statue. Presso l'angolo sud-ovest dell'agor\u00e0 sorgeva una basilica rettangolare (815 metri x 12) che si suppone potesse servire per i banchetti.\nIl Senato, piuttosto piccolo, aveva un vestibolo ed una corte interna ed era contornato da alcune botteghe.\nMura difensive.\nIl circuito delle mura difensive racchiudeva tutto il sito monumentale.\nFu costruita nel III secolo e racchiudeva un'area di circa 140 ettari.\nNecropoli.\nLa necropoli \u00e8 composta da diverse tombe distinte e oltre cinquanta monumenti.\nLa pi\u00f9 importante e particolare era la Torre di Elahbel, famosa per le decorazioni interne, comprendenti un soffitto a cassettoni e vari altorilievi raffiguranti i personaggi ivi sepolti.\nLa Torre di Elahbel ed altre tombe sono state fatte saltare in aria dai jihadisti dell'auto-proclamato Stato islamico nell'agosto 2015.\nOasi.\nA sud del centro carovaniero si trovava la fonte \"Efqa\", che per millenni ha alimentato l'oasi. il corso dell'acqua \u00e8 stato deviato pi\u00f9 ad est per il nuovo centro cittadino.\nDistruzioni nel sito.\nNon \u00e8 stato risparmiato dalla guerra civile in Siria, ed ha subito ingenti danni e distruzioni. Il 21 maggio 2015 l'ISIS (l'auto-proclamato Stato Islamico) ha dichiarato catturata la citt\u00e0 ed il suo sito archeologico.\nNell'agosto 2015 \u00e8 stata diffusa la notizia che i militanti jihadisti dell'ISIS hanno fatto saltare in aria il tempio di Baalshamin risalente al II secolo ed anticamente adibito al culto del dio Mercurio.\nIl 30 agosto 2015 viene diffusa la notizia della distruzione del tempio di Bel, uno dei pi\u00f9 importanti edifici del sito archeologico siriano dedicato al dio Bel, l'equivalente del dio Zeus per i greci e Giove per i romani, risalente al I secolo. Il giorno seguente le Nazioni Unite per mezzo di foto satellitari ne confermano la totale distruzione. Il giornalista britannico Robert Fisk ha rivelato in un articolo pubblicato sul quotidiano \"The Independent\" che reperti delle rovine sono gi\u00e0 in vendita sul mercato nero internazionale.\nLa battaglia per la riconquista di Palmira da parte dell'esercito siriano riprende nell'estate del 2015, diventa pi\u00f9 intensa dal novembre con l'appoggio aereo russo e la presenza di unit\u00e0 terrestri straniere ed entra nella fase finale solo all'inizio di marzo 2016, quando oltre combattenti lanciano l'assalto alla citt\u00e0 da tre diverse direttrici; l'area archeologica viene liberata il 24 marzo, il castello medievale il 25.\nIl 27 marzo viene annunciata, da parte dell'esercito regolare siriano, la completa riconquista di Palmira. Il giorno dopo, il direttore delle antichit\u00e0 siriane Maamoun Abdulkarim ha affermato che nell'insieme il complesso \u00e8 in buono stato e che un gruppo di esperti far\u00e0 una stima dei danni. Molte delle pi\u00f9 importanti vestigia (tra cui l'Agor\u00e0, il teatro romano e le mura delle citt\u00e0), infatti, sono quasi intatte. Oltre al tempio di Bel, per\u00f2, sono stati trovati distrutti anche il tempio di Baal Shamin, le torri funerarie romane, e l'Arco di Trionfo.\nA Roma, dal 7 ottobre all\u201911 dicembre 2016, sono stati esposti alcuni dei reperti monumentali distrutti a Palmira e ricostruiti in scala 1:1 in Italia, con la mostra \"Rinascere dalle distruzioni\". Ovvero, il \"Toro antropomorfo di Nimrud\", il soffitto del tempio di Bel e una delle sale dell\u2019archivio di Stato del Palazzo di Ebla. Inoltre sono conservati a Roma due ritratti marmorei che verranno restaurati e riconsegnati a guerra finita.\nL'ex sindaco di Roma, Francesco Rutelli, ha dichiarato di voler ricostruire Palmira con le stampanti 3D. \u00ab[...] andremo a ricostruire quanto \u00e8 stato distrutto, con l\u2019aiuto delle autorit\u00e0 locali e internazionali. L\u2019Italia \u00e8 gi\u00e0 pronta per far tornare Palmira al suo antico splendore\u00bb"}
{"id": "309753", "revid": "767487", "url": "https://it.wikipedia.org/wiki?curid=309753", "title": "Sparklehorse", "text": "Gli Sparklehorse sono stati un gruppo alternative rock statunitense nato a met\u00e0 degli anni novanta. Pi\u00f9 che di una band vera e propria si \u00e8 trattato di una \"one man band\", in quanto l'unico membro fisso \u00e8 stato il cantante e polistrumentista Mark Linkous, che scriveva, produceva ed eseguiva da solo la maggior parte dei brani. La loro attivit\u00e0 si \u00e8 bruscamente interrotta nel 2010 a causa della tragica morte di Linkous, suicida all'et\u00e0 di 47 anni.\nBiografia.\nEssenzialmente Mark Linkous \"era\" Sparklehorse. Linkous registrava molto del materiale degli Sparklehorse nello studio della sua casa, e la sua visione guidava gli Sparklehorse. Frequente collaboratore \u00e8 stato Scott Minor, che suona la batteria e altri strumenti.\nMolta della musica degli Sparklehorse \u00e8 introspettiva, malinconica. I suoi testi sono pieni di un singolare linguaggio simbolico: Joe Tangari descrive le sue canzoni \u00absurrealiste in modo ribelle [\u2026] Infatti alcuni dei testi sono cos\u00ec surreali che \u00e8 difficile immaginare che siano metafore di qualcosa\u00bb.\nMusicalmente gli Sparklehorse non sono molto lontani dal country alternativo, nonostante ci siano somiglianze quanto differenze tra questo genere e gli Sparklehorse: Linkous amava incorporare strumenti musicali obsoleti e nuove tecnologie (mellotron, registrazioni vocali distorte o tintinnanti drum machine), in un modo che ricorda un po' la musica di Tom Waits. Gli Sparklehorse hanno anche prodotto pezzi di hard rock come \"Some Day I Will Treat You Good\" o \"Happy Man\".\nIl primo album degli Sparklehorse, dal titolo \"Vivadixiesubmarinetransmissionplot,\" viene pubblicato nel 1995. Ebbe un modesto successo, principalmente nelle \"college radio\", le radio dei campus universitari. Durante il seguente tour Linkous viene trovato in overdose di valium e antidepressivi, svenuto nella sua stanza d'albergo a Londra, incosciente con le gambe bloccate sotto il corpo per almeno quattordici ore. Questo caus\u00f2 un picco di potassio nel sangue quando si mosse di nuovo, causando un arresto cardiaco durato due o tre minuti. Linkous venne ricoverato in ospedale, rischi\u00f2 di perdere entrambe le gambe e sub\u00ec numerosi e dolorosi interventi chirurgici.\nL'album \"Good Morning Spider\" (1999), registrato dopo l'incidente, contiene canzoni dolorose quali \"Painbirds\", e molti critici hanno erroneamente congetturato che l'esperienza a un passo dalla morte avesse ispirato a Linkous il tono grave, ma pur speranzoso, dell'album. Tuttavia, Linkous ha dichiarato che molto del materiale dell'album era stato scritto prima dell'incidente. La sola canzone scaturita da quella esperienza \u00e8 \"St. Mary\", dedicata alle infermiere dell'ospedale dove Linkous \u00e8 stato convalescente.\nIl 2001 vede la pubblicazione di \"It's A Wonderful Life\" con la collaborazione di Tom Waits, PJ Harvey, Nina Persson e Dave Fridmann, al tempo non ancora eminente produttore di musica indie. Mentre molto dei precedenti album era stato registrato solo da Linkous nel suo \"Static King\" studio nella fattoria che possiede nella rurale Virginia, \"It's Wonderful Life\" fu pi\u00f9 uno sforzo formale, largamente registrato da Fridmann.\nAccanto alla propria produzione musicale Linkous \u00e8 anche diventato un produttore, guidando lavori come l'album solista di Nina Persson, \"A Camp\", e \"Fear Yourself\" di Daniel Johnston. Linkous \u00e8 stato uno dei maggiori sostenitori di Johnston, un artista \"outsider\" che ha condotto una lunga battaglia contro la malattia mentale. Nel 2004, Linkous ha curato e prodotto \"Discovered Covered: The Late Great Daniel Johnston\", un album tributo a Daniel Johnston, con artisti come Beck, Death Cab for Cutie, Vic Chesnutt, Tom Waits e Bright Eyes. L'album include anche una collaborazione tra Sparklehorse e The Flaming Lips nella traccia \"Go\".\nCelebre la sua cover di \"Wish you were here\" dei Pink Floyd realizzata in collaborazione con i Radiohead.\nNel 2003, gli Sparklehorse hanno aperto alcuni concerti dei R.E.M.\nNel mese di settembre del 2006, a cinque anni di distanza dal precedente album, viene pubblicato \"Dreamt For Light Years In The Belly Of a Mountain,\" quarto disco della band, registrato presso gli \"Static King Studio,\" nel North Carolina, posto in cui Linkous aveva deciso di stabilirsi per continuare il periodo di riabilitazione dalla dipendenza da droghe. Il disco, che vede la collaborazione di Danger Mouse e Steven Drozd, \u00e8 in realt\u00e0 caratterizzato da molte canzoni scritte all'epoca di \"It's a Wonderful Life\" che per\u00f2, alla fine, non trovarono posto nella tracklist finale di quel disco.\nNel 2009, Linkous ha collaborato con Christian Fennesz, musicista di elettronica, nell'EP In the Fishtank 15, un disco sperimentale e con atmosfere rarefatte, registrato in soli due giorni nel dicembre del 2007 e pubblicato nel mese di settembre del 2009. Sempre nello stesso anno, Linkous si esib\u00ec dal vivo insieme con Fennesz, in quelli che sarebbero stati i suoi ultimi quattro concerti, nel corso di un tour europeo nel mese di ottobre del 2009.\nSabato 6 marzo 2010, Mark Linkous viene rinvenuto suicida a Knoxville. La notizia viene diramata attraverso un comunicato dei suoi familiari.\nNel luglio del 2010 vede la luce il progetto \"Dark Night of the Soul,\" album in collaborazione con Danger Mouse e con numerosi ospiti musicisti. La sua uscita postuma, venne rinviata di circa un anno a causa di una disputa legale con la EMI, etichetta distributore dell'album."}
{"id": "309758", "revid": "287204", "url": "https://it.wikipedia.org/wiki?curid=309758", "title": "Miguel Angel Asturias", "text": ""}
{"id": "309761", "revid": "110157", "url": "https://it.wikipedia.org/wiki?curid=309761", "title": "Castries", "text": "Castries (in creolo delle Antille \"Kastri\") \u00e8 la capitale di Saint Lucia, Stato insulare del Commonwealth in America Centrale, tra il Mar dei Caraibi orientale e l'Oceano Atlantico.\nStoria.\nFondata dai francesi nel 1650, prende il nome da Charles Eug\u00e8ne Gabriel de la Croix, Marchese di Castries (in Francia). Il nome precedente della citt\u00e0 era \"Carenage\" (che significa \"ancoraggio sicuro\").\nDistrutta dalle fiamme in pi\u00f9 di un'occasione, Castries \u00e8 stata ricostruita in modo radicale, soprattutto dopo il 19 giugno 1948.\nTurismo.\nQuello di Castries \u00e8 un porto che attrae molte navi da crociera.\nInfrastrutture e trasporti.\nAeroporti.\nCastries possiede l'Aeroporto George F. L. Charles, di interesse locale. I passeggeri di lunga distanza arrivano all'Aeroporto Internazionale Hewanorra, vicino a Vieux Fort.\nIstituzioni regionali.\nOltre ad essere la capitale di Saint Lucia, ospita il segretariato dell'Organizzazione degli Stati dei Caraibi Orientali ed il quartier generale della Corte Suprema dell'Est dei Caraibi."}
{"id": "309762", "revid": "125983648", "url": "https://it.wikipedia.org/wiki?curid=309762", "title": "Ballar\u00f2 (programma televisivo)", "text": "Ballar\u00f2 \u00e8 stato un talk show politico televisivo andato in onda dal 5 novembre 2002 al 5 luglio 2016 ideato da Giovanni Floris e Paolo Ruffini. \u00c8 stato condotto da Floris fino al 2014 e successivamente da Massimo Giannini. \u00c8 andato in onda su Rai 3 il marted\u00ec in prima serata ed \u00e8 stato replicato da Rai Extra fino al 2010. Il nome del programma derivava dal mercato storico palermitano di Ballar\u00f2, a sua volta derivante probabilmente da \"Bahlara\", nome arabo di un villaggio in corrispondenza di Monreale, o da \"Ap-Vallaraja\", titolo attribuito ai sovrani del Sindh.\nStoria.\nIl programma fu condotto da Giovanni Floris, ideatore insieme all'allora direttore di Rai Tre Paolo Ruffini e Annamaria Catrical\u00e0. Ogni puntata ospitava da quattro a sei esponenti della politica, dell'imprenditoria e della societ\u00e0, contrapposti su vari temi di attualit\u00e0. \"Ballar\u00f2\" andava in onda dallo studio 2 di via Teulada in Roma. La redazione era composta da svariati giornalisti: Vicsia Portel, Alessandro Poggi, Francesca Caria, Marzia Maglio, Vincenzo Miglino, Manuela Giovannini, Paola Baruffi, Giulio Valesini, Stefano Maria Sandrucci.\nLa sigla del programma era il brano \"Jeux d'enfants\", dell'album \"Alegria\", legato al famoso spettacolo del Cirque du Soleil; nel 2011 fu riarrangiata da Alessandro Mannarino e nel 2014 da Ivano Fossati. I disegni e le animazioni erano curati da Lorenzo Terranera.\nDal 2004 al 2007 la copertina di apertura programma, era affidata a un comico (che cambiava ogni anno) per poi lasciare la conduzione al presentatore. Si sono succeduti Paolo Hendel, Gene Gnocchi, Enrico Bertolino e Fabio De Luigi.\nNel 2007 al termine del programma venne trasmesso il film in 21 puntate di 4 minuti \"Viaggio in Italia - Una favola vera\" diretto da Luca Miniero e Paolo Genovese, con Licia Maglietta e Antonio Catania. Nel 2008 alla fine di ogni puntata di \"Ballar\u00f3\", andava in onda uno speciale dedicato alle elezioni presidenziali statunitensi del 2008.\nDal 2007 fino al 2014 la copertina di apertura \u00e8 stata curata integralmente da Maurizio Crozza: nel corso degli anni ha riscosso varie critiche, ma anche molto consenso e popolarit\u00e0, diventando cos\u00ec uno dei principali comici televisivi italiani di maggior successo presso il pubblico e la critica. Nella puntata di marted\u00ec 25 febbraio 2014 la copertina \u00e8 stata curata eccezionalmente da Virginia Raffaele perch\u00e9 Crozza era assente per malattia. Nella prima puntata della stagione 2014-2015 la copertina fu curata da Roberto Benigni, in seguito vi furono Paolo Rossi e Giorgio Montanini nelle puntate successive, quindi furono vari i comici a rotazione: verso fine 2014 la copertina \u00e8 stata soppressa.\nNel 2016, la copertina ritorna e viene curata dalla Gialappa's Band.\nIl 3 luglio 2014 venne comunicato ufficialmente che Floris avrebbe lasciato la Rai per passare all'emittente televisiva LA7; il programma cambi\u00f2 quindi conduzione dopo dodici anni, passando il testimone all'ex vicedirettore del quotidiano \"la Repubblica\", Massimo Giannini.\nDall'elenco degli ospiti della stagione 2014-2015 riportati nelle puntate integrali di Ballar\u00f2 si evince che in maggioranza gli ospiti politici erano ministri, deputati, senatori e sindaci del Partito Democratico (48,1%). Seguivano gli esponenti di Forza Italia (14,8%), SEL (11,1%), Scelta Civica (7,4%), Lega Nord (3,7%), Nuovo Centrodestra (3,7%), UdC (3,7%), Fratelli d'Italia (3,7%). \"Ballar\u00f2\" fino al luglio 2014 usufruiva dei sondaggi della Ipsos, solitamente commentati dal suo amministratore delegato Nando Pagnoncelli. Con la nuova conduzione, da settembre 2014, i sondaggi furono affidati alla Euromedia Research di Alessandra Ghisleri.\nBallar\u00f2 \u00e8 sempre andato regolarmente in onda anche durante il Festival di Sanremo, ma in alcune occasioni furono trasmesse alcune puntate speciali:\nL'ultima puntata del programma \u00e8 stata trasmessa marted\u00ec 5 luglio 2016, dopodich\u00e9 il programma \u00e8 stato tolto definitivamente dal palinsesto televisivo (\"Anche noi alla fine siamo stati rottamati\" ha detto Massimo Giannini alla fine dell'ultima puntata) e non sar\u00e0 pi\u00f9 trasmesso.\nViene sostituito da \"Politics - Tutto \u00e8 politica\", andato in onda dal 6 settembre al 13 dicembre 2016 e condotto da Gianluca Semprini.\nControversie.\nNel corso degli anni \"Ballar\u00f2\" \u00e8 stato al centro di varie controversie:"}
{"id": "309767", "revid": "123250503", "url": "https://it.wikipedia.org/wiki?curid=309767", "title": "Satelliti naturali di Plutone", "text": "Il pianeta nano Plutone possiede cinque satelliti naturali conosciuti: Caronte, scoperto il 22 giugno 1978, con cui Plutone forma una sorta di sistema binario, e quattro satelliti minori: Notte e Idra, scoperti nel maggio 2005, Cerbero scoperto nel luglio 2011 e Stige, scoperto nel luglio 2012. I dati attualmente disponibili permettono di escludere la presenza di altri satelliti dal diametro superiore ai 20\u00a0km all'interno del sistema di Plutone.\nI nomi dei corpi celesti che compongono il sistema di Plutone sono ispirati da divinit\u00e0 o figure mitologiche dell'Oltretomba.\nScoperte.\nIl satellite pi\u00f9 interno e di maggiori dimensioni, Caronte, fu scoperto da James Christy il 22 giugno 1978, quasi mezzo secolo dopo la scoperta di Plutone.\nDue ulteriori satelliti vennero scoperti il 15 maggio 2005 dagli astronomi del \"Pluto Companion Search Team\", il gruppo che stava pianificando la missione della New Horizons e che stavano osservando il pianeta nano con il telescopio spaziale Hubble. Dopo la denominazione provvisoria di S/2005 P 1 e S/2005 P 2, l'Unione Astronomica Internazionale nomin\u00f2 ufficialmente le due nuove lune Notte e Idra il 21 giugno 2006. Cerbero, annunciato il 20 luglio 2011, \u00e8 stato scoperto durante la ricerca di anelli attorno a Plutone, mentre Stige venne scoperto il 7 luglio 2012 da Mark R. Showalter, mentre monitorava la zona circostante Plutone per rilevare potenziali pericoli per la \"New Horizons\".\nStruttura del sistema.\nLe orbite delle lune sono praticamente circolari e complanari, con inclinazioni inferiori a 0,4 \u00b0 ed eccentricit\u00e0 inferiori a 0,005. La scoperta di Notte e Idra sugger\u00ec che Plutone potrebbe avere un sistema di anelli, tuttavia studi su occultazioni condotti con il Telescopio Spaziale Hubble, e successivamente dalla \"New Horizons\", hanno escluso la presenza di anell attorno al sistema di Plutone.\nCaronte.\nLe dimensioni di Caronte sono proporzionalmente pi\u00f9 grandi rispetto a quelle di qualsiasi altro satellite conosciuto, in relazione a quelle del rispettivo corpo madre: la sua massa \u00e8 circa un ottavo di quella di Plutone, il diametro \u00e8 quasi pari alla met\u00e0. Di conseguenza Plutone stesso orbita attorno al baricentro del proprio sistema di satelliti, situato al di fuori della propria superficie a circa 960\u00a0km di distanza da essa. La coppia Caronte-Plutone \u00e8 inoltre interessata da un fenomeno di rotazione sincrona: gli emisferi che i due corpi si rivolgono sono sempre i medesimi. Venne proposto nell'agosto del 2006, all'assemblea generale della UAI, di considerare Plutone e Caronte un pianeta doppio, ma la proposta non fu accolta.\nSatelliti minori.\nLe quattro piccole lune orbitano attorno a Plutone da due a quattro volte la distanza di Caronte, dai 42.700 chilometri di Stige fino ai 64.800 chilometri di Idra rispetto al baricentro del sistema. Hanno orbite prograde quasi circolari poste sullo stesso piano orbitale di Caronte.\nQuesti quattro satelliti sono molto pi\u00f9 piccoli di Caronte, Notte e Idra hanno un diametro rispettivamente di circa 42 e 55\u00a0km, Stige e Cerbero rispettivamente 7 e 12\u00a0km, inoltre tutti e quattro sono di forma irregolare.\nRisonanze orbitali.\nLe piccole lune esterne sono in risonanza orbitale con Caronte, con periodi orbitali, rispettivamente per Stige, Notte, Cerbero e Idra, di 3, 4, 5 e 6 volte quello di Caronte, che \u00e8 in rapporto 1:1 con Plutone. Le piccole lune sembrano avere cicli di risonanza ricorrenti tra loro, in particolare Stige, Notte e Idra; la risonanza tra Idra e Notte \u00e8 2:3, quello tra Stige e Notte 11:9, fra Stige e Idra 11:6, quindi, in definitiva, il rapporto tra i periodi orbitali di Stige, Notte e Idra \u00e8 11:9:6.\nRotazione.\nNotte, Idra, Stige e Cerbero sembrano ruotare caoticamente. Secondo Mark R. Showalter, \"\u00c8 possibile trascorrere una giornata su Notte e vedere il Sole sorgere a est e tramontare a nord\". Ci\u00f2 \u00e8 causato dal campo gravitazionale di Plutone e Caronte che cambia durante le loro orbite uno attorno all'altro. Notte e Idra, in particolare, hanno rotazioni estremamente caotiche e variabili nel corto periodo, effetto accentuato a causa della loro forma ellissoidale e non sferica. Nel sistema solare uno dei pochi esempi di rotazione caotica \u00e8 quella di Iperione, satellite irregolare di Saturno.\nLa formazione del sistema.\nIn passato \u00e8 stata avanzata l'ipotesi di un grande impatto per spiegare la formazione di un corpo delle dimensioni di Caronte in prossimit\u00e0 di Plutone, simile a quello che ha formato la Luna. L'elevato momento angolare delle lune e le orbite pi\u00f9 circolari delle lune pi\u00f9 piccole suggerirebbero questo scenario, piuttosto che la cattura dei satelliti dalla fascia di Kuiper. Esistono tuttavia alcuni dubbi che la creazione dei satelliti sia avvenuta per un unico evento di impatto, viste le differenze cromatiche tra Plutone e Notte, rossastri, e Caronte ed Idra, di colore grigiastro, e dal fatto che un tale impatto avrebbe dovuto creare altri satelliti, ma invece nessuna nuova luna o anello \u00e8 stato scoperto dalla \"New Horizons\".\nProspetto.\nSegue un prospetto con i dati dei satelliti di Plutone conosciuti, ordinati per periodo di rivoluzione intorno al corpo madre.\nEventi.\nI transiti di uno dei satelliti di Plutone, quando cio\u00e8 uno di questi passa davanti al disco di Plutone, possono avvenire quando gli assi nodali dei satelliti si allineano con Plutone e il Sole, e questo pu\u00f2 avvenire solo in due punti dell'orbita di Plutone attorno al Sole, a distanza di 120 anni. Caronte ha un diametro angolare di 4 gradi di arco visto dalla superficie di Plutone; il Sole, nonostante resti di gran lunga l'astro pi\u00f9 luminoso, ha un diametro angolare che va da 39 a 65 secondi d'arco al massimo, quindi possono verificarsi eclissi di Sole su Plutone quando il suo maggior satellite occulta la stella, anche se ci\u00f2 ovviamente pu\u00f2 verificarsi solo nell'emisfero sempre rivolto a Caronte, essendo i due corpi in rotazione sincrona.\nAnche se pi\u00f9 raramente, anche le lune pi\u00f9 piccole possono provocare eclissi di Sole, talvolta anche totali per quel che riguarda Notte e Idra, che dovrebbero avere, viste da Plutone, un diametro angolare di qualche minuto d'arco, comunque maggiore di quello del Sole. Pi\u00f9 incerte sono le dimensioni apparenti di Stige e Cerbero, i due satelliti pi\u00f9 piccoli, che probabilmente provocherebbero solo eclissi parziali su Plutone. I prossimi eventi di questo tipo nel sistema di Plutone avverranno nella prima parte del XXII secolo."}
{"id": "309768", "revid": "1494169", "url": "https://it.wikipedia.org/wiki?curid=309768", "title": "Maurizio Vandelli", "text": ""}
{"id": "309769", "revid": "122161609", "url": "https://it.wikipedia.org/wiki?curid=309769", "title": "Fort William", "text": "Fort William \u00e8 una citt\u00e0 della Scozia, il secondo paese pi\u00f9 grande della regione delle Highlands scozzesi, dopo Inverness.\nStoria.\nOriginariamente cresciuta intorno al villaggio di Inverlochy, la cittadina di Fort William \u00e8 adagiata in fondo alla valle di \"Great Glen\" ed a pochi chilometri dal Ben Nevis, la montagna pi\u00f9 alta di tutta la Gran Bretagna.\nEconomia.\nTurismo.\nFort William \u00e8 anche un importante centro turistico essendo situato non lontano da famosi luoghi turistici come il Loch Ness o, come detto, il Ben Nevis. Anche le isole occidentali si raggiungono facilmente da Fort William."}
{"id": "309771", "revid": "1428919", "url": "https://it.wikipedia.org/wiki?curid=309771", "title": "Kingstown", "text": "Kingstown \u00e8 la capitale di Saint Vincent e Grenadine, nonch\u00e9 capoluogo della Parrocchia di Saint George. Principale centro commerciale e portuale del paese, al 2010 contava una popolazione di circa 16.500 abitanti. \u00c8 soprannominata \"la citt\u00e0 degli archi\" a causa dell'uso abbondante di questo elemento architettonico nelle strutture.\nStoria.\nKingstown fu fondata dai colonizzatori francesi poco dopo il 1722.\nIl giardino botanico di Saint Vincent, progettato nel 1765, \u00e8 uno dei pi\u00f9 antichi dell'emisfero occidentale. William Bligh, protagonista suo malgrado del celebre ammutinamento del Bounty, port\u00f2 qui i semi dell'albero del pane intorno al 1793.\nGeografia.\nKingstown sorge sulla parte meridionale dell'isola di Saint Vincent ed \u00e8 stretta tra l'oceano da un lato e ripide colline dall'altro.\nClima.\nLa citt\u00e0, come tutto il resto del paese, gode di un clima equatoriale, con temperature medie sempre oltre i 20\u00a0\u00b0C."}
{"id": "309775", "revid": "15756", "url": "https://it.wikipedia.org/wiki?curid=309775", "title": "Fiat Dobl\u00f2", "text": "Il Fiat Dobl\u00f2 \u00e8 un multispazio di medie dimensioni prodotto in Turchia dalla casa automobilistica italiana FIAT. La prima generazione \u00e8 stata introdotta sul mercato nel 2000 mentre la seconda serie risale al novembre del 2009. Caratterizzata da un abitacolo molto spazioso e flessibile, \u00e8 stata resa disponibile sia in versione furgonetta per il trasporto di merci che in versione passeggeri. Nel 2010 era stato prodotto in oltre un milione di esemplari.\nPrima generazione (dal 2000 al 2009).\nPresentato nell'autunno del 2000 il Dobl\u00f2 \"(progetto 223)\" ha sostituito all'interno della gamma di prodotti offerti dalla Fiat il modello Fiorino il quale \u00e8 stato venduto in Italia fino al 2000 ma continuer\u00e0 ad essere assemblato per i mercati emergenti. Il Dobl\u00f2 nasce come un veicolo multispazio con una carrozzeria che ricorda per certi tratti una station wagon, una monovolume e un SUV e prosegue sulla strada dei piccoli veicoli commerciali aperta dalla Renault Kangoo e dalla Citro\u00ebn Berlingo. Nasce principalmente come un veicolo da lavoro, concepito per trasportare carichi anche molto grandi, ma ha una connotazione pi\u00f9 automobilistica rispetto ad altri furgoni del passato, fattore che ne decreta il successo non solo nella versione \"Cargo\", ma anche in quella familiare, che dispone di un abitacolo in grado di trasportare fino a sette persone.\nIl design, frutto del Centro Stile Fiat di Torino, \u00e8 stato sviluppato seguendo una forma della carrozzeria monovolume. Il veicolo \u00e8, nella versione di base, lungo 4,16 metri, le linee sono spigolose ma grazie al frontale bombato lo stile risulta abbastanza piacevole e al tempo stesso inedito. L'anteriore si lascia osservare grazie all'ampia calandra che incorpora il marchio Fiat e una banda che si estende lungo tutta la larghezza del frontale, i paraurti anteriori non sono verniciati in modo da evitare graffi durante i piccoli urti cittadini e al tempo stesso la manutenzione risulta meno costosa, la fanaleria sdoppiata possiede uno stile squadrato ma con i vertici smussati. La fiancata presenta come unici elementi distintivi alcuni accenni ai passaruota, le porte laterali-posteriori sono ad apertura scorrevole. La coda invece viene caratterizzata dall'ampia fanaleria di forma trapezoidale in posizione verticale (ispirata alla Fiat Punto) e dall'ampio portellone del bagagliaio che si presenta, a seconda della versione, incernierato in alto o diviso in due ante apribili ad armadio. Dal 2002 la Fiat ha proposto la versione speciale \"Malib\u00f9\", caratterizzata da rifiniture interne specifiche, mascherina frontale e altri dettagli verniciati in colore argento, paraurti in tinta carrozzeria e cerchi in lega specifici. Il \"Dobl\u00f2 Malib\u00f9\" \u00e8 stato prodotto fino al 2005 in oltre 19.000 esemplari.\nIl disegno della strumentazione \u00e8 di facile leggibilit\u00e0, con retroilluminazione arancione. La plancia possiede un mobiletto centrale che ospita l'autoradio e/o il navigatore satellitare con schermo monocromatico o a colori posizionato in alto. I comandi del climatizzatore manuale sono posti nella parte bassa della zona centrale, mentre di fronte al passeggero troviamo un ampio vano portaoggetti, con sportellino proposto tra gli accessori.\nCome pianale di base il Dobl\u00f2 utilizza una versione modificata del telaio a trazione anteriore adottato dalla prima serie della Punto e utilizzato anche dalla famiglia Palio. L'avantreno utilizza uno schema di sospensioni a ruote indipendenti tipo MacPherson, con bracci oscillanti ancorati ad una traversa ausiliaria, ammortizzatori idraulici e barra stabilizzatrice, il retrotreno invece utilizza uno schema a ruote interconnesse ad assale rigido con balestre longitudinali che garantisce bassi costi produttivi e una notevole robustezza soprattutto sullo sconnesso ma penalizza sia il comfort che la tenuta di strada. L'impianto frenante adotta dei dischi all'anteriore e dei tamburi al posteriore.\nLa sicurezza automobilistica viene garantita dalla presenza di airbag frontali e laterali, questi ultimi proposti per\u00f2 come optional, il sistema anti bloccaggio delle ruote motrici (\"ABS\") invece viene fornito di serie insieme all'EBD. Il sistema anti incendio \"FPS\" blocca, in caso di incidente, la pompa dell'alimentazione, le cinture di sicurezza sono a tre punti e si possono regolare in base all'altezza mentre i poggiatesta posteriori sono disponibili a pagamento sulle versioni d'ingresso. Nel 2004 il Dobl\u00f2 \u00e8 stato sottoposto ai crash test Euro NCAP raggiungendo la valutazione complessiva di tre stelle nell'urto frontale, tre stelle nella protezione dei bambini e solo una stella nell'investimento di pedoni.\nLa produzione \u00e8 stata affidata agli impianti di Bursa in Turchia di propriet\u00e0 Tofa\u015f ma dal 2001 il Dobl\u00f2 viene prodotto anche a Betim in Brasile per il mercato locale. Grazie ad una joint-venture tra la Severstal' Avto e la Fiat il veicolo \u00e8 stato assemblato anche a Nabere\u017enye \u010celny in Russia mentre per alcuni mercati del sud-est asiatico \u00e8 stato prodotto dalla Mekong Auto nella citt\u00e0 di Ho Chi Minh in Vietnam. Il Dobl\u00f2 per la sua carrozzeria spaziosa e per i bassi costi di produzione \u00e8 stato apprezzato un po' in tutto il mondo tanto che su richiesta della casa Pyeonghwa Motors \u00e8 stato prodotto dal 2002 su licenza Fiat anche in Corea del Nord sotto il nome di \"Pyeonghwa Ppeokkugi\". Nel 2008 la Zotye Motors ha acquistato la licenza per una produzione cinese del Dobl\u00f2 da distribuire sotto il nome di \"Zotye D-Series\".\nAggiornamenti.\nUn primo, leggero, aggiornamento venne presentato nel 2004 con modifiche estetiche di dettaglio: nuovi colori carrozzeria e rivestimenti interni, strumentazione rinnovata, coppe delle ruote di nuovo disegno, alcuni particolari ora in tinta carrozzeria, logo Dobl\u00f2 rinnovato.\nNell'autunno 2005 ha subito un restyling di una certa importanza, con modifiche riguardanti soprattutto i gruppi ottici anteriori e posteriori e il design globale della parte anteriore. L'insieme risulta un po' meno originale, ma pi\u00f9 gradevole nell'insieme, e pi\u00f9 pulito e arrotondato. Migliorate le rifiniture interne e gli abbinamenti di colori. Grazie a questo restyling nel 2006 il Fiat Dobl\u00f2 Cargo \u00e8 stato nominato \"International Van of the Year\".\nNel 2007 \u00e8 stata reintrodotta anche la versione \"Malib\u00f9\", che si posiziona al top della gamma: \u00e8 caratterizzato da un allestimento pi\u00f9 ricco e da elementi verniciati in colore argento come la calandra anteriore, le barre portapacchi, gli specchi retrovisori e il maniglione in plastica posizionato sopra la targa.\nNel 2009 \u00e8 stata presentata la versione ristilizzata per il mercato brasiliano che riprende tutti gli elementi che hanno contraddistinto la versione europea introdotta nel 2005. In Brasile il Dobl\u00f2 viene offerto anche in versione \"Adventure\" con assetto rialzato, ruota di scorta sul portellone e protezioni in plastica contro gli urti in fuoristrada. Migliorate ovviamente sia le rifiniture che gli assemblaggi mentre internamente sono stati modificati i rivestimenti della selleria. Sempre nel 2009 \u00e8 stata presentata la seconda generazione che per\u00f2 non manda per ora in pensione la prima serie; inoltre per il mercato brasiliano il Dobl\u00f2 prima serie rester\u00e0 in produzione sia nelle versioni furgonate che nelle versioni multispazio.\nVersioni.\nGli allestimenti proposti sono molto vari e si adattano facilmente alle esigenze della clientela. La lunghezza del veicolo \u00e8 di 4,16 oppure 4,25 metri, mentre il vano di carico modulare \u00e8 ampliabile fino a 3,0 m\u00b3 in caso di assenza di passeggeri. Nel 2006 alla gamma si aggiunse la versione \"Cargo Maxi\" caratterizzata dal passo allungato di 38,0 centimetri, con una lunghezza totale di 4,63 metri ed una portata di 850 kg e una volumetria di 4,0\u00a0m\u00b3. Il Dobl\u00f2 viene prodotto in oltre 20 varianti di carrozzeria e la gamma si articola in tre allestimenti principali: \"Dobl\u00f2\" (versione per trasporto persone), \"Dobl\u00f2 Cargo\" (versione furgonetta per trasporto merci) e \"Dobl\u00f2 Combi\" (versione passeggeri omologabile autocarro con portellone posteriore sdoppiato). Una versione dotata di motore elettrico \u00e8 stata prodotta fino al 2009 dalla Micro-Vett grazie ad una joint venture effettuata con la Fiat.\nDobl\u00f2 Elettrico.\nSi tratta della versione dotata di motore elettrico introdotta dal 2006. Gli accumulatori agli ioni di litio permettono a questa versione un'autonomia media di circa , mentre il motore spinge il mezzo fino ad una velocit\u00e0 massima di . La potenza media del motore asincrono tri-fase \u00e8 di 41\u00a0cavalli () e raggiunge picchi di 82 cavalli (60\u00a0kW). Tutte le differenti varianti di carrozzeria del Dobl\u00f2 potevano essere trasformate dalla Micro-Vett per adattarsi alla propulsione elettrica.\nMotorizzazioni.\nAl debutto gli unici propulsori disponibili erano il 1.2 FIRE benzina da 65 cavalli con distribuzione a due valvole per cilindro e il 1.9 diesel aspirato capace di 63 cavalli, entrambi omologati Euro 3, che fornivano prestazioni modeste e consumi elevati, ma la situazione miglior\u00f2 quando nel 2001 entr\u00f2 in listino il 1.9 \"JTD\" turbodiesel common rail capace di 101 cavalli, di prestazioni migliori e di consumi molto pi\u00f9 bassi rispetto al vecchio diesel aspirato.\nNel 2002 al piccolo 1.2 FIRE (disponibile all'estero anche in una versione 16V erogante 80 cavalli) si aggiunse il pi\u00f9 grande motore 1.6 16V prodotto dallo stabilimento FMA di Pratola Serra. Il 1.6 16V eroga 103 cavalli ed \u00e8 disponibile in due varianti: la prima alimentata a benzina e la seconda (\"Dobl\u00f2 Bipower\") in grado di funzionare sia a benzina che a metano. Il 1.6 16V era omologato Euro 3 ma dal restyling del 2005 venne riomologato Euro 4. Il 1.2 FIRE venne sostituito nel 2005 dal 1.4 FIRE 8V Euro 4 con distribuzione a due valvole per cilindro e 78 cavalli di potenza massima mentre la 1.6 \"Bipower\" venne rinominata \"Natural Power\" con il restyling del 2005.\nCon il facelift del 2004 e in seguito nel 2005 entrarono in listino le motorizzazioni diesel Multijet, nelle cubature rispettivamente di 1,3 litri e 1,9 litri. Il 1.3 Multijet 16V erogava 69 cavalli ed era omologato Euro 3, ma in seguito venne riomologato Euro 4 e la potenza massima venne incrementata a 75 cavalli nella versione \"Cargo\" e ad 84 cavalli nelle versioni per il trasporto persone. Il 1.9 Multijet 8V era disponibile in due livelli di potenza, 105 e 120 cavalli, e quest'ultima versione disponeva di serie anche del filtro attivo antiparticolato.\nTutte le motorizzazioni erano equipaggiate con un cambio manuale a 5 rapporti.\nSeconda generazione (dal 2009).\nLa seconda generazione del Fiat Dobl\u00f2 viene presentata nel novembre del 2009. Frutto del \"Progetto 263\", approvato verso il fine del 2007, il nuovo Dobl\u00f2 viene prodotti nello stabilimento turco Fiat della Tofa\u015f la quale gi\u00e0 ha prodotto la prima serie di Dobl\u00f2 per il mercato europeo e attualmente continua a produrre i minivan derivati dal Fiat Fiorino del 2007.\nSviluppato in un arco di tempo di circa due anni la seconda generazione \u00e8 frutto di un investimento pari a 450 milioni di euro che ha permesso di adottare numerose soluzioni tecniche inedite e raffinate rispetto alla progenitrice a partire dal telaio di base: infatti come piattaforma \u00e8 stata scelta una versione allungata del \"Pianale SCCS\" (meglio conosciuto come \"Small\") di Fiat Group Automobiles. Condivide quindi organi meccanici e componenti tecnici del Fiorino e quindi della Grande Punto, ma \u00e8 stato pesantemente rivisto nel sistema sospensivo, oltre ad aver ricevuto importanti modifiche strutturali al pianale, il quale essendo modulare, ha permesso semplici modifiche di adattamento alle nuove dimensioni che arrivano fino a 4,74 metri (e ben 3,1 di passo). La produzione annua, prevista a Bursa in Turchia, \u00e8 pari a circa 90\u00a0000 esemplari di cui il 60% in versione \"Cargo\".\nDal 2012 viene venduto con leggere modifiche estetiche, soprattutto all'anteriore, anche come Opel Combo.\nDal 2015 la nuova versione del Dobl\u00f2 rivista esteticamente viene esportata anche negli Stati Uniti e in Canada e venduta come RAM ProMaster City equipaggiato con il motore 2.4 \"Tigershark\" a benzina da 177 cv e cambio automatico ZF a nove marce. Per un problema burocratico legato alle regole d'importazione, le versioni passeggeri hanno il vano bagagli lamierato (cio\u00e8 senza vetri).\nDa gennaio 2020 la versione multispazio non viene pi\u00f9 prodotta, sparendo dalla gamma Fiat. \nStile.\nLo stile \u00e8 opera del Centro Stile Fiat di Torino e segue il family feeling introdotto dalla Grande Punto con numerosi elementi curvilinei e bombature laterali, il frontale viene elaborato attorno alla grande calandra centrale realizzata in materiale polimerico che incorpora il logo della casa, la targa e la mascherina del radiatore. La fanaleria ha una forma a goccia mentre nella zona inferiore dei paraurti troviamo due ampie protezioni in plastica utili contro gli urti cittadini e una lieve nervatura che migliora l'aerodinamica del veicolo. La fiancata viene resa pi\u00f9 originale rispetto alla progenitrice grazie ai passaruota in rilievo e alla vetratura che risale. I montanti anteriori rivestiti da un fascione in plastica donano un aspetto pi\u00f9 slanciato alla carrozzeria.\nNella zona posteriore i designer torinesi hanno adottato un classico schema con portellone sdoppiato (per la versione \"Cargo\") o con portellone intero incernierato dall'alto (versione passeggeri); la fanaleria in posizione verticale si raccorda con il fascione porta targa, di colore scuro, nella versione passeggeri.\nInternamente si notano i passi in avanti compiuti dai tecnici nella progettazione dell'abitacolo, l'impostazione dei comandi segue lo schema del Fiorino ma i rivestimenti e le rifiniture sono di qualit\u00e0 maggiore. La plancia \u00e8 sviluppata su due livelli con il superiore che incorpora l'autoradio ma tra gli optional \u00e8 disponibile anche il sistema di navigazione satellitare Blue&amp;Me-TomTom con schermo a colori asportabile o il solo vivavoce Blue&amp;Me. Al di sotto dell'autoradio sono state posizionate le bocchette di aerazione del climatizzatore mono-zona con i relativi comandi (sia a controllo manuale che automatico con schermo a cristalli liquidi) posti sul livello pi\u00f9 basso della plancia. Disponibili anche le plastiche della plancia in tonalit\u00e0 differenti. Il Dobl\u00f2 seconda serie pu\u00f2 ospitare a seconda delle varianti fino a sette passeggeri disposti su tre fili di sedili.\nTecnica.\nSotto il profilo meccanico il pianale modulare Small \u00e8 stato rivisto nella geometria delle sospensioni: infatti all'avantreno \u00e8 rimasto il classico schema a ruote indipendenti con montante telescopico MacPherson e barra stabilizzatrice, mentre al retrotreno \u00e8 stato adottato per la prima volta su una furgonetta Fiat uno schema a ruote indipendenti con doppio braccio oscillante (\"Bi-link\") e barra stabilizzatrice in grado di migliorare le doti dinamiche e la stabilit\u00e0, soprattutto in curva. Il sistema anti bloccaggio delle ruote (\"ABS\"), il controllo elettronico della stabilit\u00e0 (\"ESP\") abbinato al controllo della trazione e all'Hill holder che facilit\u00e0 le partenze in salita sono di serie per tutte le versioni. L'impianto frenante sfrutta dei dischi autoventilati per l'avantreno e dei classici tamburi per il retrotreno. A richiesta \u00e8 disponibile anche il sistema di controllo delle situazioni dinamiche del veicolo (\"VDC\") per migliorare l'efficienza delle frenate che agisce sfruttando i sensori dell\"ESP\". La carrozzeria \u00e8 stata progettata utilizzando acciai ad alta resistenza in grado di assorbire parte dell'energia prodotta nell'urto.\nLa sicurezza viene garantita dalla presenza degli airbag frontali, per la testa e laterali a doppio stadio mentre come accessorio \u00e8 disponibile anche il cruise control. Tutte le versioni sono dotate dei poggiatesta anti colpo di frusta e del sistema \"FPS\", che in caso d'incidente blocca la pompa di alimentazione del carburante in modo da non far fuoriuscire sostanze pericolose.\nNel settembre del 2010 durante il Salone di Hannover il Dobl\u00f2 Cargo \u00e8 stato premiato come \"International Van of the Year 2011\".\nAggiornamenti.\nAlla fine del 2014 il Dobl\u00f2 riceve un importante aggiornamento tecnico, nelle dotazioni e nei motori e nello stile. La parte stilistica \u00e8 stata sviluppata dal centro stile Fiat Professional supervisionato da Alessandro Silva. Il frontale si presenta pi\u00f9 razionale e complesso, trasmettendo una maggiore sensazione di robustezza a discapito dell'originalit\u00e0 che ha sempre contraddistinto i modelli Dobl\u00f2\nVersioni.\nIl nuovo Dobl\u00f2 viene offerto, come la precedente serie, in numerosi versioni dedicate all'utilizzo civile ma anche al trasporto di merci pesanti. La gamma si articola su quattro principali varianti di carrozzeria offerti in diverse versioni.\nDobl\u00f2 Cargo.\nLa gamma \"Cargo\" costituisce la classica versione furgonata con possibilit\u00e0 di avere il vano di carico esteso in lunghezza o in altezza. Tutte le versioni \"Cargo\" sono disponibili anche con il pacchetto di accessori \"SX\" per arricchire la dotazione di base e sono disponibili anche nelle versioni lastrate, semivetrate, con porte posteriori basculanti o a battente e con una, due o nessuna porta laterale scorrevole.\nDobl\u00f2 Work-Up (Cabinato).\nCostituisce la versione con cabina singola che ospita due posti mentre nella zona posteriore troviamo il pianale libero sul quale possono essere montate celle frigorifere, cassoni o altre strutture di carico; il tutto viene supportato da un impianto elettrico specifico.\nDobl\u00f2 Combinato.\nIl \"Combinato\" \u00e8 la versione a cinque posti omologata autocarro con il vano di carico separato da una paratia tubolare in acciaio, cinque porte (le posteriori scorrevoli) e una cappelliera nel vano di carico in grado di sopportare fino a 70\u00a0kg.\nMotorizzazioni.\nLa gamma motori \u00e8 composta da quattro propulsori; l'unico motore alimentato a benzina \u00e8 il 1.4 16V \"Fire\" capace di 95 cavalli e accoppiato ad un cambio manuale a 5 rapporti. Il 1.4 \u00e8 omologato secondo i parametri della normativa Euro 5 e garantisce un'accelerazione da 0 a 100\u00a0km/h avviene in 15,0 secondi per una velocit\u00e0 massima di 161\u00a0km/h. Il consumo \u00e8 pari a 13,9\u00a0km/l mentre le emissioni sono concentrate in 166 grammi di CO2 emesse al km. Di serie il dispositivo \"Start&amp;Stop\" che spegne il motore del veicolo quando si \u00e8 in folle e lo riaccende non appena si riparte.\nLa gamma diesel \u00e8 composta da tre propulsori common rail: il piccolo 1.3 Multijet 16V \u00e8 omologato Euro 5 ed eroga 90 cavalli ma \u00e8 abbinato al cambio manuale a 5 rapporti e grazie alle ridotte emissioni di anidride carbonica (contenute in 129 grammi al km nel ciclo medio) beneficiava degli incentivi statali alla rottamazione, adesso non pi\u00f9 prodotto. Il consumo medio dichiarato \u00e8 di 20,4\u00a0km/l e garantisce uno scatto da 0 a 100\u00a0km/h in 15,0 secondi per la velocit\u00e0 massima di 156\u00a0km/h. Il 1.3 viene proposto anche con iniezione \"Multijet\" di seconda generazione e filtro attivo antiparticolato (omologazione Euro 5); i principali benefici si ottengono dalla risposta del motore a basso numero di giri, infatti la coppia motrice massima di 200 N\u00b7m viene erogata a 1.500 giri/min (invece di 1.750 per la \"Multijet\" classica). Su entrambi i propulsori \u00e8 di serie il dispositivo \"Start&amp;Stop\".\nIl 1.6 \"Multijet\" 16V costituisce l'unit\u00e0 intermedia in due livelli di potenza 90 e 105 cavalli (66 e 77\u00a0kW rispettivamente). I due livelli di potenza hanno 290 N\u00b7m di coppia motrice disponibili a 1.500 giri al minuto. Il 1.6 Multijet garantisce uno scatto da 0 a 100\u00a0km/h in 13,4 secondi nella versione da 105 CV (14,9 secondi nella versione da 90CV). Omologato Euro 5 con \"Start&amp;Stop\" e filtro antiparticolato, \u00e8 capace di un consumo pari a 19,2\u00a0km/l. Le emissioni di CO2 sono contenute in 138 g/km. Il cambio \u00e8 un manuale a 6 rapporti.\nCon la motorizzazione 1.6 \"Multijet\" 16V da 90 cv \u00e8 disponibile una versione con il cambio Dualogic.\nAl top di gamma troviamo il nuovo 2.0 \"Multijet\" 16V erogante 135 cavalli, omologato Euro 5 grazie al filtro \"DPF\" di serie e dotato del dispositivo \"Start&amp;Stop\". Con il motore pi\u00f9 potente anche le prestazioni si rilevano quasi sportive con una accelerazione da 0 a 100\u00a0km/h registrata in 11,3 secondi. Nonostante ci\u00f2 i consumi restano bassi, infatti il Dobl\u00f2 2,0 \"Multijet\" percorre 17,5\u00a0km con un litro di gasolio nel ciclo combinato. Basse anche le emissioni che si stabilizzano sui 150 grammi al km di CO2. Cambio manuale a 6 rapporti.\nDal 2010 \u00e8 disponibile anche la motorizzazione a doppia alimentazione benzina/metano abbinata quindi all'allestimento \"Natural Power\", dotata di un motore 1.4 T-Jet da 120CV."}
{"id": "309781", "revid": "1987609", "url": "https://it.wikipedia.org/wiki?curid=309781", "title": "Lingua galata", "text": "La lingua galata o galato \u00e8 una lingua celtica estinta, un tempo parlata in un'enclave celtica in Anatolia, la Galazia, nell'attuale Turchia.\nDi questa lingua sopravvivono solo poche glosse e scarni commenti negli scrittori classici, oltre a qualche nome sulle iscrizioni. In totale ammontano a circa 120 le parole conosciute del Galato, per la maggior parte nomi di persona che finiscono in \"-riks\" (cfr. gallico \"-rix /-reix\", antico irlandese \"ri\", latino \"rex\") \"re\", alcuni in \"-marus\", dativo \"-mari\" (cfr. gallico \"-maros\", antico irlandese \"mor\", gallese \"mawr\") \"grande\", e nomi tribali come \"Ambitouti\" (antico irlandese \"imm-\" \"intorno\", antico irlandese \"tuath\" \"trib\u00f9\"), e un reperto lessicale \"drunaimeton\" \"luogo dell'assemblea\" (cfr. antico irlandese \"drui\" \"druido\", antico irlandese \"neimed\" \"luogo sacro\", gallico \"nemeton\"). \nIl galato era una lingua celtica continentale, contemporanea al gallico di cui forse costituiva un dialetto. San Girolamo attesta infatti la sopravvivenza di questo idioma fino al IV secolo e trovava similitudine con la lingua parlata all'epoca dalla trib\u00f9 dei Treviri. Solo dopo dovette compiersi la completa ellenizzazione linguistica di questo popolo."}
{"id": "309782", "revid": "123310414", "url": "https://it.wikipedia.org/wiki?curid=309782", "title": "Anat", "text": "Anat (anche, fenicio \u05e2\u05e0\u05d0\u05d8, \"Anath\"; ugaritico \"Anat\"; ; reso in lingua egizia come \"Antit\", \"Anit\", \"Anti\" o \"Anant\"), \u00e8 una divinit\u00e0 semitica nordoccidentale.\nAnat era la dea cananea della Terra, dell'amore e della fertilit\u00e0, divinit\u00e0 della guerra e Dea Madre. Veniva definita \"Vergine Dea\".\nViene paragonata a molte altre divinit\u00e0: Demetra, Iside, Asherah.\nConsorte (a volte sorella) di Ba'al. Figlia di Shamgaz (con il nome di Asta).\nL'origine del nome \u00e8 incerta; una delle ipotesi \u00e8 che il termine derivi dal semita \"Anu\" (cielo), con l'attributo femminile 'nt', forse un tentativo di tradurre in semita il nome della dea sumera Inanna, che deriva il suo nome da (N)in = signora, An = cielo, con il significato di 'signora del cielo'. \nUn altro possibile significato dell'etimo Anat \u00e8 \"fornitrice\" o \"segno\" di Ba'al.\nMolti testi provenienti da Ugarit in Siria raccontano le gesta belliche del dio Baal, al cui fianco combatte Anat.\n\u00c8 la Dea che proclama la necessit\u00e0 di costruire un tempio a Baal: si legge in un testo di Ras Shamra: \nMiti.\nSu Anat esistono diversi miti.\nUn mito narra che Anat e Ba'al vinsero un combattimento e invitarono gli sconfitti ad un banchetto. Anat si present\u00f2 coperta di ocra rossa o di porpora e sbran\u00f2 i superstiti del combattimento.\nUn altro mito narra che Anat si trasform\u00f2 in bufala e partor\u00ec mucche e tori.\nIn un altro mito ancora Anat resuscita l'amato sposo Ba'al e ne vendica la morte uccidendo Mot.\nAnat in Egitto.\nD36:N35 -U33 - M17-I15 \n\u2018nt\nIl culto di Anat, portato in Egitto dagli Hyksos, fu adottato nel pantheon egizio e divenne molto popolare durante la XIX dinastia egizia, durante la quale Anat divenne la protettrice militare di alcuni faraoni (come Ramesse II).\nSu una stele tebana \u00e8 raffigurata Anat, assisa in trono, che tiene nella mano sinistra uno scudo ed una lancia, mentre nella destra ha un'ascia.\nSu alcuni papiri dell'isola di Elefantina, vicino ad Assuan, databili intorno al 410 a.C., viene citata la dea Iahu-Anat, adorata nel tempio di Yahweh in Gerusalemme."}
{"id": "309783", "revid": "1718925", "url": "https://it.wikipedia.org/wiki?curid=309783", "title": "Astrea", "text": ""}
{"id": "309788", "revid": "941725", "url": "https://it.wikipedia.org/wiki?curid=309788", "title": "Jacopo Fo", "text": "Biografia.\nFiglio di Dario Fo e Franca Rame, comincia a lavorare a 18 anni pubblicando vignette e fumetti su numerose riviste \"underground\". Nel 1974 entra a far parte del collettivo Nuvola Rossa, e pubblica il libro a fumetti \"Se ti muovi, ti Stato\" (1974, Edizioni Ottaviano), in cui prende le difese di Roberto Ognibene, membro delle Brigate Rosse e, all'epoca del libro, gi\u00e0 autore degli omicidi dei militanti missini Giuseppe Mazzola e Graziano Giralucci e del maresciallo dei Carabinieri Felice Maritano. Oltre alla tesi innocentista, Jacopo Fo sostiene che Ognibene sia stato vittima di una montatura dei servizi segreti. Sempre nel 1975 il collettivo di cui fa parte inaugura la rivista di fumetto underground chiamata \"Nuvola Rossa\". Sempre pubblicata per la Edizioni Ottaviano, la rivista, che dura per un solo numero, vede anche disegni di suo pugno.\nNel 1978 \u00e8 fra gli autori del settimanale satirico \"Il Male\" che arriva a vendere 150.000 copie. Lavora come costumista e scenografo in numerosi allestimenti del padre, realizza sigle televisive animate e allestimenti di mostre sul teatro. I suoi disegni e testi vengono pubblicati su \"il Fatto Quotidiano\", \"Linus\", \"l'Espresso\", \"Zut\", \"Tango\", \"Cuore\", \"Boxer\", \"Re Nudo\", \"King\" e \"il Corriere della Sera\".\nNell'articolo \"Anche i comunisti rubano!\" denuncia la corruzione nel Partito Comunista Italiano in Sicilia. Nel 1980 progetta un ciclo di 22 libri dedicato alle idee germogliate a partire dal Movimento della contestazione del '68 e dal femminismo: \"L'Enciclopedia Universale. Come quella di Diderot ma pi\u00f9 sexy. L'unica rilegata ancora viva\". In particolare su \"Tango\", supplemento satirico del quotidiano comunista \"L'Unit\u00e0\", nel 1987, pubblica articoli sul rapporto tra disturbi sessuali delle donne, piacere sessuale e mobilit\u00e0 dei muscoli vaginali. Pubblica a sue spese il primo volume: \"Come fare il comunismo senza farsi male\". \nNel 1991 pubblica per le edizioni Demetra il secondo volume: \"Lo zen e l'arte di scopare\", che superer\u00e0 le 200\u00a0000 copie vendute. Successivamente pubblica con Mondadori, Feltrinelli, Giunti. Nel 1998 fonda la casa editrice Nuovi Mondi. In seguito pubblica anche per Dario Flaccovio Editore, Nuovi Mondi Media. Collabora inoltre come autore dei testi con l'attore e regista Paolo Rossi. Partecipa a trasmissioni radiofoniche e televisive, in particolare al Maurizio Costanzo Show, in veste di diffusore di informazioni sulla sessualit\u00e0.\n\u00c8 il fondatore della rivista \"Cacao\" che ha portato in seguito sul web abbinata al progetto della \"Libera Universit\u00e0 di Alcatraz\" da lui lanciato nel 1979. Fo ha anche pubblicato a dispense, e in dodici volumi, l\"'Enciclopedia del sesso sublime\". Impegnato in battaglie civili e di solidariet\u00e0 sociale, cura un blog personale nel quale esprime anche le proprie opinioni politiche e sociali. Ha appoggiato il V-Day. Contrario alla produzione di energia da centrali nucleari, \u00e8 un sostenitore della politica a favore delle energie rinnovabili (eolica e solare). Nell'ottobre del 2011 partecipa alla pubblicazione del nuovo \"Il Male\" di Vauro e Vincino con fumetti e inchieste.\nTeatro.\nCollabora con i genitori alla scrittura di \"Sesso? Grazie, tanto per gradire\", spettacolo teatrale che superer\u00e0 le 1200 rappresentazioni in Italia e che sar\u00e0 interpretato da decine di attrici in tutto il mondo. Nel 1997, dopo anni di attivit\u00e0 in spazi \"underground\", esordisce nei teatri ufficiali con \"Lo zen e l'arte di far l'amore\" che viene trasmesso sulla seconda rete Rai. Nello stesso anno incomincia la collaborazione con Paolo Rossi nella stesura del testo \"Rablais\", che dopo una \"tourn\u00e9e\" di due anni arriver\u00e0 in televisione (Rai 2).\nCollabora poi ai testi di \"Scatafascio\", sempre con Paolo Rossi. Nel 1999 mette in scena \"Ti amo ma il tuo braccio destro mi fa schifo tagliatelo\". A questo seguiranno: \"Anche le sogliole fingono l'orgasmo\", \"La vera storia del mondo\", \"Se fai sesso con gli elefanti non stare mai sotto\", \"Calzini sul com\u00f2. Ti amo ma non li trov\u00f2\". Nel 2003 \u00e8 tra i fondatori di Atlantide tv che realizza 180 puntate andate in onda pi\u00f9 di 1500 volte su Sky e altre televisioni satellitari e locali oltre che su internet.\nAttivit\u00e0 sul fronte ecologico.\nJacopo Fo comincia a occuparsi di ecologia e benessere negli anni settanta. Negli anni novanta questo impegno ecologico si focalizza sulle tecnologie del risparmio energetico. In particolare lavora per diffondere la conoscenza dei pannelli solari termici e del solare di potenza. Lancia una campagna che otterr\u00e0 un grande successo sui biocarburanti aprendo il primo distributore italiano di biodiesel. S'impegna poi nella promozione dell'auto ad aria compressa e nell'uso dei riduttori del flusso dell'acqua dei rubinetti e delle docce.\nPromuove un gruppo di ingegneri specializzati nel risparmio energetico. Insieme con Maurizio Fauri organizza la consulenza di risparmio energetico per il comune di Padova, attraverso la sostituzione delle lampadine dell'illuminazione pubblica e le caldaie. Nel 2007 lancia l'idea di un gruppo d'acquisto di pannelli solari che coinvolge rapidamente duemila tra famiglie e piccole imprese. \u00c8 autore di trasmissioni televisive e di molti articoli sul risparmio energetico.\nSu questo tema ha scritto i libri \"Olio di colza e altri 30 modi per risparmiare.\", \"Perch\u00e9 salvare il mondo conviene\" e \"Pannelli solari gratis\". Dirige la rivista \"Ecotecno\", edita come supplemento bimestrale di \"Modus Vivendi\". Tiene conferenze su questi argomenti presso scuole e universit\u00e0 e tratta con ironia le questioni ambientali nel monologo teatrale \"Ecologia, follia e dintorni\". Dal 2010 \u00e8 impegnato nella realizzazione in Umbria del primo \"Ecovillaggio solare\" di cui \u00e8 stata posata la prima pietra nell'ottobre 2011.\nBlog.\nSulla rete, a partire dal 1997, Jacopo Fo collabora alla realizzazione di 15 siti e del quotidiano di buone notizie \"Cacao\".\nMolti sono i suoi file video e audio pubblicati in rete.\nAlcatraz.\nSi tratta del progetto al quale ha lavorato maggiormente a partire dal 1981. Qui si sono svolte varie attivit\u00e0 di formazione, dal teatro all'installazione di pannelli solari. L'associazione \"Libera Universit\u00e0 di Alcatraz\" si \u00e8 occupata, in questi decenni, di diffondere la cultura della pace, dell'arte e dell'ecologia in vari settori. Il centro della filosofia dell'associazione \u00e8 la cultura del ridere e della professionalit\u00e0. A partire dal 1987 Alcatraz \u00e8 impegnata in una campagna d'informazione sul parto dolce. Nel 1997 e nel 1998 si tengono ad Alcatraz due grandi convegni di clown-dottori e operatori sociali al quale intervengono, di fronte a 250 allievi, Patch Adams, Miloud e Madan Kataria (yoga della risata). Dal 2014 \u00e8 presente anche un laboratorio di stampa 3D.\nQuesti convegni danno grande impulso alla diffusione dei clown dottori negli ospedali italiani. Alcatraz sviluppa la sua attivit\u00e0 organizzando centinaia di corsi con decine di migliaia di allievi. Tra questi quelli di scrittura con Dacia Maraini e Stefano Benni, quelli di fumetto con Andrea Pazienza, Vincino, Angese, Milo Manara e Liberatore, quelli di teatro con Dario Fo, Franca Rame e Mario Pirovano. L'attivit\u00e0 didattica si sviluppa anche ospitando migliaia di studenti delle scuole medie inferiori e superiori con percorsi didattici appositi che coniugano la conoscenza della natura e del corpo con il senso del comico.\nHa inoltre organizzato attivit\u00e0 rivolte a fasce sociali in difficolt\u00e0 come i tossicodipendenti. Molte sono state anche le iniziative rivolte a persone portatrici di handicap mentali e fisici, come ad esempio (a partire dal 1985) la sperimentazione sugli effetti dell'ippoterapia. Un altro settore di iniziativa \u00e8 rivolto invece al mondo del lavoro con corsi motivazionali e sulla comunicazione per imprenditori, manager, eccetera. Da anni, insieme con Eleonora Albanese, sua moglie, e con il contributo di altri artisti, sta realizzando un parco con grandi statue dipinte e la pista per biglie in cemento armato pi\u00f9 grande d'Europa.\nViale delle Giuste.\nNell'ambito del progetto \"Libera Universit\u00e0 di Alcatraz\" Jacopo Fo ha pensato, in collaborazione con l'associazione Toponomastica femminile, a un viale lungo circa 1500 metri nel quale conservare la memoria di 40 donne che meritino il titolo di \"Giuste\".\nIl 12 marzo 2017 la staffetta partigiana Rosina Frulla \u00e8 stata scelta da una classe di studenti di Ferrara per essere ricordata in questo luogo.\nOpere.\nNel 1981 esce, autoprodotto, il suo terzo libro: \"Come fare il comunismo senza farsi male\". Nello stesso anno fonda la Libera Universit\u00e0 di Alcatraz, centro di comicoterapia e cultura alternativa, con ristorante biologico, sulle colline umbre e comincia a insegnare Yoga demenziale. Da questo lavoro di \"controinformazione psicofisica\" nasceranno molte delle sue iniziative editoriali. Nel 1986 fonda la rivista \"Cacao\". Pubblica, sino al 2013, 40 libri con Demetra, Giunti, Feltrinelli, Mondadori, Nuovi Mondi, Nuovi Mondi Media, Flaccovio."}
{"id": "309797", "revid": "599013", "url": "https://it.wikipedia.org/wiki?curid=309797", "title": "Graziano Rossi", "text": ""}
{"id": "309803", "revid": "1543377", "url": "https://it.wikipedia.org/wiki?curid=309803", "title": "HMS Endeavour", "text": "La HMS \"Endeavour, nota anche come HM Bark \"Endeavour, era una nave oceanografica britannica della Royal Navy che il tenente James Cook comand\u00f2 tra il 1769 e il 1771 durante il suo primo viaggio di esplorazione in Australia e Nuova Zelanda.\nFu varata nel 1764 come carboniera \"Earl of Pembroke\", e la Marina la acquist\u00f2 nel 1768 per una missione scientifica nell'Oceano Pacifico e per esplorare i mari del Sud a caccia delle prove dell'esistenza dell'ipotetico continente \"Terra Australis incognita\". La Marina la trasform\u00f2 in un brigantino a palo, la rinomin\u00f2 e la rimise in servizio come His Majesty's Bark the Endeavour. Con a bordo diversi scienziati salp\u00f2 quindi da Plymouth nell'agosto del 1768, doppi\u00f2 Capo Horn e raggiunse Tahiti in tempo per osservare il transito di Venere davanti al sole. Dispieg\u00f2 quindi le vele verso quella parte dei mari del Sud ancora in gran parte inesplorata, fermandosi presso le isole del Pacifico di Huahine, Bora Bora e Raiatea che Cook rivendic\u00f2 per la Gran Bretagna. Nel settembre del 1769 ancor\u00f2 al largo della Nuova Zelanda: era la prima nave europea a raggiungere le isole dopo la \"Heemskerck\" di Abel Tasman 127 anni prima.\nQuando nel mese di aprile 1770 Cook sbarc\u00f2 in quella che oggi \u00e8 nota come Botany Bay, l\"Endeavour\" divenne la prima nave europea a raggiungere la costa est dell'Australia. Il vascello navig\u00f2 poi verso Nord lungo la costa australiana ed evit\u00f2 per un soffio un disastroso incagliamento sulla Grande barriera corallina ma Cook, per alleggerirla e liberarla, fu costretto a gettare alcuni dei suoi cannoni in mare. Fu quindi arenata sulla terraferma per sette settimane per consentire le prime sommarie riparazioni dello scafo. Ripresa la navigazione, il 10 ottobre 1770 entr\u00f2 arrancando nel porto di Batavia, l'attuale Giacarta nelle Indie orientali olandesi, per le riparazioni pi\u00f9 accurate mentre Cook faceva giurare al suo equipaggio di mantenere il pi\u00f9 stretto riserbo sulle terre che avevano scoperto ed esplorato. Riprese finalmente il suo viaggio verso ovest il 26 dicembre, doppi\u00f2 il Capo di Buona Speranza il 13 marzo 1771 e raggiunse il porto inglese di Dover il 12 luglio. Era stata in mare per quasi tre anni.\nIn gran parte dimenticata dopo il suo epico viaggio, l\"Endeavour\" trascorse i tre anni successivi alla spedizione presso i depositi della Marina alle Isole Falkland. Rinominata e venduta a privati nel 1775, torn\u00f2 brevemente in servizio navale e fu adibita a trasporto truppe durante la guerra d'indipendenza americana. Nel 1778 fu autoaffondata durante l'assedio della Baia di Narragansett. Il suo relitto non fu mai localizzato con precisione, ma alcuni resti, tra cui sei dei suoi cannoni e un'ancora, sono oggi in mostra in diversi musei del mare sparsi per il mondo. Una replica dell\"Endeavour\" \u00e8 stata varata nel 1994 ed \u00e8 oggi ormeggiata presso l'Australian National Maritime Museum nel porto di Sydney. Lo \"Space Shuttle Endeavour\" fu cos\u00ec battezzato proprio in onore della nave di Cook. L\"Endeavour\" appare anche sulla moneta da cinquanta centesimi della Nuova Zelanda.\nCostruzione.\nL\"Endeavour\" era in origine la carboniera \"Earl of Pembroke\", varata nel giugno del 1764 dal porto per il trasporto del carbone e la caccia alle balene di Whitby nel North Yorkshire, e di un tipo conosciuto localmente come \"Whitby Cat\". Gi\u00e0 in origine era una \"full rigged ship\" di robusta costruzione con una ampia e piatta prua, una poppa quadrata e un lungo corpo scatolare con una profonda stiva.\nIl disegno a fondo piatto la rendeva adatta alla navigazione anche in acque poco profonde e permise di tirarla in secco per il carico e lo scarico delle merci, oltre che per le riparazioni sommarie, senza la necessit\u00e0 di un bacino di carenaggio. Il suo scafo, i ponti interni e il fasciame erano costruiti con la tradizionale quercia bianca o alba, la chiglia e la poppa in olmo ed i suoi alberi in pino ed abete. I piani della nave presentavano anche un doppio paramezzale per rinforzare chiglia, ponti e ossatura.\nAlcuni dubbi sussistono circa l'altezza dei suoi alberi, poich\u00e9 i progetti superstiti dell\"Endeavour\" raffigurano solamente il corpo del vascello, e non il ponte degli alberi.\nMentre quelli principali e gli alberi prodieri rientrano nello standard comunemente accettato di 129 e (39 e 34\u00a0m) rispettivamente, una annotazione su una tavola superstite dei progetti della nave registra l'albero di mezzana di lunghezza pari a \u00ab16 iarde e 29 pollici\u00bb (15,24\u00a0m). Se tale misura fosse corretta, ci\u00f2 avrebbe prodotto un albero stranamente troncato di ben 9 piedi (2,7\u00a0m) pi\u00f9 corto rispetto agli standard del tempo. Moderne ricerche suggeriscono che l'annotazione possa essere un errore di trascrizione e si dovrebbe in realt\u00e0 leggere \"19 iarde e 29 pollici\" (24,5\u00a0m), misura che sarebbe pi\u00f9 strettamente conforme sia con gli standard navali che con le lunghezze degli altri alberi. La replica \u00e8 stata costruita secondo la misura minore, come il modello nel National Maritime Museum a Greenwich.\nAcquisto e riadattamento da parte dell'Ammiragliato.\nIl 16 febbraio 1768 la Royal Society chiese a re Giorgio III di finanziare una spedizione scientifica verso l'Oceano Pacifico per studiare e osservare il transito di Venere davanti al Sole previsto per l'anno successivo e per consentire la misurazione della distanza dalla Terra al Sole. La Corona approv\u00f2 la spedizione e l'Ammiragliato decise di combinare il viaggio scientifico con una missione riservata per effettuare ricerche nel Pacifico meridionale a caccia dei segni del l'ipotetico continente \"Terra Australis incognita\".\nLa Royal Society sugger\u00ec che il comando venisse affidato al geografo scozzese Alexander Dalrymple, la cui nomina era subordinata all'ottenimento di un brevetto come capitano nella Royal Navy. Tuttavia, il Primo Lord dell'Ammiragliato Edward Hawke rifiut\u00f2, arrivando a dire che avrebbe preferito tagliarsi la mano destra piuttosto che dare il comando di una nave della Marina a qualcuno non educato come marinaio.\nNel rifiutare il comando di Dalrymple, Hawke fu influenzato da un precedente episodio di insubordinazione a bordo della corvetta \"HMS Paramour\" nel 1698, quando gli ufficiali della marina si rifiutarono di prendere ordini dal comandante civile Dr. Edmond Halley. L'impasse fu superato quando l'Ammiragliato propose James Cook, un ufficiale di marina con un notevole background in campo matematico e in cartografia. Gradito a entrambe le parti, Cook fu promosso a tenente e nominato comandante della spedizione.\nLa \"Earl of Pembroke\", acquistata dall'Ammiragliato nel maggio del 1768 per sterline, 10 scellini e 11 penny, fu definitivamente assegnata per l'utilizzo nella spedizione della Society ed il 27 maggio del 1768 Cook ne assunse ufficialmente il comando. La nave salp\u00f2 quindi per il cantiere navale di Deptford sul Tamigi per essere preparata e riadattata per il viaggio. I costi sarebbero ammontati a ben sterline, quasi quanto era costata la nave stessa. Il suo scafo fu impermeabilizzato e calafatato per proteggerla dalle terenidi, furono costruiti un terzo ponte interno per fornire cabine, una polveriera e magazzini. Le nuove cabine offrivano circa 2 m2 di superficie coperta a disposizione di ognuno e furono predisposte per Cook ed i rappresentanti Royal Society: il naturalista Joseph Banks, gli assistenti di Banks Daniel Solander e Herman Sp\u00f6ring, l'astronomo Charles Green, e gli artisti illustratori Sydney Parkinson e Alexander Buchan. Queste cabine circondavano la mensa ufficiali. La Cabina Grande sul retro del ponte fu progettata come laboratorio per Cook e la Royal Society. Sul ponte posteriore inferiore, le cabine di fronte alla mensa sottufficiali furono assegnate a Luogotenenti Zachary Hickes e John Gore, al chirurgo di bordo William Monkhouse, all'artigliere Stephen forwood, al \"master\" Robert Molyneaux ad all'attendente del capitano Richard Orton. L'adiacente sala mensa aperta era disponibile per dormire e per la vita di bordo dei marines e dell'equipaggio oltre che per spazio di immagazzinamento aggiuntivo. Una lancia, una pinaccia e una iolla furono fornite come barche di bordo, anche se la lancia risult\u00f2 marcia e dovette essere ricostruita e ridipinta con biacca prima di poter essere sistemata a bordo. Queste imbarcazioni furono accompagnate da due battelli di propriet\u00e0 privata, una appartenente al nostromo John Gathrey e l'altra a Banks. La nave fu inoltre equipaggiata con una serie di remi da 28 piedi (8,5 m) per permettere alla nave di remare in caso di bonaccia o se fosse stata disalberata. Il vascello riadattato fu quindi messo ufficialmente in servizio come \"His Majesty's Bark the Endeavour\"' per distinguerlo dallo sloop-of-war da 14 cannoni \"HMS Endeavour\" (1763).\nIl 21 luglio 1768 l\"Endeavour\" navig\u00f2 verso Galleon's Reach per essere dotata di armamenti per proteggerla contro le popolazioni potenzialmente ostili in cui avrebbe potuto imbattersi nelle isole del Pacifico. Fu quindi armata con dieci cannoni da 4 libbre e dodici cannoni girevoli fissati lungo il cassero, i fianchi ed il fiocco. Il 30 luglio la nave punt\u00f2 la prua verso Plymouth, per l'approvvigionamento e per imbarcare il suo equipaggio di 85 uomini, tra i quali 12 Royal Marines. Cook ordin\u00f2 anche di posizionare a bordo 12 tonnellate di ghisa come zavorra per equilibrare la nave.\nL'esplorazione.\nIl viaggio di andata.\nCook part\u00ec da Plymouth il 26 agosto 1768 portando con s\u00e9 94 uomini e provviste per 18 mesi.\nLe provviste caricate all'inizio del viaggio includevano pezzi di carne di maiale e di manzo, di pane, 5\u00a0t di farina, 3\u00a0t di crauti, 1\u00a0t di uva passa e diversi quantitativi di formaggio, sale, piselli, olio, zucchero e farina d'avena. La riserva di alcool consisteva in 250 barili di birra, 44 di acquavite e 17 di rum. A bordo anche del bestiame tra suini, pollame, due levrieri ed una capra da mungitura ad utilizzo personale di Cook.\nIl primo scalo fu nel porto di Funchal nella isole Madera, che l\"Endeavour\" raggiunse il 12 settembre. La nave fu ulteriormente calafatata e ridipinta, mentre a bordo venivano caricate verdure fresche, carne di manzo e scorte di acqua per la successiva tappa del viaggio. Mentre la nave era ancora in porto, un incidente cost\u00f2 la vita al \"master\" Robert Weir, che rimase impigliato nel cavo di ancoraggio fu trascinato in mare quando venne gettata l'ancora. Per rimpiazzarlo Cook arruol\u00f2 a forza John Thurman, un marinaio di un sloop americano ancorato nelle vicinanze.\nL\"Endeavour\" prosegu\u00ec verso Sud lungo la costa dell'Africa e attraverso l'Atlantico, arrivando in Sud America a Rio de Janeiro il 13 novembre 1768. Ancora una volta derrate fresche e acqua furono portate a bordo e la nave part\u00ec per Capo Horn che raggiunse durante una tempesta il 13 gennaio 1769. Tuttavia cerc\u00f2 comunque di doppiare il Capo nei successivi due giorni ma senza successo, ripetutamente respinta dal vento, dalla pioggia e dalle maree contrari. Cook annot\u00f2 che le acque al largo del Capo erano grandi abbastanza per sommergere regolarmente la prua della nave mentre cavalcava le cresta delle onde. Finalmente, il 16 gennaio il vento fu favorevole e la nave fu in grado di oltrepassare il Capo ed ancorare nella \"Bay of Good Success\" sulla costa del Pacifico. L'equipaggio fu inviato a raccogliere legna e acqua, mentre Banks e il suo team misero insieme centinaia di specie vegetali trovate lungo la riva ghiacciata. Il 17 gennaio due dei servi di Banks rimasero vittime del freddo mentre tentavano di ritornare alla nave durante una bufera di neve.\nL\"Endeavour\" riprese il suo viaggio il 21 gennaio 1769 in direzione Ovest-Nord-Ovest verso climi pi\u00f9 miti. Il 10 aprile raggiunse finalmente Tahiti, dove rimase per i successivi tre mesi. Il transito era previsto per il 3 giugno e l'astronomo incaricato per le osservazioni era Charles Green, assistente del recentemente nominato Astronomo Reale, Nevil Maskelyne. Osservazioni indipendenti furono fatte da James Cook e Solander da terra, mentre Green osserv\u00f2 e relazion\u00f2 il fenomeno dal ponte dell\"Endeavour\".\nL'esplorazione del Pacifico.\nOsservato il transito, l\"Endeavour\" lasci\u00f2 Tahiti il 13 luglio e si diresse a nord ovest dando l'occasione a Cook di cartografare e dare il nome alle isole della Societ\u00e0. Sbarchi furono effettuati a Huahine, Raiatea e Borabora, offrendo a Cook l'opportunit\u00e0 di rivendicarle ognuna come territori britannici. Tuttavia, un tentativo di sbarcare le pinnace sulle isole Australi di R\u016brutu fu vanificato dai pericolosi frangenti e dal litorale roccioso. Il 15 agosto finalmente l\"Endeavour\" vir\u00f2 verso Sud per esplorare l'oceano aperto alla ricerca della \"Terra Australis Incognita\".\nCon l'aiuto di un tahitiano chiamato Tupaia, dotato di una vasta conoscenza della geografia del Pacifico, Cook riusc\u00ec a raggiungere la Nuova Zelanda il 6 ottobre 1769, diventando il solo secondo gruppo di europei a averlo fatto (dopo Abel Tasman pi\u00f9 di un secolo prima, nel 1642). Privi di familiarit\u00e0 con le navi di tipo europeo, i M\u0101ori al primo punto di approdo di Cook presso la baia della Povert\u00e0 pensarono che la nave fosse un'isola galleggiante o un gigantesco uccello proveniente dalla loro mitica patria Avaiki. L\"Endeavour\" trascorse i successivi sei mesi in navigazione lungo la costa, mentre Cook provvedeva a cartografarla e concludeva correttamente che la Nuova Zelanda fosse costituita da due grandi isole e non era l'agognata \"Terra Australis\". Nel marzo del 1770 una scialuppa dell\"Endeavour\" sbarc\u00f2 Cook a terra per permettergli di annunciare formalmente la sovranit\u00e0 britannica sulla Nuova Zelanda. Al suo ritorno l\"Endeavour\" riprese il suo viaggio verso Ovest ed il suo equipaggio avvist\u00f2 la costa orientale dell'Australia il 19 aprile. Il 29 aprile divenne la prima nave europea ad approdare sulla costa orientale dell'Australia, quando Cook sbarc\u00f2 una delle barche della nave sulla sponda Sud di quella che oggi \u00e8 nota come Botany Bay, nel Nuovo Galles del Sud.\nIl naufragio.\nNei successivi quattro mesi Cook tracci\u00f2 le coste dell'Australia, mantenendo prevalentemente la rotta verso Nord. Poco prima delle 23:00 dell'11 giugno 1770 la nave urt\u00f2 un banco di scogli, oggi noto come Endeavour Reef, all'interno della Grande barriera corallina. Le vele furono immediatamente ammainate, fu utilizzato un piccolo ancorotto per riposizionare la nave manovrandola da bordo con una gomena e furono fatti invano una serie di tentativi di trascinare la barca in mare aperto. Lo scoglio \"Endeavour\" saliva cos\u00ec ripido dal fondo del mare che, sebbene la nave fosse saldamente incagliata, Cook misur\u00f2 una profondit\u00e0 di oltre 20 metri a solo una distanza pari alla lunghezza della sua nave.\nCook ordin\u00f2 allora che la nave venisse alleggerita per facilitarne il galleggiamento al largo della barriera corallina. Ferro e pietra di zavorra, provviste danneggiate, e quattro dei cannoni della nave furono gettati in mare mentre anche l'acqua potabile della nave veniva pompata fuori. L'equipaggio assicur\u00f2 i cannoni scartati a delle boe con l'intenzione di recuperarli in seguito, ma ci\u00f2 si rivel\u00f2 alla fine impraticabile. Tutti gli uomini a bordo si alternarono alle pompe, compresi Cook e Banks.\nQuando, secondo i calcoli di Cook, erano state gettate in mare circa 40 o 50 tonnellate di materiali, alla successiva alta marea fu fatto un secondo infruttuoso tentativo di liberare la nave. Nel pomeriggio del 12 giugno, la scialuppa trasport\u00f2 le due grandi ancore di prora, mentre un paranco ed un gancio furono assicurati alle catene di ancoraggio per consentire un altro tentativo in occasione dell'alta marea serale. La nave nel frattempo aveva cominciato a imbarcare acqua attraverso un foro nel suo scafo. Sebbene la falla si sarebbe certamente allargata una volta fuori dalla barriera corallina, Cook decise ugualmente di rischiare un tentativo ed alle 22:20 la nave fu disincagliata dall'alta marea e trainata con successo.\nLe ancore furono recuperate, ad eccezione di una che non fu possibile liberare dal fondo del mare e dovette essere abbandonata.\nCome previsto, una volta che la nave fu disincagliata dalla barriera corallina la falla si allarg\u00f2, e tutte e tre le pompe al lavoro dovettero essere continuamente presidiate. Un malinteso si verific\u00f2 scandagliando la profondit\u00e0 dell'acqua nella stiva, quando un uomo dell'equipaggio la misur\u00f2 dalla plancia all'esterno dello scafo mentre il suo predecessore lo aveva fatto dalla cima delle traverse. L'errore sugger\u00ec che la profondit\u00e0 dell'acqua fosse aumentata di circa 46\u00a0cm tra i due sondaggi, scatenando una ondata di paura attraverso la nave. Non appena l'errore venne palesato, furono raddoppiati gli sforzi per mantenere le pompe in vantaggio sulla falla.\nSe la nave fosse affondata le prospettive sarebbero state drammatiche. La nave era a 39\u00a0km dalla riva e le tre barche di bordo non erano in grado di trasportare l'intero equipaggio. Nonostante questo, Joseph Banks annot\u00f2 nel suo diario l'efficiente sangue freddo dell'equipaggio di fronte al pericolo, al contrario di storie di cui aveva sentito parlare a proposito di marinai in preda al panico o che rifiutavano di eseguire gli ordini in circostanze simili.\nL'aspirante guardiamarina Jonathon Monkhouse propose di utilizzare una vela contenente fibre di corda per rivestire la falla della nave, memore dell'efficacia di questa tecnica durante il servizio da lui precedentemente prestato su una nave mercantile. Gli viene quindi affidato il compito di supervisionare il lavoro di cucitura di pezzi di stoppa e lana in una vecchia vela, che fu quindi calata sotto la nave per consentire alla pressione stessa dell'acqua di farla aderire a forza nel foro nello scafo. Gli sforzi furono premiati e presto il flusso di acqua in entrata diminu\u00ec sensibilmente, permettendo all'equipaggio di fermare il lavoro a due delle tre pompe.\nL\"Endeavour\" riprese la rotta verso Nord procedendo parallelamente alla barriera corallina, mentre l'equipaggio cercava un approdo sicuro in cui fare le riparazioni. Il 13 giugno, la nave arriv\u00f2 alla foce di un ampio corso d'acqua che Cook chiam\u00f2 Endeavour River.\nCook tent\u00f2 di entrare nella foce del fiume, ma i forti venti e la pioggia impedirono all\"Endeavour\" di attraversare i prospicienti banchi di sabbia fino alla mattina del 17 giugno. La nave rimase brevemente incagliata su una lingua di sabbia, ma fu velocemente rimessa a galla un'ora pi\u00f9 tardi e trainata controvento lungo il fiume nel primo pomeriggio dopo averla collegata ad un'ancora fissata a monte. La nave si aren\u00f2 subito sulla riva meridionale e venne spiaggiata sfruttando l'alta marea per fare le necessarie riparazioni allo scafo. Le vele strappate ed il sartiame danneggiato furono sostituiti e la carena raschiata per liberarla dai denti di cane.\nUn esame dello scafo tirato in secca rivel\u00f2 che un pezzo di corallo delle dimensioni di un pugno aveva tranciato in maniera netta le travi e quindi le aveva spezzate. Circondato dai pezzi di stoppa del \"fother\", questo frammento di corallo aveva poi contribuito a tappare il buco nello scafo e impedito alla nave di affondare sulla barriera corallina.\nLa rotta verso Nord - Batavia.\nAtteso il vento favorevole, l\"Endeavour\" riprese il suo viaggio nel pomeriggio del 5 agosto 1770, raggiungendo il punto pi\u00f9 settentrionale della penisola di Capo York quindici giorni dopo. Il 22 agosto, Cook fu portato a terra a remi su una piccola isola costiera a proclamare la sovranit\u00e0 britannica sul continente australiano orientale. Cook battezz\u00f2 il luogo del suo approdo Possession Island e salve di cannone cerimoniali furono sparate dalla riva e dal ponte della \"Endeavour\" per sollennizzare l'occasione.\nL\"Endeavour\" continu\u00f2 il suo viaggio verso Ovest lungo la costa, scegliendo un percorso attraverso banchi di sabbia intermittenti e scogli, stavolta con l'aiuto di una lancia che remava davanti per testare la profondit\u00e0 dell'acqua. Il 26 agosto la terra ormai non era pi\u00f9 in vista, e la nave era entrata nelle acque aperte dello Stretto di Torres tra l'Australia e la Nuova Guinea, in precedenza navigato da Luis V\u00e1ez de Torres nel 1606. Per mantenere segreti viaggi e le scoperte della \"Endeavour\" al prossimo arrivo in porto, Cook confisc\u00f2 i libri, i giornali ed i diari di bordo e ordin\u00f2 a tutti di tacere a proposito delle esplorazioni fatte.\nDopo una sosta di tre giorni al largo dell'isola di Savu, l\"Endeavour\" giunse arrancando a Batavia, la capitale della Indie orientali olandesi, il 10 ottobre.\nIl giorno dopo, durante una improvvisa tempesta tropicale, un fulmine colp\u00ec la nave, ma il rudimentale \"lightning rod\" o parafulmine che Cook aveva ordinato per attrezzare l'alberatura della \"Endeavour\" la salv\u00f2 da gravi danni. La nave, dopo la collisione sulla Grande Barriera Corallina nel mese di giugno, si presentava in pessime condizioni. Il carpentiere della nave, John Seetterly, riport\u00f2 che era \u00abmolto permeabile, perdeva da l'ora, a causa di vari squarci in molte parti della chiglia principale, dalla falsa chiglia fino ad oltre met\u00e0 scafo. Squarciata a babordo dove la falla era pi\u00f9 grave ma non avevo potuto raggiungerla a causa dell'acqua\u00bb. Una ispezione dello scafo rivel\u00f2 che alcune assi non riparate erano state troncate da una parte all'altra per \u215b di pollice (). Cook osserv\u00f2 che fu \u00abuna sorpresa per tutti quelli che videro il fondo il fatto che l'avessimo mantenuta sopra l'acqua\u00bb durante tutto il precedente viaggio di tre mesi attraverso il mare aperto.\nDopo essere rimasta all'ancora in rada per due settimane, l\"Endeavour\" fu tirata fuori dall'acqua il 9 novembre e poggiata su un fianco per le riparazioni. Alcune travi danneggiate risultarono essere infestate dalle teredini, che richiesero un'attenta rimozione per assicurarsi che non fossero diffuse a tutto il fondo. Il fasciame danneggiato fu sostituito e lo scafo ricalafatato, raschiato dai molluschi e dalla flora marina e quindi ridipinti.\nInfine, il sartiame e le pompe furono sostituiti e provviste fresche furono portate a bordo per il viaggio di ritorno in Inghilterra. Il giorno di Natale del 1770 furono completate le riparazioni ed i rifornimenti, ed il giorno dopo l\"Endeavour\" salp\u00f2 le ancore e si diresse a Ovest verso l'Oceano Indiano.\nIl viaggio di ritorno.\nAnche se la \"Endeavour\" era stata rimessa in buone condizioni, lo stesso non si poteva dire per il suo equipaggio. Durante la permanenza della nave a Batavia, almeno 10 dei 94 membri a bordo si ammalarono di malaria o dissenteria. Prima che l'\" Endeavour\" facesse in tempo a salpare il 26 dicembre, sette membri dell'equipaggio erano morti e altri quaranta erano troppo malati per assolvere i loro doveri. Nelle successive dodici settimane, ci furono 23 ulteriori decessi per malattie. Vennero sepolti in mare. Tra questi Sp\u00f6ring, Green, Parkinson, ed il medico di bordo William Monkhouse.\nCook attribu\u00ec la causa delle malattie all'acqua potabile inquinata, e ordin\u00f2 che venisse purificata con succo di lime, ma questo rimedio sort\u00ec pochi effetti. Jonathan Monkhouse, che aveva proposto il \"fothering\" per salvare la nave dal naufragio sulla secca, mor\u00ec il 6 febbraio, seguito sei giorni dopo dal carpentiere della nave John Seetterly, il cui abile lavoro di riparazione in Batavia aveva consentito alla \"Endeavour\" di riprendere il suo viaggio. La salute dei membri dell'equipaggio sopravvissuti miglior\u00f2 lentamente nel mese successivo e gli ultimi deceduti per malattia furono tre marinai semplici il 27 febbraio.\nIl 13 marzo 1771 l\"Endeavour\" doppi\u00f2 il Capo di Buona Speranza ed entr\u00f2 a Citt\u00e0 del Capo due giorni dopo. Quelli che ancora stavano male furono portati a terra per le necessarie cure. La nave rimase in porto per quattro settimane in attesa del recupero dell'equipaggio e per essere sottoposta a piccole riparazioni ai suoi alberi. Il 15 aprile i malati furono portati nuovamente a bordo insieme a dieci nuovi membri reclutati a Citt\u00e0 del Capo, e l\"Endeavour\" riprese il suo viaggio verso casa. La terraferma inglese fu avvistata il 10 luglio e l\"Endeavour\" entr\u00f2 nel porto di Dover due giorni dopo.\nCirca un mese dopo il suo ritorno Cook fu promosso al grado di Comandante, e nel novembre del 1771 ricevette gli ordini dall'Ammiragliato per una seconda spedizione, questa volta a bordo della \"HMS Resolution\". Cook trover\u00e0 poi la morte nel suo terzo viaggio.\nImpieghi successivi.\nMentre Cook veniva celebrato per successo del suo viaggi, l\"Endeavour\" veniva pressoch\u00e9 dimenticata. Entro una settimana del suo ritorno in Inghilterra venne indirizzata ai cantieri di Woolwich per il riadattamento come trasporto navale. Fece quindi due viaggi di routine di andata e ritorno alle Isole Falkland, il primo a consegnare disposizioni e il secondo per portare a casa la guarnigione britannica. Nel settembre 1774 fu messa in liquidazione e nel marzo del 1775 fu venduta dalla Royal Navy all'armatore J. Mather per 645 sterline.\nMather rinomin\u00f2 la sempre pi\u00f9 decrepita nave \"Lord Sandwich\" e la rimise in mare per un ultimo viaggio commerciale verso Arcangelo () in Russia. Alla fine del 1775 gli venne richiesto dall'Ammiragliato di fornire una nave per trasportare i soldati in Nord America per aiutare a sconfiggere la milizia coloniale durante la guerra d'indipendenza americana. Mather mise a disposizione del servizio militare la vetusta \"Lord Sandwich\", ma le sue condizione era talmente scadenti che essa fu dichiarata inadatta alla navigazione nel dicembre 1775. Tuttavia, dopo lunghe riparazioni, nel febbraio 1776 la nave fu finalmente accettata come trasporto truppe e imbarc\u00f2 un contingente di mercenari dell'Assia diretto a New York e Rhode Island. Dopo aver consegnato il suo carico mercenario, la \"Lord Sandwich\" navig\u00f2 verso Rhode Island dove venne mantenuta all'ancora e fu saltuariamente utilizzata come nave prigione sotto la bandiera britannica.\nIl destino finale.\nLa fine dell\"Endeavour\" arriv\u00f2 nel mese di agosto 1778 quando l'insediamento britannico a Narragansett Bay venne minacciato dalla flotta che trasportava i soldati francesi accorsi in sostegno della milizia coloniale. Il comandante britannico, determinato a bloccare la baia, decise di affondare le navi non necessarie, in modo da occluderne l'ingresso. Tra il 3 ed il 6 agosto, quindi, una flotta di vascelli della Royal Navy ed altri privati, tra i quali la \"Lord Sandwich\", fu affondata in vari punti della baia.\nI proprietari delle imbarcazioni affondate furono risarciti dal governo britannico per la perdita delle loro navi. La valutazione dell'Ammiragliato per le 10 navi affondate tenne conto del fatto che molte erano state costruite nello Yorkshire, e che i dettagli sulla \"Lord Sandwich\" derivavano da quelli dell'ex \"Endeavour\" compreso il fatto che fosse stata costruita a Whitby, all'origine dislocasse 36871/94 tonnellate e fosse rientrata in servizio attivo nella Marina il 10 febbraio 1776.\nNel 1834 apparve una lettera sul \"Providence Journal\" di Rhode Island, richiamando l'attenzione sulla possibile presenza dell'ex \"Endeavour\" sul fondale della baia. Questa notizia fu subito contestata dal console britannico nel Rhode Island, che scrisse al giornale sostenendo che l\"Endeavour\" fosse stata invece venduta da Mather ai francesi nel 1790 e ribattezzata \"La Liberte\". Tuttavia in seguito lo stesso console ammise di aver saputo questo non dall'Ammiragliato, ma per sentito dire dai vecchi proprietari della nave francese. Pi\u00f9 tardi fu suggerito che \"La Liberte\", affondata al largo di Newport nel 1793, fosse pi\u00f9 probabilmente un'altra delle navi di Cook, la ex \"HMS Resolution\" o un'altra \"Endeavour\", uno scuna messo fuori servizio nel 1782. Un ulteriore lettera al \"Providence Journal\" affermava che un marinaio inglese in pensione organizzava attorno al 1825 visite guidate sulla carcassa galleggiante di una nave sul Tamigi, sostenendo che questa fosse stata una volta l\"Endeavour\" di Cook.\nNel 1991 il \"Rhode Island Marine Archaeology Project\" (RIMAP) intraprese una ricerca per identificare i tredici trasporti affondati come parte del blocco di Newport del 1778, tra cui la \"Lord Sandwich\". Nel 1999 il RIMAP scopr\u00ec alcuni documenti nel Public Record Office (ora chiamato i \"National Archives\") a Londra che confermavano il fatto che l\"Endeavour\" fosse stata effettivamente ribattezzata \"Lord Sandwich\", che avesse servito come trasporto truppe in Nord America, ed infine fosse stata affondata a Newport nel 1778 tra la flotta di trasporti utilizzata nel blocco.\nNel 1999 un gruppo di ricerca combinato del RIMAP e dell'Australian National Maritime Museum esamin\u00f2 alcuni dei relitti noti nel porto e nel 2000, sempre il RIMAP e l'ANMM, esaminarono un sito dove sembravano esserci i resti di una delle navi del blocco, parzialmente coperti da un altro relitto di una chiatta del XX secolo. I resti pi\u00f9 grandi erano quelli di un vascello in legno di circa la stessa dimensione, ed inoltre di un design e di materiali riconducibili alla \"Lord Sandwich\", la ex \"Endeavour\". La conferma che l'ex nave di Cook fosse nel porto di Newport suscit\u00f2 un notevole interesse dei media e del pubblico ed uno stimolo a confermare la sua posizione. Tuttavia ulteriori mappature mostrarono altri otto relitti del XVIII secolo nello stesso porto di Newport con caratteristiche e condizioni coerenti con l\"Endeavour\". Nel 2006 il RIMAP annunci\u00f2 che i relitti difficilmente si sarebbero potuti sollevare dal fondo della baia."}
{"id": "309805", "revid": "6066", "url": "https://it.wikipedia.org/wiki?curid=309805", "title": "Berenice d'Egitto", "text": ""}
{"id": "309812", "revid": "74801", "url": "https://it.wikipedia.org/wiki?curid=309812", "title": "Navan", "text": "Navan (\"An Uaimh\" in irlandese, che significa \"la caverna\") \u00e8 una cittadina dell'Irlanda, capoluogo di contea del Meath, nella provincia di Leinster.\nGeografia fisica.\nLa citt\u00e0 \u00e8 alla confluenza dei fiumi Boyne e Blackwater; situata sulla strada Nazionale Primaria N3, \u00e8 la nona citt\u00e0 pi\u00f9 grande della nazione e la pi\u00f9 veloce in termini di crescita demografica, in accordo con i dati del censimento nazionale del 2002 che evidenziano una crescita del 51,6% dal 1996.\nStoria.\nNavan ha ereditato il pregio di capoluogo da Trim, storica \"county town\" della contea. Nei pressi della citt\u00e0 sono situale le \"Tara Mines\", le cave di zinco pi\u00f9 grandi di Europa. Tempo fa Navan era anche sede della diocesi cattolica del Meath, ma dopo alcuni problemi e scandali, \u00e8 stata trasferita a Mullingar.\nAttorno al 540 vi nacque il monaco missionario evangelizzatore san Colombano, futuro abate di Luxeuil-les-Bains (Francia) e di Bobbio (Italia).\nPrincipali monumenti.\nNei pressi ci sono i resti di un'abbazia \"cistercense\" del XII secolo."}
{"id": "309817", "revid": "767487", "url": "https://it.wikipedia.org/wiki?curid=309817", "title": "Ferdinand Bordewijk", "text": "Il primo lavoro pubblicato dell'autore fu un volume di poesie, intitolato \"Paddestoelen\" (Funghi), sotto lo pseudonimo di Ton Ven. Il lavoro non fu particolarmente apprezzato.\nTra le sue opere pi\u00f9 famose: \"Blocchi\" (1931); \"Aurora boreale\" (1948); \"La cartella\" (1958); \"Notizie di lontano\" (1961). Il racconto distopico \"Blocchi\" rimane sino ad oggi (gennaio 2012) l'unica opera dell'autore neerlandese tradotta in italiano insieme a \"Carattere bastardo\", dal quale \u00e8 stato tratto il film \"Character - Bastardo eccellente\" di Mike van Diem (vincitore dell'Oscar per il miglior film straniero nel 1997).\nDopo la seconda guerra mondiale fu presidente della \"Ereraad voor Letterkunde\", una consulta incaricata di esaminare i casi di scrittori collaborazionisti, in vista dell'eventuale divieto di pubblicare."}
{"id": "309818", "revid": "119589086", "url": "https://it.wikipedia.org/wiki?curid=309818", "title": "Giuseppe Motta", "text": "Il 14 dicembre 1911 venne eletto in Consiglio federale con 184 voti su 206 (199 espressi), succedette a Robert Comtesse. Apparteneva al Partito Conservatore (oggi Partito Popolare Democratico). Durante gli anni in carica Giuseppe Motta diresse i seguenti dipartimenti:\nAssieme al consigliere federale Felix-Louis Calonder si impegn\u00f2 per l'adesione della Svizzera alla Societ\u00e0 delle Nazioni. Il 16 maggio 1920 la Svizzera accett\u00f2 in votazione popolare l'adesione alla Societ\u00e0 delle Nazioni. Il risultato fu risicato, con 11 cantoni favorevoli e 10 contrari.\nNel 1924 Giuseppe Motta fu presidente dell'Assemblea della Societ\u00e0 delle Nazioni.\nCome responsabile della politica economica prima ed estera poi si trovo spesso a dover elaborare dossier importanti per l'epoca e la posizione del paese nel mondo. Soprattutto come responsabile della politica estera federale si trovo a dover trattare con i regimi fascisti che vennero a crearsi attorno alla confederazione elvetica, da notare che le origini ticinesi favorirono il rapporto con il regime fascista di Benito Mussolini nonostante le critiche levate da Motta sulla politica espansionistica in Africa prima e poi quella razziale addotta dal regime italiano.\nFu presidente della Confederazione svizzera negli anni 1915, 1920, 1927, 1932 e 1937 e vicepresidente negli anni 1914, 1919, 1926, 1931 e 1936. Mor\u00ec in carica il 23 gennaio 1940.\nIl successore di Giuseppe Motta in Consiglio federale fu Enrico Celio."}
{"id": "309823", "revid": "1938592", "url": "https://it.wikipedia.org/wiki?curid=309823", "title": "Affidamento condiviso (ordinamento italiano)", "text": "L'affidamento condiviso, nell'ordinamento italiano, regola l'affidamento dei figli e quindi l'esercizio della responsabilit\u00e0 genitoriale in caso di cessazione di convivenza dei genitori in modo che ciascun genitore sia responsabile in toto quando i figli sono con lui.\nPrima della riforma del 2006 l'affidamento congiunto era ammesso espressamente dall\u2019articolo 6 della legge sul divorzio (n. 898/1970). Analogamente l'affidamento condiviso introdotto con la legge n. 54/2006 mira a suddividere in modo equilibrato le responsabilit\u00e0 specifiche e la permanenza presso ciascun genitore, mantenendo inalterata la genitorialit\u00e0 di entrambi e tutelando quindi la relazione genitoriale con i figli.\nLa legge n. 54 del 2006.\nFinalit\u00e0 della riforma.\nLa riforma del 2006, \"sulla carta\", costituisce un cambiamento molto rilevante in quanto stabilisce il cosiddetto \"principio di bigenitorialit\u00e0\": alla separazione personale dei genitori non consegue, quindi, necessariamente\u00a0\u2013 come nella precedente disciplina\u00a0\u2013 l'affidamento esclusivo a uno dei due genitori dei figli.\nLa legge n. 54/2006, sulla scorta dell'esperienza maturata in molti Paesi europei, prevede, infatti, come regola standard e di partenza per tutte le separazioni l'affidamento dei figli a entrambi i genitori.\nL'applicazione pratica dell'affido condiviso in Italia.\nAttualmente, tuttavia, la legge non \u00e8 applicata da tutti i tribunali o \u00e8 applicata in modo da mantenere molte delle caratteristiche della giurisprudenza precedente.\nEsiste quindi un'ampia variet\u00e0 di interpretazioni sul territorio nazionale. In particolare l'affidamento condiviso era stato disegnato dal legislatore per gestire sia il caso conflittuale sia quello non conflittuale, quest'ultimo trattato dalla giurisprudenza precedente tramite l'affidamento congiunto. Molti tribunali, tuttavia, spesso non applicano tale istituto, privilegiando invece, ancora l'istituto dell'affido esclusivo del minore.\nA tal proposito Marino Maglietta, promotore della normativa in oggetto, ha dichiarato:\nCos\u00ec come un altro promotore della bigenitorialit\u00e0, Claudio Valerio Gaetani dell'associazione Papaseparati dichiara: \nLe statistiche, relative all'agosto 2008, riferiscono in effetti che l'affido condiviso \u00e8 applicato solo nel 18,9% dei divorzi; nel rimanente 81,1% l'affidamento \u00e8 invece esclusivo (nel 14% dei casi con affido al padre e nel 67,1% alla madre). A volte viene applicato l'affido esclusivo presso la madre stabilendo per\u00f2 sulla carta che la responsabilit\u00e0 genitoriale debba essere esercitata in maniera congiunta, in pratica garantendo al padre di stare con i propri figli in particolari giorni della settimana a determinate ore, oppure in prestabiliti periodi dell'anno.\nL'affidamento congiunto ha, innanzitutto, un significato pi\u00f9 propriamente giuridico inteso come esercizio congiunto della \"responsabilit\u00e0 genitoriale\" (precedentemente il termine usato era \"potest\u00e0 genitoriale\" e prima ancora il tradizionale \"patria potest\u00e0\"). Con l'affidamento condiviso, quindi, i genitori conservano entrambi l'esercizio di detta responsabilit\u00e0 genitoriale sul figlio.\nAnche se le norme in materia di affidamento condiviso non lo prevedono, molte sentenze hanno introdotto la prassi della \"collocazione\" del figlio presso uno dei genitori come \"dimora prevalente (precedentemente l'espressione usata era \"casa familiare\"), \"che comporta altre disposizioni tipiche dell'affidamento esclusivo (assegnazione della casa familiare al genitore cosiddetto collocatario dei figli, cui spetterebbe la corresponsione dell'assegno di mantenimento dei figli), prassi contestata tra l'altro dalle associazioni di padri, in quanto contraddirebbe il primo comma dell'articolo 155 del Codice civile:\" \"Anche in caso di separazione personale dei genitori il figlio minore ha il diritto di mantenere un rapporto equilibrato e continuativo con ciascuno di essi, di ricevere cura, educazione e istruzione da entrambi e di conservare rapporti significativi con gli ascendenti e con i parenti di ciascun ramo genitoriale\"\".\nI precedenti all'estero: dall'affido condiviso all'affido materialmente condiviso.\nIn realt\u00e0, come ricorda l'esperto internazionale Vittorio Vezzetti, in Italia si \u00e8 verificato lo stesso fenomeno manifestatosi precedentemente in tutti i Paesi in cui si era promulgata la legge sull'affidamento condiviso senza una connotazione materiale e una indicazione dei tempi di coabitazione presso le due figure genitoriali. Basti pensare che gi\u00e0 negli anni '80 negli USA si distingueva tra affido legalmente condiviso e affido materialmente condiviso. In Svezia la legge sull'affidamento condiviso esisteva dal 1989 e, avendo avuto scarsi risultati (gli affidi paritetici passarono dall'1 al 4%) gli svedesi dovettero modificarla dopo solo 9 anni (il risultato fu un aumento esponenziale degli affidi alternati cha attualmente assommano al 28-30%). Idem in seguito per Paesi Bassi, Francia e Belgio, sebbene nei due primi Paesi le modifiche sono state abbastanza \"leggere\". In questo senso una visione globale e approfondita permette di affermare che il legislatore non ha assolutamente tenuto conto delle esperienze maturate all'estero, avviandosi a un fallimento annunciato. Dovrebbe comunque essere sempre stabilito il \"progetto comune di cura e di educazione\" in cui i genitori devono suddividersi i compiti di \"amministrazione ordinaria\" gestendoli anche in modo disgiunto. Questi progetti sono in uso da molti anni in diversi Paesi (Paesi Bassi, USA, Canada e Belgio) e prendono il nome di \"parental plans\". La riforma legislativa della legge n. 54/2006, per\u00f2, non si \u00e8 dimostrata idonea a creare da sola le premesse per il cambiamento radicale che si poneva come obiettivo; e questo malgrado il legislatore avesse pensato di introdurre la figura del \"mediatore\" che dovrebbe aiutare i genitori a costruire un canale di comunicazione per realizzare insieme tale progetto, ma in concreto ben poche sono le esperienze positive in tal senso.\nNon mancano elementi di criticit\u00e0 specialmente nel caso di genitori di nazionalit\u00e0 diversa, quando non solo l'ordinamento giuridico, ma soprattutto la cultura sociale \u00e8 profondamente diversa.\nCritiche e proposte di modifica alla legge.\nLa legge sull'affidamento condiviso \u00e8 stata ed \u00e8 oggetto di critiche da parte di alcune associazioni e operatori del settore.\nL'affido condiviso potrebbe esasperare la conflittualit\u00e0.\nTali critiche hanno riguardato i diversi aspetti e i possibili effetti del provvedimento normativo, in particolare si \u00e8 posto in evidenza come un provvedimento legislativo di tale tenore possa virtualmente portare all'esasperazione del conflitto coniugale e al coinvolgimento della prole all'interno del conflitto stesso, nonch\u00e9 la cosiddetta \"monetizzazione delle relazioni affettive\" in virt\u00f9 dell'assenza\u00a0\u2013 nel testo normativo\u00a0\u2013 di una previsione riguardante un contributo alimentare fisso a favore dei figli (l'assegno di mantenimento).\nAlcune fra dette associazioni (in particolare l'Associazione Donne Giuriste e l'Associazione Volontarie del Telefono Rosa) hanno poi ritenuto che questo genere di affido possa costituire un potenziale strumento in mano a padri violenti finalizzato a \"controllare\" le ex-mogli e i figli.\nLe proposte di modifica di Italia dei valori.\nPer questo motivo nel 2010 l'Italia dei valori \u2013 sezione Donne Toscana\u00a0\u2013 ha proposto una riforma di legge che vorrebbe impedire agli uomini denunciati di violenze dalla ex-compagna di poter rivendicare l'affido dei figli, sino a completamento del relativo iter giudiziario. In realt\u00e0 l'allontanamento \u00e8 gi\u00e0 possibile nel caso in cui un tribunale, verificata l'effettiva gravit\u00e0 degli indizi a corredo della denuncia, ritenga di dover emettere una misura cautelare nei confronti del presunto autore delle violenze.\nCritiche delle associazioni dei padri separati.\nLe critiche basate sulla tematica della violenza domestica sono ritenute, da alcune associazioni di padri separati, uno strumento di esclusione di un genitore dalla vita dei propri figli, in quanto queste associazioni evidenziano casi di false accuse di violenza avanzate ai danni dell'altro genitore da parte di ex-mogli che mirano a ottenere l'affido esclusivo della prole.\nLa questione delle false accuse.\nA sostegno di tale tesi si riporta, ad esempio, quanto dichiarato da Carmen Pugliese (PM della Procura della Repubblica presso il Tribunale di Bergamo) che, pur riferendosi solo alle denunce presentate presso il suo ufficio, sostiene che solo il 20% delle stesse sono fondate, aggiungendo la sua impressione che gli strumenti di polizia giudiziaria siano usati dalle donne in fase di separazione come armi di ricatto.\nMedesimo parere \u00e8 stato espresso da altri PM donne. Jacqueline Monica Magi, della Procura di Pistoia, ha sostenuto che \"per l'esperienza fatta, le false denunce provengono quasi nella totalit\u00e0 da donne, spesso madri che in tal modo tentano di allontanare gli ex-mariti dai figli o peggio credono di vendicarsi di non si sa quali torti subiti durante il matrimonio, senza\u00a0\u2013 non solo e non tanto\u00a0\u2013 capire che la falsa denuncia \u00e8 un reato, ma soprattutto che in tal modo rovinano in primo luogo la vita dei propri figli, negandogli il padre e distruggendo la possibilit\u00e0 di fare giustizia per i casi di vere violenze\".\nBarbara Bresci, che si occupa di stalking presso la Procura di Sanremo, ha dichiarato: \"Sempre pi\u00f9 spesso si ricorre alla querela del coniuge o del convivente per risolvere a proprio favore i contenziosi civili per l'affidamento dei figli o per l'assegno di mantenimento\".\nSempre dalle stesse fonti si segnalano studi internazionali che evidenziano come i fenomeni di violenza all'interno delle mura domestiche sono frequenti anche a ruoli invertiti, rispetto a quello pi\u00f9 noto di abusi da parte maschile. Nell'ambito dei progetti di legge n. 2507 (Camera) e n. 1163 (Senato) si ricorda inoltre che nella casistica raccolta da Camerini (l'unica italiana) il 92% delle accuse di abusi su minori in corso di separazione \u00e8 risultata infondata, mentre il danno sui minori risulta indistinguibile tra i due gruppi di bambini (quelli abusati e quelli sottoposti per ragioni infondate ai procedimenti d'accertamento della macchina giudiziaria).\nIl fenomeno \u00e8 comune in molti Paesi (in una ricerca istruita da pubblici ministeri nei Paesi Bassi \u00e8 risultato falso il 95% delle accuse in corso di separazione) e anche nei Paesi stranieri si stanno studiando correttivi.\nIn Spagna una voce chiara e al di fuori di ogni sospetto \u00e8 stata quella del giudice della Corte provinciale di Barcellona, Maria Sanahuja, membro dell'associazione Giudici per la democrazia e della piattaforma Altre voci femministe: nel suo articolo su \"El Pa\u00eds\", tracciando un bilancio della legge di genere, il magistrato ha onestamente dichiarato senza mezzi termini: \u00abAbbiamo acconsentito alla detenzione di migliaia di uomini che poi, per lo pi\u00f9, sono stati assolti, e probabilmente pi\u00f9 di uno di noi ha condannato un innocente, secondo le leggi che, per le norme di procedura penale, hanno attribuito le responsabilit\u00e0 di \"aggressore\" all'imputato, prima di ogni ricerca finalizzata a determinare la veridicit\u00e0 dei fatti. Nel frattempo, la maggior parte delle donne che subiscono violenza estrema in molti casi la soffrono in modo silenzioso, vedendo che la loro causa ha subito discredito a causa delle azioni di coloro che se ne sono avvalse solo per i propri scopi e le proprie aspirazioni. \u00c8 tempo di riavviare il dibattito in Parlamento, e di valutare i risultati del percorso intrapreso\u00bb.\nInfatti l'osservatorio governativo spagnolo sulla violenza di genere, ha dichiarato nella sua relazione ufficiale che solo nell'anno 2008 ci sono state accuse contro gli uomini ma che solo il 12,7% delle accuse fu poi confermato con una condanna.\nIl giudice Francisco Serrano, del Tribunale della famiglia di Siviglia, ha invece ripetutamente dichiarato che secondo la sua esperienza solo il 9,7% dei processi si concluse poi con una condanna e che palesemente la maggior parte delle denunce era stata fatta per trarre vantaggio personale da una legge nuova, promulgata in buona fede.\nIn Australia, dove l'affido paritetico si pu\u00f2 in pratica evitare solo evocando lo spettro di violenze e abusi, il noto giudice David Collier ha dichiarato all'Australian Family Law Express News che la falsa denuncia di abusi \u00e8 la nuova arma giudiziaria emergente.\nPeraltro si rileva che nei Paesi anglosassoni, dove notoriamente una denuncia falsa pu\u00f2 avere, a differenza che in Italia e in Spagna, grosse ripercussioni sia in sede di affidamento della prole sia in ambito risarcitorio, la percentuale di false denunce risulta mediamente molto pi\u00f9 bassa che da noi (a dimostrazione che leggi e costumi giudiziari possono influenzare notevolmente i comportamenti delle persone). \nAltre proposte di modifiche alla legge.\nIl DDL Lussana (2009).\nNel 2009, alla camera dei deputati, era stato presentato anche un disegno di legge che ha raccolto l'adesione di parlamentari di un largo schieramento \"bipartisan\", che spazia dall'on. Lussana all'on. Leoluca Orlando. Un testo pressoch\u00e9 identico \u00e8 presentato al Senato dove il disegno di legge ha avuto un iter pi\u00f9 celere. La proposta \u00e8 frutto del lavoro di ricerca effettuato dalle associazioni aderenti all'Associazione di associazioni nazionali per la tutela dei minori (ADIANTUM) e si avvale anche delle rilevazioni dell'Osservatorio nazionale permanente sui provvedimenti in materia di affidamento condiviso (ONPA).\nLa relazione fa anche una disamina dei primi anni di applicazione giurisprudenziale di tale provvedimento normativo, non nascondendo critiche alle decisioni prese dai giudici.\nPer contro, nel senso proposto dal disegno di legge, c'\u00e8 la Suprema Corte di cassazione (sezione prima civile), che ha stabilito: \nNella stessa relazione si menziona l'opinione di Rosy Genduso, responsabile dell'associazione Mamme separate (Como - all'epoca aderente al Protocollo nazionale dell'ADIANTUM) che ha dichiarato \nQuesto ddl \u00e8 stato oggetto di critiche da parte dell'Italia dei valori \u2013 sezione Donne Toscana\u00a0\u2013 nella proposta di riforma di legge sopramenzionata. In particolare il passo pi\u00f9 contestato \u00e8 il seguente, presente nel testo presentato al senato:\nLa polemica si \u00e8 cos\u00ec focalizzata sul tema della violenza, .\nUn altro profilo di critica deriva dal fatto che la legge non permette la scelta diretta davanti al giudice ai figli minori di et\u00e0 pari a 14 o 16 anni, ovvero l'obbligo di consultazione in sede di giudizio, utile in particolare per ottenere l'affido esclusivo nei casi di violenza famigliare. Il diritto di famiglia consente a un minore di tale et\u00e0 di lasciare la famiglia di origine, ma non di poter scegliere con quali genitori vivere: la legge consente a 14 anni la convivenza e l'unione in matrimonio, a 16 senza il necessario consenso dei genitori.\nIl DDL Poretti e Perduca (2010).\nI senatori Poretti e Perduca hanno presentato un disegno di legge fortemente orientato a una maggiore diffusione dell'affidamento condiviso, con una posizione particolarmente chiara nella relazione.\nIl DDL Serra, D'Alia e altri (2012).\nIl senatore Achille Serra \u00e8 il primo firmatario del Disegno di Legge n. 3289 presentato al Senato l'8 maggio 2012. La relazione allegata precisa che \"il disegno di legge nasce dietro sollecitazione della societ\u00e0 civile, spinta dal permanere dello stato di malessere della famiglia separata da collegarsi alle modalita`di applicazione della legge 8 febbraio 2006, n. 54, e si fonda sull\u2019osservazione della relativa giurisprudenza nell\u2019arco di oltre sei anni dalla sua introduzione\".\nIl DDL Divina e Floris (2013).\nI senatori Divina e Floris tramite DDL 1163, comunicato alla presidenza il 4 dicembre 2013 hanno inteso adeguarsi all'approccio dei Paesi pi\u00f9 evoluti distinguendo tra affido legalmente o formalmente condiviso (quello oggi prevalente in Italia) e affido materialmente condiviso (o \"shared custody\"), definito internazionalmente come quella forma di affido in cui il range di frequentazione dei due genitori \u00e8 incluso tra il 33% e il 66% (in pratica il figlio pernotta tra 10 e 20 notti al mese con ciascuno dei genitori) e introdotto in Italia dallo studioso Vittorio Vezzetti a partire dal 2011. Un'analisi comparativa retrospettiva ha infatti permesso di osservare che in nessun Paese del mondo l'applicazione dell'affido legalmente condiviso ha comportato automaticamente un maggior coinvolgimento del genitore \"less involved\" e sono sempre state necessarie ulteriori modifiche per incrementare i tempi di coabitazione e cura presso il genitore \"less involved\". In pratica, come chiaramente illustrato presso il Parlamento Europeo prima e presso l'ONU (OHCHR) poi dal pediatra Vittorio Vezzetti nella prima analisi comparativa dell'affido condiviso in 15 nazioni europee, l'Italia sta ripercorrendo la stessa strada e con gli stessi errori di Svezia (affido legalmente condiviso nel 1989, poi rivisto nel 1998 per i motivi di cui sopra), Francia (affido legalmente condiviso nel 1995, rivisto poi pi\u00f9 volte), Paesi Bassi (affido legalmente condiviso nel 1997, poi rivisto due volte in seguito) e Belgio (autorit\u00e0 parentale congiunta nel 1995, poi rivista in un senso pi\u00f9 sostanziale nel 2006). Il disegno di legge prevede, come in Belgio, la prima opzione dell'affido paritetico e, in seconda battuta, per evitare le criticit\u00e0 mostrate sul campo dal modello belga, una sorta di \"paracadute\" al 33% del tempo per il genitore \"less involved\". In Australia la semplice introduzione del limite minimo di 10 notti al mese presso il genitore \"less involved\" (\"presumption of shared custody\") senza opzioni per l'affido paritetico ha comunque avuto l'effetto collaterale di portare in pochi anni quest'ultimo al 17%. Tale approccio ha ricevuto l'endorsement dell'International Council on Shared Parenting, che nel luglio 2014 a Bonn ha concluso che l'interesse del minore standard \u00e8 ben rappresentato da provvedimenti che consentano al minore di frequentare per almeno un terzo (e fino a met\u00e0, laddove le circostanze lo consentano) del tempo il genitore meno coinvolto. Introduce inoltre i \"parental plans\" da redigere a cura dei genitori (al fine di evitare il fenomeno dei provvedimenti fotocopia) e cerca di incentivare la conciliazione e la mediazione attraverso percorsi privilegiati per chi vi si affida.\nIl DDL Sberna e Binetti (2014).\nStrada analoga \u2500 e cio\u00e8 l'adeguamento dell'ordinamento italiano alle migliori esperienze estere col preciso intento di rompere un isolazionismo culturale ultradecennale perpetuato dalla legge n. 54/2006 \u2500 percorre il pdl n. 2507 (primo firmatario l'on. Mario Sberna). Esso contempla, inoltre, la definizione dei criteri per l'accesso al ruolo di mediatore familiare (altro problema italiano) e cerca di introdurre il concetto di miglior interesse standard del minore con una definizione sulla base della miglior letteratura scientifica. Alcuni punti del progetto sono stati presentati con successo al convegno internazionale di Bonn organizzato nel luglio 2014 dall'International Council on Shared Parenting. Il fine ultimo \u00e8 quello di colmare una storica frattura di origine cartesiana tra Saperi dell'Uomo (tra cui anche il Diritto) e Saperi della Natura (tra cui molte scienze), che impedisce l'ingresso di studi e ricerche all'interno delle aule dei tribunali. \nNella stessa direzione andava anche l'interrogazione a risposta orale 3/01144 del 6 novembre 2014 (on. Binetti) che chiede ai Ministri competenti ragione della discrepanza tra risultanze degli studi scientifici e prassi giudiziarie. \nLa relazione al disegno di legge ricorda poi che gi\u00e0 dal dicembre 2014, seguendo la traccia indicata da Vittorio Vezzetti e Simone Pillon, il Tribunale di Perugia ha, primo in Italia, approvato un protocollo che prevede come prima e desiderabile opzione, la proposizione di un parental plan con tempi di frequentazione e cura del minore equipollenti tra padre e madre. Il protocollo di Perugia ha preceduto di quasi un anno la risoluzione del Consiglio d'Europa del 2 ottobre 2015 che, con 46 voti a favore (Italia inclusa) e due sole astensioni (dei rappresentanti della Repubblica Ceca) ha approvato una mozione che invita tutti gli Stati membri (48) a promuovere un affido materialmente condiviso a tempi equipollenti tra padre e madre, anche in caso di prole con bambini molto piccoli e ad adottare l'impiego sistematico di piani genitoriali molto dettagliati. La risoluzione 2079, fondata sul documento 13870 sulle risultanze della letteratura scientifica accreditata (i 75 studi pubblicati su riviste internazionali \"peer in review\" tra il 1977 e il 2014), \u00e8 stata oggetto di svariate interrogazioni parlamentari al Ministro della Salute e al Ministro della Giustizia .\nIl DDL Blundo (2015).\nLa senatrice Blundo (M5S) ha presentato in data 2 febbraio 2015 un disegno di legge in cui \u00e8 prevista un'applicazione rigorosa del principio di \"bigenitorialit\u00e0\".\nIl DDL Lumia/Cirinn\u00e0 (2015).\nIl senatore del PD Giuseppe Lumia ha presentato il 3 settembre 2015 un disegno di legge intitolato \"Nuove norme in materia di affidamento condiviso dei figli e di mediazione familiare\". Secondo quanto riportato nella relazione introduttiva \"resta fermo lo scopo di assicurare ai minori una piena e certa tutela del loro diritto alla bigenitorialit\u00e0 ma si \u00e8 anche colta l\u2019occasione per aggiornare ulteriormente la normativa, alla luce delle pi\u00f9 recenti segnalazioni e tendenze, in ambito sia nazionale che estero, sulla base degli studi condotti dall\u2019associazione nazionale Crescere Insieme\".\nIl DDL Pillon (2018).\nIl 1\u00ba agosto 2018 il senatore Simone Pillon, con tre senatori della Lega e quattro del Movimento 5 Stelle, ha presentato il DDL n. 735 che si rif\u00e0 alla risoluzione 2079/2015 del Consiglio d'Europa.\nIl disegno di legge n. 735 intende tenere conto dei fallimenti in altri Paesi di normative analoghe all'affido condiviso italiano. Si fonda sugli studi comparativi delle realt\u00e0 estere e sui concetti di affido materialmente condiviso e parental plan (o piano genitoriale) nonch\u00e9 sulla promozione della mediazione familiare e del mantenimento diretto della prole e sulla repressione delle manipolazioni psichiche dei figli di coppie separate. Dopo la presentazione del disegno di legge si sono susseguite una serie di prese di posizione fortemente critiche da parte di ambienti vicini al mondo femminista. Il segretario del PD Maurizio Martina ha dichiarato \"La proposta Pillon non va discussa, va ritirata. Perch\u00e9 \u00e8 punitiva e retrograda nei confronti delle donne e tratta i minori come pacchi postali.\"\nLa normativa in caso di figli nati fuori dal matrimonio.\nLa normativa dell'affidamento condiviso, nel caso di figli nati fuori dal matrimonio riconosciuti da entrambi i genitori, sembra applicabile solo a seguito di esplicita domanda da parte dei genitori all'attenzione del giudice (competente in Italia sino alla fine del 2012 era il Tribunale per i minorenni anzich\u00e9 il Tribunale ordinario) riguardo l'affidamento stesso e l'esercizio della potest\u00e0, altrimenti quest'ultima rimane al genitore convivente."}
{"id": "309825", "revid": "124667446", "url": "https://it.wikipedia.org/wiki?curid=309825", "title": "Lingua leponzia", "text": "La lingua leponzia (o pi\u00f9 recentemente anche lepontico) \u00e8 una lingua celtica estinta, parlata anticamente dal popolo dei Leponzi, stanziatisi tra la parte meridionale della Rezia (corrispondente alle regioni alpine e subalpine della Svizzera, Germania, Austria ed Italia) e le regioni nord-occidentali della Gallia Cisalpina (corrispondenti oggi al Cantone Ticino, in Svizzera, ed alla Val d'Ossola ed alla Lombardia occidentale in Italia settentrionale), fra il 700 a.C. ed il 400 a.C..\nPur essendone stata assodata la natura celtica (del ramo continentale nella fattispecie), tra i linguisti per\u00f2 non v'\u00e8 consenso unanime sul se si tratti di un idioma a se stante oppure d'una variet\u00e0 pi\u00f9 arcaizzante della lingua gallica.\nDescrizione.\nLa lingua \u00e8 conosciuta solo attraverso alcune iscrizioni che furono redatte nell'alfabeto di Lugano, una delle cinque principali variet\u00e0 di alfabeto italico settentrionale derivato dall'alfabeto etrusco. Queste iscrizioni furono scoperte nell'area intorno a Lugano, comprendente anche il Lago di Como e il Lago Maggiore. Scritture simili furono usate per il retico e il venetico.\nLa migliore testimonianza ci \u00e8 data dalla famosa stele di Prestino, sede dell'antica \"Comum\", \"uvamokozis pliale u uvltiauiopos ariuonepos sites tetu\".\nIl leponzio fu dapprima assimilato dal gallico, quando trib\u00f9 galliche si insediarono in Italia, a nord del fiume Po, e poi dal latino, dopo che la Repubblica romana prese il controllo sulla Pianura Padana durante il II e il I secolo a.C.\nIl raggruppamento di tutte queste iscrizioni in una singola lingua celtica \u00e8 discusso: alcune (specialmente le pi\u00f9 antiche) vengono considerate scritte in una lingua non-celtica affine al ligure (Whatmough 1933, Pisani 1964). Secondo questa opinione, che fu prevalente fino al 1970, leponzio \u00e8 il nome corretto per la lingua non-celtica, mentre la lingua celtica deve essere chiamata lingua gallica cisalpina.\nSeguendo l'opinione di Lejeune (1971), l'idea prevalente divenne che il leponzio deve essere classificato come lingua della famiglia celtica, sebbene sia probabilmente divergente quanto il celtiberico, e in ogni caso abbastanza distinto dal Gallico Cisalpino. Solo negli ultimi anni, c'\u00e8 stata una tendenza a identificare il leponzio e il gallico cisalpino come una sola e medesima lingua. \nMentre la lingua \u00e8 cos\u00ec chiamata dal nome della trib\u00f9 dei Lepontii, che occupavano parti della Rhaetia (nelle moderne Alpi centrali), confinanti con la Gallia Cisalpina, il termine \u00e8 normalmente usato da molti celtisti in riferimento a tutti i dialetti celtici dell'antica Italia. Questo uso \u00e8 messo in discussione da coloro che continuano a ritenere che i Lepontii siano una delle diverse trib\u00f9 indigene delle Alpi, abbastanza distinta dai Galli che invasero la pianura padana in tempi storici."}
{"id": "309826", "revid": "1543377", "url": "https://it.wikipedia.org/wiki?curid=309826", "title": "Affido congiunto", "text": "L'affido congiunto \u00e8 l'istituto che era previsto nell'ordinamento italiano prima della riforma dell'affido condiviso del 2006. Il figlio, in caso di separazione o divorzio dei coniugi, viene affidato ad entrambi i genitori ai quali \u00e8 richiesto di cooperare nella gestione dei minori condividendo la responsabilit\u00e0 genitoriale. Si contrapponeva all'affido esclusivo, che prevede che il figlio sia affidato ad uno solo dei genitori a cui \u00e8 attribuita la responsabilit\u00e0 genitoriale.\nL'introduzione dell'affido condiviso ha superato la normativa precedente dell'affido congiunto. Prima della riforma, l\u2019istituto dell\u2019affidamento congiunto pur non essendo previsto dalla normativa vigente in materia di separazione personale, era ammesso espressamente dall\u2019articolo 6 della legge sul divorzio (898/1970) e la giurisprudenza di legittimit\u00e0 era gi\u00e0 in passato intervenuta ammettendo l\u2019applicazione analogica del suddetto articolo anche alle ipotesi di separazione personale (Cass. Civ. n. 2210 del 28.02.2000 et Cass. Civ. n. 127775 del 13.12.1995)."}
{"id": "309830", "revid": "1373059", "url": "https://it.wikipedia.org/wiki?curid=309830", "title": "Affido familiare", "text": " L'affido familiare \u00e8 un'istituzione dell'ordinamento civile italiano che si basa su un provvedimento temporaneo che si rivolge a bambini e a ragazzi fino ai diciotto anni di nazionalit\u00e0 italiana o straniera, che si trovano in situazioni di instabilit\u00e0 familiare. Grazie all'affido, il minore viene accolto presso una famiglia che ne fa richiesta o ove ci\u00f2 non sia possibile \u00e8 consentito l'inserimento del minore in una comunit\u00e0 di assistenza pubblica o privata. L'affidamento \u00e8 dunque un servizio di aiuto e sostegno creato nell'ottica della tutela dei diritti dell'infanzia, garantendo al minore il diritto a crescere in un ambiente che possa soddisfare le sue esigenze educative e affettive, in grado di rispettare i suoi bisogni, in riferimento alle caratteristiche personali e familiari e alla sua specifica situazione di difficolt\u00e0.\nIn Italia l'affidamento \u00e8 disciplinato dalla Legge n. 184 del 4 maggio 1983 che \u00e8 stata poi modificata dalla Legge n. 149 del 28 marzo 2001.\nCompiti della famiglia affidataria.\nLa famiglia affidataria avr\u00e0 il compito di assicurare al minore il mantenimento, l'educazione, l'istruzione e le relazioni affettive, rispondendo dunque ai bisogni di cui questi necessita. Con l'istituto dell'affidamento familiare, gli elementi affidatari non potranno considerarsi come genitori diretti del minore. L'affidamento non rappresenta una sostituzione legale e/o sociale alla famiglia d'origine ma un aiuto parallelo che supplisca alle funzioni, per il tempo necessario alla famiglia \u201cdisfunzionale\u201d nel superare le problematiche e ritrovare un ambiente familiare idoneo per lo sviluppo del minore. La legge del 28 marzo n. 149 del 2001 stabilisce che, ove l'inserimento presso una famiglia o persona singola non sia possibile, \u00e8 consentito l'inserimento del minore in una comunit\u00e0 di assistenza pubblica o privata. L'istituto deve quindi assolvere il medesimo compito.\nCause della decisione di affido.\nI motivi per cui viene generalmente stabilito questo provvedimento sono diversi. In generale viene richiesto l'affidamento quando vi sono problemi che destabilizzano l'ordine, l'armonia e la pace all'interno della famiglia d'origine. Nella maggior parte dei casi i problemi possono essere: malattia, detenzione, tossicodipendenza, incuria o violenza al minore da parte di familiari.\nI protagonisti dell'affidamento (le relazioni).\nI protagonisti dell'affidamento possono dividersi in \"attori diretti\" e \"attori indiretti\". \u00c8 importante distinguere questi due livelli, anche se sono estremamente interconnessi, al fine di evitare disfunzioni sull'attivit\u00e0 che ogni parte deve svolgere. Gli attori diretti sono:\nGli attori indiretti sono:\nSul territorio nazionale le competenze dei Servizi Territoriali e dei Servizi Affidi sono realizzate attraverso organizzazioni e strutture differenti corrispondenti alle diverse necessit\u00e0, possibilit\u00e0 territoriali o amministrative. Per dare inizio a un percorso di affido il rapporto \"minore - famiglia d'origine\" deve svolgersi in una situazione disfunzionale: la famiglia non svolge, o svolge in maniera insufficiente i suoi compiti di accudimento e/o educazione del minore rischiando di lasciarlo in balia delle sue ridotte capacit\u00e0 o addirittura di altri, in maniera consapevole o inconsapevole; la famiglia distorce i compiti suddetti assegnando al minore ruoli non adatti, imponendogli comportamenti non adeguati all'et\u00e0 e/o non rispettando le necessarie capacit\u00e0 generazionali. Le relazioni \"minore - famiglia affidataria\" e \"famiglia affidataria - famiglia d'origine\", si devono avviare solamente dopo un intervento del livello istituzionale e, nel caso in cui si siano attuate spontaneamente, l'istituzione deve farsi immediatamente carico della qualit\u00e0 di questi rapporti. La relazione disfunzionale \"minore - famiglia d'origine\", quindi, apre il rapporto con il livello istituzionale e nascono quindi le relazioni \"Servizi Territoriali - minore\" e \"Servizi Territoriali - famiglia d'origine\" che devono realizzare la prima fase fondamentale del processo: l'identificazione del bisogno.\nQuesta fase avvia due relazioni a livello istituzionale: la relazione \"Servizi Territoriali - Autorit\u00e0 Giudiziaria\" e quella \"Servizi Territoriali - Servizi Affidi\". La prima vede coinvolto, nella fase di identificazione del bisogno, il Giudice Tutelare quando la relazione \"Servizi Territoriali - famiglia d'origine\" si svolge senza conflitti; vede coinvolto, invece, il Tribunale per i Minorenni quando la relazione \"Servizi Territoriali - famiglia d'origine\" non perviene a un accordo sul progetto. La seconda relazione \"Servizi Territoriali- Servizi Affidi\" innesca la successiva fase del processo: l'identificazione della risorsa. Questa fase vede coinvolti i due Servizi sopraindicati per l'individuazione, all'interno della \"Banca famiglie\", del nucleo familiare pi\u00f9 indicato per la specifica situazione in esame. Le due relazioni appena individuate danno avvio, a livello di processo, alla fase definitiva: la presa di decisione. In questo momento avviene l'abbinamento \"minore - famiglia affidataria\". Si aprono le relazioni \"famiglia affidataria - famiglia d'origine\" e \"famiglia affidataria - minore\" come previsto dal progetto; queste relazioni si realizzeranno sempre secondo l'intervento del servizio competente. La funzione di gestore e mediatore del Servizio competente costituisce la base dell'ultima fase del processo, quella della valutazione e verifica. Questo momento fondamentale apre nuovamente la relazione tra il servizio di territorio e il servizio affidi per la revisione dei criteri di selezione e abbinamento delle famiglie e pu\u00f2 portare alla chiusura dell'affidamento familiare riportando il minore alla famiglia di origine nel momento in cui sia diventata nuovamente funzionale.\nCome si diventa affidatari.\nPossono offrire la disponibilit\u00e0 all'affidamento sia coppie coniugate con figli o senza, sia persone non coniugate. La legge non stabilisce vincoli di et\u00e0 rispetto al bambino affidato n\u00e9 di reddito. Vi sono dunque altri tipi di requisiti essenziali che si possono riassumere in:\nChiunque voglia avere informazioni e proporsi per l'affidamento di un minore deve rivolgersi ai servizi sociali territoriali di residenza, offrire la propria disponibilit\u00e0 ed esprimere il proprio desiderio di far parte di questo progetto. I servizi sociali territoriali effettueranno incontri e colloqui di conoscenza con le famiglie o con le singole persone disponibili all'affidamento al fine di recuperare informazioni circa l'effettiva corrispondenza tra le caratteristiche e l'idoneit\u00e0 di tali persone e le caratteristiche del bambino bisognoso di cure morali, affettive e materiali. In questo modo s'incomincia a intraprendere un percorso di preparazione, che si conclude con l'inserimento degli affidatari idonei in un apposito elenco ufficiale tenuto dal servizio sociale stesso.\nTipologie di affidamento.\nL'affidamento familiare si basa sue due pilastri importanti che sono la temporaneit\u00e0 e il mantenimento dei rapporti con i genitori in previsione del rientro nella famiglia di origine. In base alle esigenze del minore, alle caratteristiche della sua famiglia e alle motivazioni dell'allontanamento, l'affidamento pu\u00f2 essere progettato per periodi brevi, medi o lunghi. L'affidamento familiare quindi avr\u00e0 diverse tipologie di affido che si distingueranno l'uno dall'altro in base al tempo e alla durata della permanenza del minore nella famiglia affidataria. Possono essere:\nCaratteristiche dell'affido.\nLa legge italiana sull'affidamento precisa che il bambino ha il diritto di crescere ed essere educato nell'ambito della propria famiglia ma ove ci\u00f2 non sia possibile, perch\u00e9 il minore \u00e8 vittima di incuria, violenza, maltrattamento, abuso, violenza assistita, deve essere allontanato dalla famiglia di origine e affidato ad una famiglia, ad una persona singola o ad una comunit\u00e0. Il ricovero in istituto viene considerato dalla legge solo quando non si trovino altre soluzioni al caso. L'affidamento pu\u00f2 realizzarsi:\nL'ascolto del minore dal parte del Giudice \u00e8 previsto qualora abbia compiuto i dodici anni di et\u00e0; per et\u00e0 inferiori occorre individuare caso per caso le forme pi\u00f9 opportune di coinvolgimento del bambino nella causa. Inoltre l'affido si distingue anche sulla base della famiglia affidataria in:\nL'istruttoria.\nL\u2019istruttoria consiste in alcuni colloqui con l\u2019assistente sociale e lo psicologo, e in una visita domiciliare. La finalit\u00e0 dell'istruttoria \u00e8:\nL'istruttoria prevede anche la partecipazione a incontri formativi di gruppo sulle tematiche dell'affido. La durata di questo percorso \u00e8 di circa 4-6 mesi. Al termine dell'istruttoria, la famiglia o la singola persona saranno inserite nella anagrafe delle famiglie affidatarie, in attesa di una proposta di accoglienza di un bambino ritenuta opportuna dagli operatori.\nDifferenze tra affido e adozione.\nL'affidamento familiare e l'adozione sono due percorsi completamente diversi e non sovrapponibili e si differenziano in base alle seguenti caratteristiche:\nAffido \"sine die\".\nL'affido \u00e8 caratterizzato dall'essere un provvedimento temporaneo, la cui durata non dovrebbe superare i due anni, nel caso dell'affido consensuale, o comunque il periodo temporale indicato nel provvedimento del tribunale, nel caso di affido giudiziale. Nella pratica, spesso accade che non si realizzino le condizioni per cui il minore possa rientrare nella famiglia di origine, per cui un affido consensuale si trasformi in giudiziale, o che un provvedimento di affido giudiziale venga reiterato, rendendo di fatto l'affido un fatto non pi\u00f9 temporaneo, ma duraturo nel tempo. (Si intende sempre fino ai diciotto anni, perch\u00e9 da questa et\u00e0 in poi il soggetto in causa acquista la maggiore et\u00e0 e quindi la capacit\u00e0 di decidere cosa \u00e8 meglio per la sua persona). In questi casi si parla di affido \"sine die\"\nCessazione dell'affidamento.\nL'affidamento termina quando:\nInformazioni pratiche.\nVi sono poi altre informazioni che \u00e8 bene sapere se abbiamo in affido un minore:"}
{"id": "309833", "revid": "10836", "url": "https://it.wikipedia.org/wiki?curid=309833", "title": "Affido esclusivo", "text": "L'affido esclusivo \u00e8 il meccanismo attraverso il quale i figli sono affidati a uno solo dei due genitori, che rimane titolare della patria potest\u00e0, definita dal legislatore all'art. 316 del codice civile responsabilit\u00e0 genitoriale. \nL'affido esclusivo \u00e8 generalmente ritenuto negativo per i bambini, a meno che non sussistano ragioni valide per preferirlo all'affido condiviso. La legge in vigore in Italia considera come soluzione normale l'affido condiviso. \nNonostante la nuova normativa, il tribunale pu\u00f2 adottare l'affidamento esclusivo ad uno dei genitori nel caso questo corrisponda agli interessi del minore. In merito, recentemente la Cassazione ha deciso di affidare i figli esclusivamente alla madre perch\u00e9 il padre aveva screditato la figura materna e ostacolava gli incontri dei figli con la madre.\nIn via generale comunque ai sensi dell'art. 337 ter c.c. il giudice \"valuta prioritariamente la possibilit\u00e0 che i figli minori restino affidati a entrambi i genitori\". Il figlio minore ha il diritto di mantenere un rapporto equilibrato e continuativo con ciascuno dei genitori anche in caso di separazione, di ricevere cura, educazione e istruzione da entrambi e di conservare rapporti significativi con gli ascendenti e con i parenti di ciascun ramo genitoriale. Il Tribunale valuta, quindi, in primis la possibilit\u00e0 che i figli minori restino affidati ad entrambi i genitori, rappresentando l\u2019affido il \u201cmodello\u201d da preferire per un corretto equilibrio nei rapporti tra figli e genitori."}
{"id": "309834", "revid": "34928", "url": "https://it.wikipedia.org/wiki?curid=309834", "title": "Ogam", "text": ""}
{"id": "309835", "revid": "487039", "url": "https://it.wikipedia.org/wiki?curid=309835", "title": "Ogham", "text": ""}
{"id": "309837", "revid": "2063236", "url": "https://it.wikipedia.org/wiki?curid=309837", "title": "Onde Martenot", "text": "Onde Martenot (\"Ondes Martenot\" in francese) \u00e8 un sintetizzatore analogico monofonico inventato da Maurice Martenot e presentato al pubblico nel 1928.\nStoria.\nIl francese Maurice Martenot, tecnico radiotelegrafista e violoncellista, inizi\u00f2 a lavorare alla produzione di uno strumento musicale elettronico nel 1923, dopo l'incontro con il russo Leon Theremin, inventore del fortunato eterofono (in seguito conosciuto come theremin). L'idea di Martenot era quella di realizzare uno strumento elettronico che sfruttasse la tecnologia ideata da Theremin, ma che risultasse familiare ai musicisti abituati ai soli strumenti acustici: inser\u00ec cos\u00ec una tastiera standard da 88 tasti per controllare l'altezza dei suoni prodotti dallo strumento. Pu\u00f2 essere considerato un antenato delle tastiere moderne in quanto si basa sullo sfruttamento delle differenze di frequenza emesse da due generatori sonori (oscillatori). Ha un'estensione di sei ottave, e pu\u00f2 produrre intervalli inferiori al semitono, glissati e diversi timbri.\n\u00c8 stato utilizzato in formazioni orchestrali da autori come Arthur Honegger, Darius Milhaud, Andr\u00e9 Jolivet, Jacques Ibert, Edgard Var\u00e8se, Olivier Messiaen e Giacinto Scelsi.\n\u00c8 stato impiegato in alcune colonne sonore di film e, sotto l'influenza di Messiaen, da Jonny Greenwood, chitarrista e tastierista dei Radiohead; \u00e8 presente anche in alcuni brani del disco \"Marinai, profeti e balene\" di Vinicio Capossela, suonato da Nadia Ratsimandresy, nonch\u00e9 nella canzone \"How to Disappear Completely\" dei Radiohead, quarta traccia dell'album \"Kid A\". Gli Stereolab hanno utilizzato lo strumento nel brano\" Narco Martenot\".\nI diffusori.\nOltre alle suddette variazioni timbriche proprie della tastiera, il musicista pu\u00f2 anche scegliere, tramite appositi tasti, quale cassa acustica attivare per riprodurre la voce dell'onde Martenot. Le casse principali previste sono quattro, etichettate da \"D1\" a \"D4\", ciascuna con la sua peculiarit\u00e0 acustica:\nOndisti.\nAlcuni tra i maggiori musicisti e compositori di/per ondes Martenot sono:"}
{"id": "309838", "revid": "767487", "url": "https://it.wikipedia.org/wiki?curid=309838", "title": "Atlantide, il continente perduto", "text": "Atlantide, il continente perduto (\"Atlantis, the Lost Continent\") \u00e8 un film del 1961 diretto da George Pal.\nPal riprende con questo suo film la teoria dell'Atlantide atlantica, presentandola fin dal suo prologo, con cartina e disegno animato, come spiegazione del perch\u00e9 dei punti comuni delle antiche civilt\u00e0. Seguendo la teoria che ipotizza l'emigrazione dei suoi superstiti nelle varie parti del pianeta, esportando la loro cultura, il film racconta a modo suo gli ultimi giorni di Atlantide.\nTrama.\nAl periodo dell'antica Grecia, due pescatori, Demetrios e suo padre Petros, ritrovano su una zattera alla deriva, una ragazza svenuta. Portata a terra, al suo risveglio, afferma di essere Antillia, la figlia di Kronas, sovrano di Atlantide, regno che si trova di l\u00e0 dalle Colonne d'Ercole.\nN\u00e9 Demetrios n\u00e9 suo padre le credono perch\u00e9 sanno bene che oltre c'\u00e8 il \"Nulla\", e chi si \u00e8 avventurato nel Grande Mare non ha fatto pi\u00f9 ritorno.\nBench\u00e9 suo padre sia infastidito dall'atteggiamento un po' spocchioso da principessa della ragazza, Demetrios rimane molto attratto da lei. Da prima rifiuta, ma poi si fa convincere a riaccompagnarla da suo padre, con la promessa che se non riusciranno a ritrovare Atlantide entro un mese, ritorneranno in Grecia e lei diventer\u00e0 sua moglie.\nNonostante violenti temporali, riescono a superare le Colonne d'Ercole. Immersi in una fitta nebbia, a quasi un mese dalla partenza, le ricorda la promessa, ma la ragazza riesce a convincerlo ad aspettare ancora. Con l'aiuto di uno strano oggetto avente una punta che, sostiene lei, indica \nsempre il Nord, continuano il loro periglioso viaggio fino a quando un enorme mostro marino emerge dai flutti, pronto ad inghiottirli.\nDemetrios si lancia con l'arpione all'attacco della creatura, ma Antillia lo tranquillizza divertita, e rimane stupito dal vedere da quello che si rivela non un mostro ma un sottomarino, aprirsi una porta da cui spuntano degli uomini guidati dal generale Zaren.\nSaliti a bordo il viaggio riprender\u00e0 verso Atlantide, durante il cui Zaren comincia ad ingelosirsi quando comprende l'innamoramento di Antillia verso Demetrios.\nArrivati ad Atlantide mentre la principessa salutata dalla folla festante \u00e8 ricevuta da suo padre Re Kronas, Demetrios viene arrestato e imprigionato.\nAntillia rivela l'intenzione di sposare il pescatore greco, anche se il padre non sembra molto favorevole a ci\u00f2, riferendosi anche alle leggi di Atlantide.\nNello stesso tempo Demetrios, fatto schiavo, salva la vita ad un altro prigioniero, Xandros, un vecchio marinaio anch'esso greco, e scopre che tutti gli schiavi sono stranieri caduti nelle grinfie del regime atlantideo. La maggior parte, a seguito d'impressionanti esperimenti di uno \nscienziato nella \"Casa della Paura\", sono diventati met\u00e0 uomini e met\u00e0 bestie, obbligati a lavorare come animali da soma nelle miniere della montagna per estrarre la \"Pietra Verde\". Questi cristalli, fonte del potere di Atlantide, servono a catturare l'energia del sole e sono tanto potenti che \nanche una loro piccola quantit\u00e0 \u00e8 capace di distruggere una citt\u00e0.\nDurante una passeggiata a cavallo Antillia rimane sconvolta dallo scorgere Demetrios in una fila di schiavi, avendolo creduto di ritorno in Grecia. \nCredendola responsabile per la sua condizione, Demetrios le getta fango ed \u00e8 colpito selvaggiamente dalle guardie.\nLei corre a supplicare il padre per la sua liberazione ma si deve accorgere che ormai Kronas \u00e8 un burattino nelle mani di Zaren ed \u00e8 quest'ultimo che governa veramente il regno assistito dal perfido Sonoy, l'Astrologo di Corte. L'unico conforto le viene dato dal Gran Sacerdote Azor, il quale le esprime le sue inquietudini sul modo con cui \u00e8 governato il paese. Riesce anche a far rincontrare i due giovani nel Tempio in un inutile scambio d'insulti: da \u00abLei non pensa altro che ai suoi egoisti desideri\u00bb al \u00abAnche le sue parole odorano di pesce\u00bb.\nPoco dopo, Demetrios viene tradotto alla Casa della Paura dove scopre che il suo amico greco \u00e8 stato trasformato in un uomo-maiale. Mentre sta per subire la stessa fine due guardie intervengono su ordine di Zaren: se vuole riconquistare la sua libert\u00e0, Demetrios dovr\u00e0 subire la \"Prova del Fuoco e dell'Acqua\" nell'Arena della citt\u00e0.\nArriva il momento del combattimento, con Azor che osserva preoccupato le colombe lasciate libere per l'apertura dello spettacolo, le quali invece di tornare indietro si dirigono verso il mare aperto. Un brutto presagio.\nIn una feroce lotta a corpo a corpo, prima con il fuoco per finire nell'Arena allagata, Demetrios riesce a sopravvivere e a vincere l'incontro, per la gioia di Antillia e di suo padre, un po' meno per Zaren e Sonoy, ed ottiene la libert\u00e0.\nAlcuni giorni dopo, in un Gran Consiglio, Zaren propone l'inizio della conquista del mondo da parte di Atlantide, grazie alla nuova mortale arma basata su un cristallo gigante di Pietra Verde. Il solo Azor si oppone, ma inutilmente; tutta l'assemblea cos\u00ec come il re, votano per la guerra. Ma le nubi del disastro cominciano a addensarsi sopra Atlantide: come Azor fa notare a Demetrios gli insetti, come le sue api, e gli uccelli hanno abbandonato l'isola. Presto le furie del vulcano la distruggeranno. Questo fa accelerare i piani di fuga d'Antillia e Demetrios, i quali cercano\ninutilmente di convincere Azor a fuggire assieme.\nIl giorno della luna piena arriva e il cristallo gigante montato su una macchina \u00e8 collocato nella piazza del Palazzo Reale. Durante il discorso ufficiale, con un'enorme folla acclamante, Demetrios riesce ad introdursi nelle prigioni e a liberare gli schiavi detenuti. \nImprovvisamente il cielo si riempie di nuvole nere e il vulcano comincia a scuotere la terra e spessi fumi escono dal suo cratere; le case cominciano a crollare e la gente impaurita tenta di fuggire verso il mare. Anche dalle prigioni fuggono gli schiavi verso le barche, mentre i poveri disgraziati che hanno subito le mutazioni genetiche si avventano sui loro aguzzini.\nDall'alto della citt\u00e0 Zaren vede sgretolarsi tutto il suo mondo e la prospettiva di dominio. Furibondo comincia ad usare l'arma dal raggio mortale per incenerire la popolazione che cerca di mettersi in salvo raggiungendo le imbarcazioni. Azor per impedire a Zaren di continuare la sua opera\ndi distruzione, lo raggiunge e lo pugnala proprio mentre sta puntando l'arma verso Demetrios ed Antillia, visti allontanarsi con il suo cannocchiale; ma questi nonostante la ferita ingaggia una disperata lotta, e rotolando gi\u00f9 dalle scalinate, riuscir\u00e0 ad uccidere il sacerdote. \nDurante la lotta, l'arma, senza pi\u00f9 controllo comincer\u00e0 a ruotare emettendo i suoi terrificanti raggi, fino ad uccidere lo stesso Zaren. \nL'isola affonda poco alla volta fino all'esplosione finale del vulcano, al crollo totale della citt\u00e0 e dell'invasione finale delle onde del mare, mentre i superstiti con le loro imbarcazioni si allontanano.\nEpilogo: sulla carta dell'inizio, dove prima c'era un continente, quattro piccole barche si allontanano in direzione opposta l'una dall'altra.\nProduzione.\nIgnorando il romanzo \"L'Atlantide\" di Pierre Beno\u00eet (ispirazione di molti altri film sul tema), il regista Pal attinge direttamente al mito di Platone per materializzare l'angoscia americana, dalla paura dell'invasione marziana ispirata dalla trasmissione radiofonica di Orson Welles del 1938 (\"La guerra dei mondi\"), fino alla paranoia della Guerra fredda con la paura del minaccioso comunismo."}
{"id": "309843", "revid": "22035", "url": "https://it.wikipedia.org/wiki?curid=309843", "title": "Lago di Locarno", "text": ""}
{"id": "309844", "revid": "466539", "url": "https://it.wikipedia.org/wiki?curid=309844", "title": "Consiglio federale (Svizzera)", "text": "Il Consiglio federale (in tedesco: \"Bundesrat\", in francese: \"Conseil f\u00e9d\u00e9ral\", in romancio: \"Cussegl federal\") \u00e8 l'organo esecutivo del governo della Confederazione Svizzera e come tale rappresenta la pi\u00f9 alta autorit\u00e0 del paese. Il Consiglio federale rappresenta, attualmente, l'unico esempio di forma di governo direttoriale.\nElezione.\n\u00c8 composto da sette membri, detti consiglieri federali, eletti ogni quattro anni dall'Assemblea federale.\nUn consigliere federale non pu\u00f2 essere destituito durante la legislatura, non essendo il voto di fiducia contemplato dalla costituzione svizzera. Anche una non-rielezione \u00e8 un fatto molto raro che \u00e8 successo solo dieci volte dal 1848, le ultime due il 10 dicembre 2003 (Ruth Metzler-Arnold non rieletta a favore di Christoph Blocher) e il 12 dicembre 2007 (Christoph Blocher non rieletto a favore di Eveline Widmer-Schlumpf). Salvo eccezioni che, come visto, si sono fatte frequenti a partire dal 2003 (dopo circa cinquant'anni di tranquillit\u00e0 garantiti dalla \"Formula magica\"), un consigliere federale \u00e8 \"de facto\" non destituibile e pu\u00f2 decidere la data del proprio ritiro a proprio piacimento. Per questa ragione i consiglieri federali svizzeri hanno una posizione pi\u00f9 forte ed influente dei ministri di altri paesi.\nDa questo fatto emerge la lunga durata dei mandati dei consiglieri federali (in media circa 10 anni). I periodi pi\u00f9 lunghi nel XX secolo appartengono a Giuseppe Motta (dal 1911 al 1940) e a Philipp Etter (dal 1934 al 1959).\nL'assemblea federale, composta da Consiglio nazionale e Consiglio degli Stati, elegge tra i sette consiglieri federali il presidente della Confederazione e il vicepresidente del Consiglio federale per il periodo di un anno. \u00c8 tradizione che questa carica venga fatta ruotare fra tutti membri del consiglio federale. Di solito un nuovo membro viene eletto dapprima vice presidente e l'anno seguente presidente dopo essere stato sotto la presidenza di tutti i colleghi eletti prima di lui. Il presidente della Confederazione non ha nessun maggior potere (\"primus inter pares\") in quanto si tratta di una carica puramente rappresentativa. Per l'anno 2021 Guy Parmelin \u00e8 il presidente della Confederazione, e Ignazio Cassis vicepresidente.\nFunzioni.\nI sette consiglieri federali governano assieme su tutti gli affari del paese bench\u00e9 ognuno di loro presieda un dipartimento e sia cos\u00ec di fatto paragonabile a un ministro di un altro paese. L'assegnazione dei dipartimenti viene fatta dai consiglieri stessi dopo l'elezione del consiglio federale.\nLe decisioni del consiglio federale vengono prese da tutti e sette i ministri per voto di maggioranza e sono presentate al parlamento e al pubblico dal consigliere responsabile del dipartimento in questione, anche se quest'ultimo aveva votato contro (principio di collegialit\u00e0). Negli ultimi anni questo principio di collegialit\u00e0 \u00e8 sovente oggetto di discussione sulla stampa e nei media in quanto sempre pi\u00f9 spesso dei singoli consiglieri criticano in pubblico le decisioni del collegio.\nIl consiglio federale \u00e8 assistito dal Cancelliere della Confederazione, il quale dirige la Cancelleria federale. Il Cancelliere federale in carica \u00e8 Walter Thurnherr.\nProcedura di consultazione.\nL'art. 147 della Costituzione elvetica prevede il diritto di partecipazione della societ\u00e0 civile al processo decisionale e legislativo, disponendo in combinato disposto all'art. 164 che \u00abtutte le disposizioni importanti che contengono norme di diritto sono emanate sotto forma di legge federale\u00bb.\nTali articoli sono recepiti dalla Legge federale sulla procedura di consultazione del 18 marzo 2005. La procedura di consultazione ha lo scopo di \u00abfar partecipare i Cantoni, i partiti e gli ambienti interessati al processo di formazione dell\u2019opinione e delle decisioni della Confederazione\u00bb.\nLa procedura prevede che il Consiglio Federale per tramite dei Dipartimenti federali interessati pubblichi nel sito istituzionale e pubblicizzi una bozza preliminare e una relazione esplicativa del testo legislativo, invitando nonimativamente singole persone e organizzazioni ad esprimere i loro pareri consultivi in forma scritta. La documentazione deve essere redatta nelle tre lingue ufficiali, motivata ai sensi della legge e depositata presso la Cancelleria Federale che provvede a inoltrarne copia ai destinatari interessati.\na consultazione pu\u00f2 essere indetta anche dalla Cancelleria federale o da un\u2019unit\u00e0 dell\u2019Amministrazione federale.\nLe consultazioni coinvolgono partiti politici, associazioni sindacali e di categoria, gruppi d'interesse e gruppi di pressione, fra gli altri. Secondo la legge (art. 7) non \u00e8 prevista alcuna forma di legittimazione passiva ad agire: qualsiasi privato cittadino o organizzazione hanno titolo per partecipare.\nSalvo eccezioni nelle quali \u00e8 ammessa la conferenza, l'intero procedimento si svolge in forma scritta e si conclude entro un termine perentorio di tre mesi dalla pubblicazione dell'avviso di consultazione pubblica.\nTutti i pareri espressi e i verbali delle eventuali conferenze sono pubblici e liberamente consultabili da chiunque. Oltre alle fasi preliminari di avvio, la Cancelleria Federale \u00e8 l'autorit\u00e0 federale incaricata di pubblicare la documentazione conclusiva nei siti dei richiedenti la procedura.\nLe procedure di consultazione sono prevalentemente attivate dall'iniziativa del Consiglio Federale."}
{"id": "309846", "revid": "767487", "url": "https://it.wikipedia.org/wiki?curid=309846", "title": "La donna scimmia", "text": "La donna scimmia \u00e8 un film del 1964 diretto da Marco Ferreri, interpretato da Ugo Tognazzi e Annie Girardot, presentato in concorso al 17\u00ba Festival di Cannes.\nTrama.\nNapoli. Antonio Focaccia \u00e8 un imbroglione da quattro soldi che vive di espedienti nella zona della Duchesca. Capitato per caso in un ospizio per vecchi, per vendere la sua merce, si accorge di una giovane completamente ricoperta di peli, Maria. La ragazza vive l\u00ec nascosta da sempre e Focaccia la persuade ad abbandonare l'ospizio in cui \u00e8 rinchiusa e a partire per una tourn\u00e9e con uno spettacolo rudimentale, in cui lei sar\u00e0 presentata al pubblico come unico esemplare vivente di donna-scimmia, ritrovata in una sperduta foresta africana. Maria accetta la proposta dell'uomo da cui per\u00f2 viene ingannata: Antonio, infatti la sfrutta e le fa credere di essere sua socia (l'uomo arriver\u00e0 addirittura a perpetrare una truffa ai danni di uno zoologo).\nMaria, scoperti gli inganni di Focaccia (di cui si innamora), torna sdegnata all'ospizio in cui era stata rinchiusa per tutta la sua vita e, dopo alcuni mesi e numerose trattative con le monache dell'ospizio, Antonio, un po' per piet\u00e0 ma tanto per interesse, la sposa. I due partiranno consapevolmente per una tourn\u00e9e organizzata da un impresario francese e si recheranno a Parigi, dove Maria s'accorger\u00e0 di attendere un figlio. Durante il parto madre e figlio muoiono e un museo accoglie i loro corpi imbalsamati. Antonio, sempre pronto a sfruttare e lucrare da ogni occasione, reclama i due corpi per mostrarli al pubblico in un baraccone da fiera.\nProduzione.\nProdotto da Carlo Ponti per la C.C.P. di Roma, il film fu girato negli stabilimenti di Tirrenia. Il ruolo della protagonista era stato offerto in primo luogo a Sophia Loren, moglie del produttore, la quale per\u00f2 rifiut\u00f2.\nIl film \u00e8 stato selezionato tra i 100 film italiani da salvare.\nIl produttore Carlo Ponti impose inizialmente un finale diverso al film, che si conclude con la morte del bambino e di Maria.\nIl finale girato dal regista proseguiva dopo questo tragico avvenimento mostrando il protagonista che, imbalsamati madre e bambino, continuer\u00e0 a portare, da morti, i suoi fenomeni da baraccone in giro per l'Europa.\nEsiste anche un terzo finale, proposto nella versione francese, in cui Maria e il bambino sopravvivono e il parto fa cadere tutti i peli a Maria. Antonio, non avendo pi\u00f9 i suoi fenomeni, si redime e accetta un onesto lavoro al porto, assolvendo il suo ruolo di padre di famiglia: questo finale zuccheroso e familistico \u00e8 del tutto lontano dal cinismo di Ferreri.\nLa trama s'ispira alla storia vera di Julia Pastrana, donna ipertricotica realmente vissuta nell'Ottocento, nata in Messico e sfruttata come fenomeno da baraccone da Theodore Lent. Lent arriv\u00f2 davvero a fare imbalsamare la donna insieme al figlio neonato, quando entrambi morirono a Mosca, durante la loro tourn\u00e9e. Le mummie della donna e del figlio hanno ricevuto sepoltura, in Messico, solo nel 2013.\nCritica.\nTullio Kezich nella \"Settimana Incom\" del 1\u00ba marzo 1964: \"La donna scimmia assomiglia alla Strada di Fellini, pi\u00f9 che a qualsiasi film. Tognazzi, che i pi\u00f9 hanno trovato un po' debole in questo film, ci sembra invece esemplare nella sua ambiguit\u00e0 di uomo qualsiasi, legato al carro di un sistema dal quale non pu\u00f2 assolutamente sciogliersi, non meno convincente di un'Annie Girardot patetica e coraggiosa\"."}
{"id": "309849", "revid": "320578", "url": "https://it.wikipedia.org/wiki?curid=309849", "title": "LNGS", "text": ""}
{"id": "309860", "revid": "767487", "url": "https://it.wikipedia.org/wiki?curid=309860", "title": "Una storia moderna - L'ape regina", "text": "Una storia moderna - L'ape regina \u00e8 un film del 1963 diretto da Marco Ferreri, la prima opera italiana del regista che, sino ad allora, aveva sempre girato in Spagna.\nTrama.\nAlfonso \u00e8 un facoltoso commerciante d'automobili che, ormai arrivato sulla quarantina, decide di prendere moglie. Con i buoni uffici di un suo amico frate, conosce Regina, una bella ragazza illibata e di ferrei principi religiosi che gli sembra essere adatta a lui. Dopo un breve e casto fidanzamento ufficiale, i due si sposano e Regina, che prima del matrimonio s'era dimostrata riservata e austera, non appena sposata rivela appetiti che rendono difficile ad Alfonso la soddisfazione della consorte attraverso i doveri coniugali. Regina esercita continue ed ossessive pressioni per avere un figlio e, quando riuscir\u00e0 a rimanere incinta, smetter\u00e0 qualunque attenzione nei confronti del marito, per dedicarsi completamente al futuro ruolo di madre. Alfonso, alla pari di un povero fuco, deperisce sempre pi\u00f9, fino a cadere in uno stato di prostrazione irreversibile. La nascita del figlio coincider\u00e0 con la sua morte.\nCensura.\nParticolarmente avversato dalla censura per i contenuti fortemente anticonvenzionali e anticattolici, il film venne condizionato da pesanti tagli alle scene, modifiche ai dialoghi e con l'aggiunta di \"Una storia moderna:\" al titolo originario \"L'ape regina\".\nAnche la colonna sonora non sfugg\u00ec all'attenzione dei censori. La scena del carretto che trasporta i resti di una salma era in origine commentata da una \"musica troppo simile al rumore di ossa che ballano, troppo tintinnante\" e, pertanto, ne fu decisa la cancellazione.\nDistribuzione.\nIl film venne presentato in concorso al 16\u00ba Festival di Cannes, dove Marina Vlady vinse il premio per la miglior interpretazione femminile."}
{"id": "309870", "revid": "119733155", "url": "https://it.wikipedia.org/wiki?curid=309870", "title": "PhpBB", "text": "phpBB \u00e8 uno tra i pi\u00f9 popolari sistemi liberi per la gestione di forum scritti mediante il linguaggio di programmazione PHP: il nome \u00e8 un'abbreviazione di PHP Bulletin Board.\nAlcuni tra i punti di forza del software sono:\nIl punto debole \u00e8 invece una generale pesantezza della piattaforma, specie se paragonata ad altri sistemi come FluxBB, MyBB o PunBB.\nStoria.\nphpBB nasce dalla mente di James Atkinson come una semplice bulletin board per il sito web della moglie il 17 giugno del 2000. Nathan Codding e John Abela (successivamente usciti dal progetto) si uniscono quando la piattaforma entra a far parte del network SourceForge CVS. Una pre pubblicazione pienamente funzionante viene pubblicata il 1\u00ba luglio dello stesso anno.\nphpBB1.\nphpBB 1.0.0 vede la luce il 9 dicembre 2000, con un successivo miglioramento nel codice e l'inserimento di nuove funzioni. L'ultima versione della linea \"1.x\" \u00e8 invece la \"1.4.4\", lanciata il 6 novembre 2001. Durante la vita della serie \"1.x\", Bart van Bragt, Paul S. Owen (il primo co-manager del progetto), Johnathan Haase (successivamente uscito dal progetto) e Frank Feingold entrano nel gruppo di lavoro.\nphpBB2.\nphpBB2 parte il 17 febbraio 2001. Doug Kelly (successivamente uscito dal progetto) entra nel gruppo poco dopo. Dopo un anno di sviluppo e test intensivi, la versione 2 di phpBB, soprannominata Super sporca ( \"Super Furry\") a causa del codice di scadente qualit\u00e0, viene lanciato il 4 aprile 2002.\nNel dicembre 2004, un grande numero di siti web vengono violati e modificati da Santy, un worm che, sfruttando una vulnerabilit\u00e0 delle versioni non aggiornate di phpBB, sovrascriveva il codice PHP con pagine HTML.\nL'ultima versione \u00e8 la 2.0.23, lanciata il 17 febbraio 2008. Le ultime versioni della linea 2.0.x iniziano a richiedere l'utilizzo di PHP versione 4.0.3. Il supporto \u00e8 terminato il 1\u00ba gennaio 2009.\nphpBB 3.0.\nLa terza versione di phpBB, nome in codice Olympus, viene pubblicata il 13 dicembre 2007.\nPartita come versione 2.2, addirittura nel 2002, vede un cambio di nome nel 2005, quando l'allora capo del team di sviluppo psoTFX si accorge della mancanza di compatibilit\u00e0 tra le modifiche per la versione 2.0.x e il nuovo codice. Di qui l'annuncio del nuovo nome in codice (Olympus) e del nuovo numero di versione (3.0).\nLa prima beta vede la luce solo a met\u00e0 2006, con il template subSilver2 (evoluzione del subSilver presente in phpBB2) e l'avvertenza che nessun supporto sarebbe stato dato per successivi aggiornamenti dalle versioni beta. Il primo convertitore da phpBB 2.0.x a phpBB Olympus viene distribuito insieme alla beta5.\nIl nuovo template grafico Prosilver, validato XHTML, viene mostrato su phpBB.com il 19 marzo 2007, dopo circa una settimana di seri problemi al sito web.\nIl software viene sottoposto a un security audit, terminato nell'ottobre 2007, durante il quale vengono riscontrate alcune \"preoccupazioni\", non critiche, ma che sono comunque state corrette con la sesta (e non ultima) release candidate. La RC7 esce solo due giorni dopo e risolve i problemi introdotti dalla RC6. Tuttavia lo script di aggiornamento automatico \u00e8 stato sottoposto a un'ulteriore revisione post-RC7.\nIl 9 dicembre 2007, in occasione del settimo compleanno del software e otto giorni dopo il lancio della RC8, viene annunciata la versione 3.0.0, che \u00e8 stata distribuita in data 13 dicembre.\nNuove funzionalit\u00e0 phpBB3.\nSono state aggiunte decine e decine di nuove funzionalit\u00e0. Un assaggio di alcune, non necessariamente tra le pi\u00f9 importanti, \u00e8 riportato di seguito:\nIl pannello di controllo utente, il pannello di controllo moderatore ed il pannello di amministrazione, sono stati, inoltre, completamente ridisegnati, rendendoli pi\u00f9 flessibili e moderni.\nQuesto elenco, assolutamente incompleto, non rende l'idea dell'enorme salto di qualit\u00e0 effettuato dal software tra la versione 2.0 e 3.0. Sul sito ufficiale \u00e8 disponibile un elenco non esaustivo, ma molto pi\u00f9 completo. Vedere la sezione \"Collegamenti esterni\".\nPrima dell'uscita di phpBB 3.1.0 l'ultima versione stabile era la 3.0.12. A fine gennaio 2015, viene pubblicato phpBB 3.0.13 con la risoluzione di bug di sicurezza, sostituito pochi giorni dopo da phpBB 3.0.13-PL1. Contemporaneamente all'uscita della 3.1.4, il 4 maggio 2015, il team di sviluppo ha pubblicato phpBB 3.0.14, continuano quindi a dare supporto a chi prosegue con la linea 3.0.x per questioni di MOD o stili non ancora convertiti.\nDal 3 giugno 2016, la versione 3.0 smette di essere mantenuta, cessano gli aggiornamenti di sistema e di MOD/stili.\nIl 2 dicembre 2016 termina il supporto ufficiale per phpBB Olympus.\nphpBB 3.1.\nphpBB 3.1 \u00e8 la successiva versione della serie 3.x, ed \u00e8 stata lanciata ufficialmente il 28 ottobre 2014 dopo 6 RC. Il suo nome in codice \u00e8 Ascraeus.\nTale nuova serie incorpora un notevole numero di nuove funzionalit\u00e0 a quelle gi\u00e0 presenti in phpBB 3.0. La novit\u00e0 pi\u00f9 importante \u00e8 la sostituzione delle MOD (modifiche al codice) con le estensioni (funzioni aggiuntive senza modifiche al codice). Altre importanti: layout responsive, gestione ajax di molte funzioni.\nPochi giorni dopo l'uscita ufficiale della versione 3.1.0, viene presentata la versione 3.1.1 con la risoluzione di una falla XSS trovata nella nuovissima versione. Il 25 novembre 2014 viene pubblicata ancora una nuova versione: 3.1.2 con la risoluzione di oltre 30 tra bug e problemi di sicurezza. Il 1\u00ba febbraio 2015 arriva phpBB 3.1.3, ancora una volta con correzioni di bug.\nIn questo periodo il Team di Sviluppo decide di cambiare metodo per il lancio di nuove versioni: ogni 2-3 mesi una versione con bug risolti e piccoli aggiornamenti, ogni anno una \"grande versione\" con nuove funzionalit\u00e0 (cambiando il secondo numerino della versione).\nIl 4 maggio 2015, dopo 3 mesi dall'ultima versione, esce phpBB 3.1.4 contemporaneamente a phpBB 3.0.14 con la correzione dello stesso bug.\nIl 16 giugno 2015 \u00e8 il turno di phpBB 3.1.5; nel settembre 2015 esce phpBB 3.1.6.\nphpBB 3.1.7-PL1 esce l'11 gennaio 2016, la 3.1.7 non verr\u00e0 mai rilasciata pubblicamente perch\u00e9 contenente un bug critico. Ma, come emerger\u00e0 presto, anche la 3.1.7-PL1 contiene alcuni bug non lievi: i nuovi utenti registrati non vengono automaticamente eliminati dal gruppo e rimangono con permessi limiti a oltranza, e i post non venivano permanentemente cancellati con l'apposito tasto.\nTutti questi bug sono stati risolti nella 3.1.8, uscita il 24 febbraio 2016.\nIl 17 aprile 2016 viene rilasciato phpBB 3.1.9, seguito dalla versione 3.1.10 il 12 ottobre e dalla 3.1.11 del 16 luglio 2017, tutte versioni di manutenzione.\nIl 31 dicembre 2017 \u00e8 dichiarata la fine della manutenzione di phpBB 3.1, tuttavia il 7 gennaio, in concomitanza con il lancio della versione 3.2.2, viene rilasciata anche la versione 3.1.12, che \u00e8 definitivamente l'ultimo aggiornamento della linea Ascraeus. Dall'annuncio ufficiale si apprende che la versione 3.1.12 \u00e8 stata comunque rilasciata, nonostante fosse terminato il periodo di manutenzione della serie 3.1.x, poich\u00e9 era gi\u00e0 stata sviluppata in precedenza.\nIl 1\u00ba luglio 2018 viene ufficialmente annunciata la fine di vita e terminato il supporto ufficiale della serie Ascraeus di phpBB.\nphpBB 3.2.\nIl 7 gennaio 2017 viene lanciato phpBB 3.2, nome in codice \"Rhea\". La nuova versione vede l'aggiunta di nuove funzionalit\u00e0 ma non una \"rivoluzione\" come era stato il passaggio dalla 3.0.x alla 3.1.x.\nIl 16 luglio dello stesso anno arriva il primo aggiornamento minore della nuova serie 3.2 con risoluzione dei vari bug trovati e altre piccole modifiche di manutenzione.\nIl 7 gennaio 2018 viene rilasciata la versione 3.2.2 che pi\u00f9 che altro porta svariati bug fix.\nIl 13 settembre 2018 viene rilascia la versione 3.2.3; una versione di manutenzione che ha corretto diversi bug. \nIl 16 novembre 2018, \u00e8 stata rilasciata la versione 3.2.4 che corregge, tra le altre cose, un problema di sicurezza di un certo rilievo. Tuttavia tale versione richiede due correzioni manuali postume indicate il giorno successivo al rilascio.\nIl 22 dicembre 2018, \u00e8 stata rilasciata la versione 3.2.5. \nIl 29 aprile 2019, \u00e8 stata rilasciata la versione 3.2.6; in tale versione, si sono evidenziati alcuni bug non gravi, per cui...\nIl 5 maggio 2019, \u00e8 stata rilasciata la versione 3.2.7, che corregge i bug presenti nella versione precedente. \nIl 20 settembre 2019, \u00e8 stata rilasciata la versione 3.2.8. \nIl 6 gennaio 2020, \u00e8 stata rilasciata la versione 3.2.9. Attualmente \u00e8 questa l'ultima versione stabile (in riferimento alla serie 3.2.X). La fine del supporto per la serie Rhea, \u00e8 prevista per il 6 aprile 2020 e la relativa fine del ciclo vitale per il 6 luglio 2020.\nphpBB 3.2.10: attualmente in lavorazione.\nphpBB 3.3.\nIl 6 gennaio 2020, \u00e8 stata rilasciata la versione 3.3.0, col nome in codice Proteus. Attualmente \u00e8 questa l'ultima versione stabile (in riferimento alla serie 3.3.X). Questa nuova versione, si basa su Rhea, ma ne estende le funzioni. Tra i miglioramenti da segnalare, il supporto a Invisible reCAPTCHA e una migliorata gestione delle credenziali di accesso. La versione minima di PHP supportata \u00e8 stata aumentata a PHP 7.1.3 ed \u00e8 stato aggiunto il supporto per PHP 7.3 e PHP 7.4. Ulteriori miglioramenti, da scoprire come si evince dal relativo annuncio di rilascio.\nphpBB 3.3.1: attualmente in lavorazione.\nphpBB 4.0.\nAttualmente in lavorazione.\nCMS.\nPortal XL.\nPortal XL \u00e8 un Content Management System open source, basato su PHP, MySQL e phpBB.\nNasce dalla versione 3.0.x di phpBB, si avvale, come la maggioranza dei CMS, di un database e necessita per un uso ottimale di un server Linux. Il software installato su un server (anche in locale) \u00e8 in grado di gestire la pubblicazione di contenuti, si basa sulla struttura portante di phpBB \u00e8 uno strumento flessibile e potente, una soluzione di portale dinamica e avanzata, offre complete funzionalit\u00e0 e la configurazione via phpBB3 ACP in maniera rapida ed efficace. Portal XL 5.0 ~ Plain &amp; Premod sono il valore aggiunto, offrono un portale frontend per il forum phpBB3. Portal XL 5.0 \u00e8 testato per phpBB3.\nStoria.\nIl progetto olandese nasce ufficialmente il 26 febbraio 2008 per volont\u00e0 di DaMysterious e termina definitivamente il 31 marzo 2013. l'11 gennaio 2009 nasce il portale ufficiale Italiano di supporto a Portal XL. Ancora oggi, nonostante la chiusura del progetto olandese, Portal XL Italia continua lo sviluppo, pubblicando nuove versioni gratuite in lingua italiana e inglese. La comunit\u00e0 Portal XL Italia termina il suo progetto a marzo del 2019 a causa delle notevoli modifiche effettuate a phpBB. Le versioni sono ancora oggi esistenti su un dominio gratuito Portal XL Italia.\nPortal XL \u00e8 distribuito sotto licenza GNU General Public License."}
{"id": "309874", "revid": "16861", "url": "https://it.wikipedia.org/wiki?curid=309874", "title": "Bellinzonese", "text": ""}
{"id": "309876", "revid": "2176179", "url": "https://it.wikipedia.org/wiki?curid=309876", "title": "Lingua gallica", "text": "La lingua gallica \u00e8 una lingua celtica estinta, parlata nelle antiche Gallie (odierne Francia, Italia nord-occidentale, Svizzera, Belgio, Lussemburgo, Germania centro-occidentale e Paesi Bassi meridionali) prima della diffusione capillare del latino volgare durante il periodo del Tardo Impero romano, che fin\u00ec per scalzarne lo stato di prima lingua della maggior parte della sua popolazione.\nQuesta lingua ci \u00e8 nota attraverso diverse centinaia di iscrizioni (circa ottocento), spesso frammentarie e a volte non ben conservate, realizzate su pietra, su vasi di ceramica e altri manufatti, su monete e talvolta su metallo (generalmente piombo, ma in un caso zinco). Si trovano in tutta la Gallia romana, vale a dire gran parte dell'odierna Francia, cos\u00ec come parti di Svizzera, Italia, Germania e Belgio. Il gallico \u00e8 parafileticamente raggruppato con il celtiberico, il lepontico, il galato e il cosiddetto gallico cisalpino nel ramo continentale delle lingue celtiche. In un senso pi\u00f9 ampio, il gallico pu\u00f2 comprendere anche variet\u00e0 di celtico parlate in buona parte dell'Europa centrale e dei Balcani (Pannonia) e solitamente raggruppate nel norico, che si pensa fosse strettamente imparentato. L'appartenenza al diasistema gallico del lepontico, lingua pi\u00f9 anticamente attestata e con caratteri divergenti dal gallico, non \u00e8 pacifica ma \u00e8 stata talvolta postulata. Le precise relazioni linguistiche tra le varie lingue celtiche continentali, tra queste e altre lingue avvicinate da alcuni studi (come il lusitano e il tartessico, a volte definiti \"lingue para-celtiche\"), cos\u00ec come tra loro e le antiche e moderne lingue celtiche insulari (a partire specialmente dall'irlandese arcaico), sono incerte e tuttora oggetto di dibattito soprattutto a causa della loro scarsa attestazione.\nLe epigrafi galliche consistono principalmente di calendari, resoconti di vasellame, monumenti e lapidi funebri (epitaffi), brevi dediche a divinit\u00e0, iscrizioni su monete, dichiarazioni di propriet\u00e0, ma constano anche di altre tipologie di testi, come quelle che sembrano essere tavolette di maledizione. \nStoria.\nLe pi\u00f9 antiche iscrizioni celtiche continentali risalgono al VI secolo a.C. e sono in leponzio (da alcuni considerato un dialetto del gallico), trovate in Gallia Cisalpina e scritte in una forma dell'alfabeto italico antico. Iscrizioni in alfabeto greco del III secolo a.C. sono state trovate nell'area delle bocche del Reno, mentre le pi\u00f9 tarde iscrizioni della Gallia romana sono per la maggior parte in alfabeto latino.\nStando a una testimonianza di Gregorio di Tours (VI secolo d.C.), nelle sue zone erano ancora presenti persone parlanti il gallico.\nOggigiorno la lingua gallica \u00e8 usata dal gruppo musicale folk svizzero Eluveitie: alcune loro canzoni sono scritte e cantate in lingua gallica, \"ricostruita\" grazie a una collaborazione con l'Universit\u00e0 di Vienna.\nLa lingua gallica ha lasciato numerosi elementi lessicali, grammaticali e sintattici in gran parte delle lingue oggi dette galloromanze, tra cui il gruppo della lingua d'o\u00efl, il gallo, l'arpitano, il ladino, il romancio, il friulano e il gallo-italico.\nFonologia.\n[\u03c7] \u00e8 allofono di /k/ davanti a /t/.\nOrtografia.\nAlfabeto di Lugano, usato in Gallia Cisalpina per il lepontico:\nL'alfabeto di Lugano non distingue fra occlusive sonore e sorde: ad esempio P rappresenta /b/ o /p/, T sta per /t/ o /d/, K per /g/ o /k/.\nZ sta probabilmente per /\u02a6/. U /u/ e V /w/ sono distinte. \u0398 sta probabilmente per /t/ e X per /g/.\nAlfabeto greco orientale, usato nel sud della Gallia Transalpina:\n\u03c7 \u00e8 usato per [\u03c7], \u03b8 per /\u02a6/, \u03bf\u03c5 per /u/, /\u016b/, /w/, \n\u03b7 e \u03c9 sia per le brevi che per le lunghe /e/, /\u0113/ e /o/, /\u014d/, mentre \u03b9 sta per la /i/ breve e \u03b5\u03b9 per /\u012b/. Notare che il sigma nell'alfabeto greco orientale assomiglia a una C (sigma lunata).\nAlfabeto latino (monumentale e corsivo) in uso nella Gallia romana:\nG e K sono talvolta usati in modo intercambiabile. \"\u00d0\"/\"\u00f0\", \"ds\" e \"s\" possono rappresentare /\u02a6/. X, \"x\" sta per [\u03c7] o /ks/. EV pu\u00f2 essere usato in modo interscambiabile con OV (e.g. L-3, L-12). Q \u00e8 usata solo raramente (es. \"Sequanni\", \"Equos\") e potrebbe essere un arcaismo. \u00d0 e \u00f0 sono qui usate per rappresentare la lettera \"tau gallicum\" (Eska 1998), che non \u00e8 stata ancora codificata da Unicode. Diversamente da \u00d0, la barra centrale taglia completamente a met\u00e0 il glifo senza debordare ai lati.\nGrammatica.\nC'erano alcune similitudini di area (o genetiche, vedi italo-celtico) con la grammatica latina, e lo storico francese A. Lot dedusse che questo avrebbe aiutato la rapida adozione del latino nella Gallia romana.\nCasi.\nIl gallico ha sei o sette casi (Lambert 2003 pp.\u00a051\u201367). In comune con il latino ha il nominativo, il vocativo, l'accusativo, il genitivo e il dativo; dove il latino ha un ablativo, il gallico ha uno strumentale e potrebbe avere anche un locativo. Ci sono maggiori evidenze per i casi comuni (nominativo e accusativo) e per i temi comuni (temi in \"-o-\" e in \"-a-\") che per i casi meno frequenti nelle iscrizioni, o temi pi\u00f9 rari come quelli in \"-i-\", in \"-n-\" e in occlusivo. La seguente tabella riassume i suffissi di caso che sono conosciuti con pi\u00f9 sicurezza. La casella in bianco significa che la forma non \u00e8 attestata.\nDi alcuni casi si conosce l'evoluzione storica, ad esempio il dativo singolare con tema in \"-a-\" \u00e8 \"-ai\" nelle iscrizioni pi\u00f9 antiche, e diventa dapprima \"-e\" e infine \"-i\".\nNumerali.\nNumerali ordinali dal graffito di La Graufesenque:\nIl gallico era molto pi\u00f9 simile al latino di quanto le moderne lingue celtiche non lo siano rispetto a quelle romanze. Basti pensare che i numeri ordinali in latino sono: \"pr\u00edmus, secundus/alter, tertius, qu\u00e1rtus, qu\u00edntus, sextus, septimus, oct\u00e1vus, n\u00f3nus, decimus\".\nCorpus.\nIl corpus delle iscrizioni galliche \u00e8 pubblicato nel \"Recueil des Inscriptions Gauloises\" (R.I.G.), in quattro volumi:\nIl pi\u00f9 lungo testo conosciuto in gallico fu trovato nel 1983 a L'Hospitalet-du-Larzac nell'Aveyron. \u00c8 scritto in alfabeto latino corsivo su due piccoli fogli di piombo. Il contenuto \u00e8 un incantesimo magico riguardante una certa Severa Tertionicna e una congrega di streghe (\"mnas brictas\" \"donne magiche\"), ma il significato esatto del testo rimane sconosciuto.\nIl calendario di Coligny fu trovato vicino a Lione, in Francia, con una statua identificata come Apollo. Il calendario di Coligny \u00e8 un calendario lunisolare che divide l'anno in due parti con i mesi sottintesi. SAMON \"estate\" e GIAMON \"inverno\". La data di SAMON- xvii \u00e8 identificata come TRINVX[tion] SAMO[nii] SINDIV.\nUn altro testo importante \u00e8 la tavola plumbea di Chamali\u00e8res (L-100), scritta su piombo in scrittura corsiva latina, in dodici linee, apparentemente una maledizione o un incantesimo indirizzato al dio Maponos. Fu sepolta vicino a una sorgente.\nIl graffito di La Graufesenque (Millau), scritto in latino corsivo su un piatto di ceramica, \u00e8 la nostra pi\u00f9 importante fonte per i numerali gallici. Fu probabilmente scritto in una fabbrica di ceramica, riferendosi alle fornaci numerate da 1 a 10.\nLe iscrizioni trovate in Svizzera sono rare, per\u00f2 molti toponimi moderni sono derivati da nomi gallici, cos\u00ec come nel resto della Gallia. C'\u00e8 una statua di una dea seduta con un orso, Artio, trovata a Muri vicino a Berna, con l'iscrizione latina DEAE ARTIONI LIVINIA SABILLINA, che suggerisce un gallico \"Artiyon-\" \"dea orsa\". Un certo numero di monete con iscrizioni galliche in alfabeto greco furono trovate in Svizzera, es. RIG IV Numeri 92 (Lingones) e 267 (Leuci). Una spada risalente al periodo di La T\u00e8ne fu trovata a Port vicino a Bienne, sulla lama l'iscrizione KORICIOC, probabilmente il nome del fabbro. La pi\u00f9 importante iscrizione trovata nella zona elvetica \u00e8 la tavoletta di zinco di Berna, con l'iscrizione \u0394\u039f\u0392\u039d\u039f\u03a1\u0397\u0394\u039f \u0393\u039f\u0392\u0391\u039d\u039f \u0392\u03a1\u0395\u039d\u039f\u0394\u03a9\u03a1 \u039d\u0391\u039d\u03a4\u0391\u03a1\u03a9\u03a1, e apparentemente dedicata a Gobannus, il dio celtico della metallurgia. Cesare riferisce che furono trovati tra gli Helvetii resoconti di censimenti scritti in alfabeto greco."}
{"id": "309877", "revid": "1543377", "url": "https://it.wikipedia.org/wiki?curid=309877", "title": "Martiri scillitani", "text": "I Martiri Scillitani (o Scilitani) furono 12 martiri cristiani, tra i primi registrati in Nord Africa. Membri di una comunit\u00e0 cristiana di Scili (\"Scillum\"), in Numidia subirono il martirio a Cartagine il 17 luglio 180, venendo decapitati. \nLa citt\u00e0 d'origine dei martiri \u00e8 di localizzazione incerta: era probabilmente situata nella provincia civile di Africa Proconsolare, che nei suoi confini pi\u00f9 antichi comprendeva una parte della Numidia ecclesiastica; essa corrisponde molto probabilmente alla \"Schele\" di Giorgio di Cipro (cfr. Descriptio Orbis Romani, Africa-Num.). L'ipotesi che corrisponda a Cillium (la \"Kileon\" di Giorgio di Cypro, Africa-Byz.), oggi Kasserine, in Tunisia, non \u00e8 sostenibile, perch\u00e9 per Giorgio di Cipro \"Kileon\" \u00e8 in Byzacena mentre \"Schele\" \u00e8 in Numidia; \u00e8 inoltre certo che \"Cillium\" si trovi in Byzacena, essendo a est del Djebel Chalbi, a pochi km da Sufetula (Sbeitla). Scillium (o Scila, Scilis, Scillum, o altro nome simile) \u00e8 quindi identificabile con la \"Schele\" numide di Giorgio di Cipro, ma non \u00e8 ancora stata geograficamente localizzata. \n\"Acta Martyrum Scillitanorum\".\nGli \"Acta Martyrum Scillitanorum\" (o \"Acta Sanctorum Scillitanorum\"), trascrizione in latino degli atti del processo tenutosi al cospetto del proconsole Vegellio Saturnino (\"Saturninus\") e conclusosi con la loro condanna, costituiscono il pi\u00f9 antico documento della letteratura cristiana latina proveniente dall'Africa settentrionale e recante una data, e sono anche il pi\u00f9 antico testo che menzioni una versione in latino di testi biblici (\"Libri et epistulae Pauli\", i libri e le lettere di Paolo).\nI dodici martiri.\nI nomi dei martiri ricordati negli \"Acta\" sono:\nReliquie.\nDall'Africa le loro reliquie vennero trasferite in Francia nel IX secolo, e successivamente a Roma, nella chiesa dei Ss. Giovanni e Paolo al Celio dove, sono tuttora conservate in un sarcofago marmoreo. \nVengono venerati come santi dalla Chiesa cattolica, da quella ortodossa e da quella copta. La loro festa \u00e8 il 17 luglio."}
{"id": "309878", "revid": "287204", "url": "https://it.wikipedia.org/wiki?curid=309878", "title": "Lago di Muzzano", "text": "Il lago di Muzzano \u00e8 un piccolo lago svizzero ubicato a cavallo dei territori comunali di Sorengo, Muzzano e Collina d'Oro, nel Cantone Ticino.\nDati storico-naturalistici.\nAnalogamente a vari altri bacini imbriferi della fascia prealpina luganese, il lago di Muzzano ha avuto origine in occasione della glaciazione W\u00fcrm, nel corso della quale l'espansione e il successivo ritiro dei ghiacciai in area ticinese ha causato l'accumulo di detriti strappati in area alpina, i quali hanno dato origini a morene capaci di sbarrare il corso di taluni torrenti, inducendo l'accumulo d'acqua che ha poi dato origine anche al bacino in questione.\nPrincipale immissario del bacino \u00e8 il torrente detto Roggia di Cremignone, mentre l'emissario \u00e8 il Riale di Muzzano, che infine sfocia nel sottostante lago di Lugano.\nIl laghetto vanta una certa variet\u00e0 ittica: nel bacino si riscontra la presenza di alborelle (quasi estinte nel vicino Ceresio), carpe comuni, carpe a specchio, tinche, persici trota e lucci. La buona popolazione di pesci consente la pesca nel laghetto.\nLa scarsa profondit\u00e0 e il lento ricambio delle acque rendono tuttavia il lago molto stagnante e soggetto a eutrofizzazione, che in taluni momenti induce la mor\u00eca della popolazione ittica, specie in periodi di alte temperature atmosferiche."}
{"id": "309880", "revid": "124123", "url": "https://it.wikipedia.org/wiki?curid=309880", "title": "T\u014dsh\u016bsai Sharaku", "text": "Oltre alle opere, ben poco si conosce di questo artista: non sono noti n\u00e9 il suo vero nome, n\u00e9 la data esatta della sua morte. Inoltre la sua carriera sembra sia durata solo dieci mesi, tra la fine del 1794 e l'inizio del 1795. Apparve all'improvviso sulla scena artistica, gi\u00e0 con uno stile maturo, e se ne ritir\u00f2 con la stessa rapidit\u00e0. Alcuni critici lo considerano allo stesso livello di ritrattisti come Rembrandt e Vel\u00e1zquez.\nBiografia.\nSecondo alcune fonti, T\u014dsh\u016bsai Sharaku sarebbe stato in realt\u00e0 un attore del teatro N\u014d, chiamato Saito Jurobei, al servizio della daimy\u014d di Awa, la famiglia Hachisuka. Una teoria non confermata afferma che l'autore si sarebbe ritirato perch\u00e9 il suo padrone non approvava l'ambiente mondano del teatro Kabuki, mentre era favorevole al teatro N\u014d, pi\u00f9 elitario.\nUn'altra teoria sostiene che Sharaku sia in realt\u00e0 uno pseudonimo per un gruppo di artisti: in seguito ai favori e all'incoraggiamento ricevuti da un laboratorio xilografico, decisero di aiutarlo collaborando ad un progetto. Secondo questa teoria, il nome \"Sharaku\" deriverebbe dall'espressione giapponese \"Sharakusai!\", che vuol dire \"Ti sbagli!\" e sarebbe stata un'espressione scherzosa per indicare che in realt\u00e0 non esisteva una persona con tale nome. I cambiamenti repentini dal suo stile, ben quattro nei pochi mesi della sua carriera, danno credibilit\u00e0 a questa ipotesi. Inoltre, la stampa di quel periodo coinvolgeva dai cinque ai dieci artisti alla volta e sembra poco probabile che nessuno di essi abbia mai rivelato, se non la vera identit\u00e0 di Sharaku, almeno qualche dettaglio su questo artista.\nCarriera.\nLe opere innovative di questo autore potrebbero essere anche la causa del suo precoce ritiro: probabilmente la loro natura radicale gli valsero l'ostilit\u00e0 dell'ambiente artistico della citt\u00e0 di Edo. Un manoscritto dell'epoca riporta: \"Sharaku raffigur\u00f2 degli attori Kabuki, ma a causa dell'eccessivo realismo, le sue stampe non erano conformi alle idee preconcette, e la sua carriera fu corta...\"\nSi ritiene che le sue opere, con la loro tendenza a ritrarre con estremo realismo i soggetti, grazie alla raffigurazione minuta delle caratteristiche personali, lasciassero i potenziali acquirenti a disagio, per cui le sue stampe furono vendute con difficolt\u00e0. Inoltre, sembra plausibile che non volesse scendere a compromessi con la sua arte, facendosi cacciare dall'ambiente artistico dell'epoca.\nInfatti le sue opere non furono popolari tra i collezionisti giapponesi finch\u00e9 non vennero scoperte da artisti e collezionisti occidentali della fine del XIX secolo. Oggi \u00e8 considerato come uno dei maggiori artisti dell'ukiyo-e, e il primo artista giapponese 'moderno'."}
{"id": "309881", "revid": "767487", "url": "https://it.wikipedia.org/wiki?curid=309881", "title": "L'ultimo metr\u00f2", "text": "L'ultimo metr\u00f2 (\"Le dernier m\u00e9tro\") \u00e8 un film del 1980 diretto da Fran\u00e7ois Truffaut.\nTitolo.\nParigi \u00e8 occupata dalle truppe naziste. L'ultimo metr\u00f2 \u00e8 l'ultima corsa prima del \"coprifuoco\", il divieto di circolare per le strade notturne dopo le 23.00, ultima possibilit\u00e0 di ritornare a casa per gli amanti del cinema e del teatro. In quei difficili giorni di angoscia e di guerra, per evadere dalla dolorosa realt\u00e0 e anche per la necessit\u00e0 di riscaldarsi, i parigini correvano numerosi ad affollare cinema e teatri.\nUna \"trilogia\" sul mondo dello spettacolo.\nIl film costituisce il secondo capitolo della filmografia del regista dedicata al tema dello spettacolo. Il primo, \"Effetto notte\", riguardava il cinema; il terzo, che doveva riguardare il music-hall, non fu mai realizzato.\nTrama.\nParigi, settembre 1942, Teatro Montmartre. Marion Steiner, una celebre attrice passata dal cinema al teatro, dirige la compagnia in assenza del marito, Lucas Steiner, regista e impresario ebreo, che per sfuggire all'arresto si finge partito ed espatriato all'estero, mentre in realt\u00e0 si nasconde nello scantinato del teatro. La compagnia sta mettendo in scena \"La scomparsa\", dramma immaginario di una scrittrice norvegese, e Steiner dallo scantinato segue le prove, ascoltando attraverso le condotte d'aria, voci e rumori provenienti dal palcoscenico.\nLe prove sono dirette da Jean Loup Cottins, che si attiene agli appunti lasciati da Lucas, il quale durante le visite serali della moglie le d\u00e0 suggerimenti per la regia e per la recitazione. Mentre Marion cerca di organizzare la fuga di suo marito, improvvisa giunge la notizia dell'invasione tedesca della zona libera: il progetto di fuga \u00e8 ormai impraticabile. Nel frattempo Marion scrittura per il ruolo del protagonista maschile il giovane attore del Grand Guignol Bernard Granger, un giovane estroverso, corteggiatore della scenografa Arlette, dotato di un vero talento e impegnato nella Resistenza.\nLa prima dello spettacolo \u00e8 un vero successo. Bernard odia i tedeschi e i giornalisti collaborazionisti, ma la decisione impulsiva di difendere l'interpretazione di Marion dai giudizi negativi \u00e8 anche una ragione di galanteria, che lo porter\u00e0 a prendere a pugni Daxiat, critico cinematografico della rivista \"Je suis partout\". Marion redarguisce severamente il giovane per la sua imprudenza con cui rischia di far chiudere il teatro e lo punisce togliendogli la parola.\nGli eventi sembrano precipitare con l'arrivo della Gestapo per la perquisizione dei locali del teatro, in particolare dello scantinato, ma grazie al sangue freddo di Marion e alla collaborazione di Bernard, Lucas sfugge di nuovo all'arresto. Tra Marion e Bernard sta crescendo un sentimento d'amore molto intenso, e Lucas lo intuisce. Bernard decide di interrompere le repliche e di passare alla Resistenza clandestina.\nEpilogo: Marion si reca all'ospedale a far visita a Bernard gravemente ferito e gli parla del loro amore. Si alza il sipario e il pubblico applaude. Marion appare tenendo per mano da un lato Lucas, ritornato a dirigere il suo teatro, dall'altro Bernard, primattore: tutti e tre si inchinano e ringraziano.\nProduzione.\nRiprese.\nLe riprese furono effettuate dal 28 gennaio al 16 aprile 1980.\nSet cinematografico.\nLa maggior parte della pellicola fu girata a Parigi nel teatro Saint-Georges, e all'interno di una ex fabbrica di cioccolato situata poco distante dalla capitale francese.\nColonna sonora.\nOltre alle musiche di Georges Delerue, Truffaut utilizza parecchie canzoni:\nPrima.\nIl film fu proiettato per la prima volta il 17 settembre 1980.\nAccoglienza.\nIl film ebbe successo di pubblico e di critica, vincendo dieci C\u00e9sar ed ottenendo una nomination all'Oscar. Tutt'oggi \u00e8 ricordato come uno dei capolavori del cinema francese.\nTecnica cinematografica.\nTruffaut su Truffaut.\n\u201c\u2026un film sulla occupazione dovrebbe svolgersi tutto di notte e in ambienti chiusi, dovrebbe restituire l'epoca attraverso l'oscurit\u00e0, la segregazione, la frustrazione, la precariet\u00e0 e, come unico elemento luminoso, dovrebbe includere, nelle registrazioni originali, qualcuna delle canzoni che ascoltavano allora per le strade\u2026\u201d\nAmbientazione storica e elementi autobiografici.\n\"Truffaut resuscita la Parigi 1942 quasi senza uscire dalle mura di un teatro. Non solo i vestiti e le canzoni, ma anche i colori e perfino la fame e il freddo sembrano d'epoca.\"\nIl periodo dell'occupazione tedesca \u00e8 stato anche il periodo dell'infanzia del regista. Truffaut e la sceneggiatrice Suzanne Schiffman nella ricostruzione storica fanno riferimento alle memorie personali e ai ricordi degli amici. Durante la guerra i genitori della Schiffman si erano nascosti e la madre non era tornata dal campo di concentramento. Uno zio di Truffaut, partigiano, era stato arrestato a la Gare de l'Est come l'amico di Bernard e poi deportato. Il regista ragazzino appena poteva si infilava in una sala cinematografica e nascosto nel buio imparava a memoria i dialoghi dei film.\n\" ...non \u00e8 la ricostruzione ambientale ci\u00f2 che interessa al regista, bens\u00ec la ricostruzione emotiva.\"\nMateriali documentaristici.\nTruffaut utilizza brani tratti da \"La premi\u00e8re nuit\" di Georges Franju, inserti radiofonici da una trasmissione intitolata \"La vie des fran\u00e7ais sous l'occupation\", i cruciverba antisemiti, gli articoli di giornali, le canzoni dell'epoca.\nLa micro-storia.\nPiccole storie animate da personaggi minori si incrociano per tutto il film e raccontano la lotta della gente comune per la sopravvivenza quotidiana alle ristrettezze, alla fame, al freddo, alla guerra.\nIl \"tuttofare\" Raymond procura un prosciutto al mercato nero; il piccolo Jacquot coltiva illegalmente piante di tabacco e interpreta una particina nello spettacolo; Marion nella cantina di Lucas apparecchia, cucina, lava i piatti, gli fa la barba; le donne del teatro non indossano calze di seta ma le colorano e le disegnano sulle gambe.\nAltri gesti quotidiani non sono eroici ma raccontano i sentimenti antinazisti dei personaggi, la loro personale \"resistenza\" alla paura e all'umiliazione dell'occupazione straniera: la portinaia lava i capelli al figlio a cui un soldato tedesco ha accarezzato la testa; Bernard si fa dare un grammofono da Marion e lo trasforma in un ordigno esplosivo; per non stringere la mano al critico filonazista, Jean Loup si finge impegnato a scrivere e Bernard fa il buffone; nel guardaroba del cabaret, dove la compagnia si \u00e8 riunita per una serata di evasione, i troppi cappelli degli ufficiali tedeschi mettono in fuga Bernard; Rosette nasconde la \"stella gialla\" per correre a sentire cantare \u00c9dith Piaf e non manca alla prima dello spettacolo al Montmartre.\nTemi.\nEbrei e omosessuali.\nLa difficile condizione degli ebrei \u00e8 rappresentata dalla impossibilit\u00e0 di Lucas di continuare a dirigere il proprio teatro, dalla piccola Rosette costretta a esibire la stella gialla; Arlette le procura il lavoro di confezione dei costumi, lei li ritira e li cuce insieme al padre sarto, nascosto nella soffitta di casa. L'omosessualit\u00e0 maschile, suggerita nel caso di Jean-Loup Cottins, e femminile, scoperta nella relazione fra Arlette e Nadine, sono presentate nel film con tolleranza.\nTruffaut ricorda che i filonazisti riunivano nello stesso odio ebrei e omosessuali, \"un doppio nazismo\", come sosteneva Jean Paul Sartre nel suo saggio \"Riflessione sulla questione ebraica\".\nIl triangolo amoroso.\nIl film \u00e8 una storia d'amore, anzi di due grandi amori che vive la protagonista: quello per il marito e quello per il giovane attore Bernard Granger.\nIl triangolo amoroso, una donna e due uomini (come in \"Jules e Jim\"), si salva grazie all'intelligenza e alla creativit\u00e0: \"\"L'ultimo metr\u00f2\" \u00e8 la passione a cui \u00e8 stata tolta la buccia della malattia. E ci\u00f2 che ha consentito la guarigione \u00e8 il \"teatro\", che \u00e8 gioco di vita e finzione mescolate, intrecciate, scambiate, ma non confuse.\"\nCinema e teatro.\nArgomento.\nIl film \u00e8 la cronaca dell'allestimento di uno spettacolo teatrale: tutti i personaggi sono accomunati da questo obiettivo e il teatro offre loro una ragione di lavoro e di sopravvivenza.\nTruffaut celebra la magia del teatro, il potere dell'arte, fonte di forza e di speranza per gli esseri umani.\nSpazio.\nLo spazio del film \u00e8 costituito dagli ambienti del teatro, la sala, il palcoscenico, i camerini e gli uffici, la cantina in cui Lucas vive nascosto. La macchina da presa si sposta orizzontalmente e verticalmente all'interno di questi luoghi. All'inizio del film ci conduce nel teatro seguendo Bernard che corteggiando Arlette si sta recando all'appuntamento per il provino.\nStruttura.\nMa pi\u00f9 profondamente il film ha una \"struttura teatrale\" perch\u00e9 tutti in qualche modo \"recitano\" cio\u00e8 \"fingono\", hanno qualcosa da nascondere:\nFinale.\nIl finale \u00e8 la conclusione perfetta di un film dedicato al \"teatro\", ma \u00e8 anche una citazione del finale di \"Omicidio!\", uno dei primi film sonori di Hitchcock, un omaggio di Truffaut al \"maestro\" tanto ammirato.\nCinquant'anni prima, nel 1930, Hitchcock aveva inventato per il suo film un finale che era contemporaneamente un gioco illusionistico e un ironico ammonimento allo spettatore a non dimenticare che quello che vede \u00e8 pur sempre e soltanto uno \"spettacolo\", una \"messa in scena\"."}
{"id": "309882", "revid": "767487", "url": "https://it.wikipedia.org/wiki?curid=309882", "title": "Dinastia Xia", "text": "La dinastia Xia (), ca. 2195 a.C. - 1675 a.C., \u00e8 la prima dinastia descritta nelle cronache cinesi, come lo Shiji e gli Annali di bamb\u00f9 che riportano i nomi di diciassette Re su quattordici generazioni. Si dice che i leggendari Tre augusti e cinque imperatori abbiano preceduto questa dinastia, che fu seguita dalla dinastia Shang. La fondazione della dinastia Xia \u00e8 attribuita al leggendario Y\u01d4 il grande.\nStoria.\nFinch\u00e9 gli scavi scientifici non furono eseguiti sui siti della prima et\u00e0 del bronzo a Erlitou, nella provincia di Henan, \u00e8 stato difficile separare il mito dalla realt\u00e0 in merito all'esistenza della dinastia Xia. Da allora gli archeologi hanno ritrovato siti urbani, corredi bronzei e tombe che congetturano la possibile esistenza della dinastia Xia in luoghi citati in antichi testi storici cinesi.\nLa maggior parte degli archeologi cinesi identificano la cultura di Erlitou come l'unico sito della dinastia Xia, mentre la maggior parte degli archeologi occidentali non sono convinti del nesso esistente tra la cultura Erlitou e la dinastia Xia. Come minimo il periodo Xia contrappose uno stadio evolutivo tra il tardo neolitico e la tipica civilt\u00e0 urbana della dinastia Shang. La tecnologia agricola miglior\u00f2 drasticamente con l'invenzione della viticoltura e il miglioramento dell'allevamento dei cavalli; venivano utilizzate bighe con ruote a raggi.\nLa dinastia Xia restaur\u00f2 la monarchia ereditaria trasmessa dal tempo del leggendario imperatore giallo e cominci\u00f2 un periodo di controllo familiare o dei clan su ogni questione nazionale (). Inoltre fu proprio durante questo periodo che la civilt\u00e0 cinese svilupp\u00f2 una struttura di governo che impiegava sia un governo civile benevolente () che punizioni severe per trasgressioni legali (). Da questa forma primitiva nacquero i primi codici legali cinesi.\nSi pensa che la dinastia Xia abbia compreso un territorio che si estendeva ad est delle province di Henan, Shandong e Hebei e ad ovest di Henan e Shanxi. Da nord a sud si estendeva da Hebei a Hubei. Nel 1959, venne riportato alla luce un sito nella localit\u00e0 di Yanshi; esso conteneva grandi palazzi e sembra che fosse la capitale della dinastia Xia.\nI metodi di datazione al carbonio collocano il sito tra il 2100 a.C. e il 1800 a.C., portando prove inconfutabili dell'esistenza della dinastia. Jie, l'ultimo sovrano Xia, viene ritenuto un re corrotto. Fu detronizzato da Tang, il capo degli Shang dell'est."}
{"id": "309883", "revid": "2176179", "url": "https://it.wikipedia.org/wiki?curid=309883", "title": "Lingua celtiberica", "text": "La lingua celtiberica o celtiberico (detto anche \"Ispano-celtico\") \u00e8 una lingua celtica estinta parlata dai Celtiberi, nella penisola iberica centrale, prima e durante i primi secoli della dominazione romana. Molto poco rimane del celtiberico, che \u00e8 attestato in alcuni toponimi pre-romani nella penisola iberica che sopravvissero abbastanza per essere registrati nei documenti, nelle formule usate per i nomi personali (e che ci danno qualche indizio sulla grammatica) e in alcune iscrizioni su placche di bronzo e di piombo, redatte nella scrittura iberica, profondamente influenzata da quella fenicia e greca. \nCaratteristiche.\nCi\u00f2 che \u00e8 rimasto \u00e8 sufficiente per capire che il celtiberico era una lingua celtica \"Q\" (come il goidelico) e non \"P\" come il gallico (Mallory 1989, p.\u00a0106) e che era portatore di alcuni tratti arcaici e termini non riscontrabili in altre parlate celtiche (come \"silabur\" \"moneta, argento\", affine all'inglese \"silver\", di cui l'etimologia rimane sconosciuta e probabilmente spiegabile come \"Wanderwort\"). Dato che anche il brittonico \u00e8 una lingua \"P\" ma pi\u00f9 affine al goidelico che al gallico, ne consegue che la divisione \"P/Q\" \u00e8 parafiletica: il cambiamento da \"k\u02b7\" a \"p\" avvenne nel brittonico e nel gallico in un momento in cui essi erano gi\u00e0 lingue separate, piuttosto che costituire una divisione che segna un ramo separato dell'albero genealogico delle lingue celtiche (perci\u00f2 denota un mutamento fonologico indipendente e atto a far prevalere il tratto labiale a discapito di quello velare del nesso labiovelare indoeuropeo). Un cambio dal PIE \"*k\u02b7\" (circa pronunciato come il nesso \"qu\" di \"quale\") a \"p\" avvenne anche in alcune lingue italiche e greche: basti confrontare l'osco \"pis\", \"pid\" (\"chi, cosa?\") con il latino \"quis\", \"quid\" e il greco attico \u1f35\u03c0\u03c0\u03bf\u03c2 (h\u00edppos) col miceneo \ud800\udc02\ud800\udc26 (\"i-qo\", entrambi \"cavallo\"). Celtiberico e gallico sono solitamente raggruppati insieme come lingue celtiche continentali, ma anche questo raggruppamento \u00e8 parafiletico: nessuna evidenza suggerisce che queste due lingue condividano innovazioni comuni separatamente dal celtico insulare, dunque rimane un raggruppamento di significato puramente geografico e diatopico.\nLe pi\u00f9 lunghe iscrizioni celtiberiche rimaste sono quelle sulle tre placche di Botorrita, placche bronzee provenienti da Botorrita, nei pressi di Saragozza, risalenti al I secolo a.C., chiamate Botorrita I, III e IV (la Botorrita II \u00e8 in latino). Tali placche presentano la particolarit\u00e0 di essere redatte in alfabeto iberico. In effetti, a partire dal IV secolo a.C. circa, e ancor pi\u00f9 nel secolo successivo, tale sistema di scrittura venne utilizzato per esprimere graficamente il celtiberico.\nIl celtiberico esibisce un pronome relativo pienamente flesso \"i\u032fos\", non conservato in altri dialetti celtici, e le particelle \"kue\" \"e\", \"nekue\" \"n\u00e9\", \"ve\" \"o\" (cfr. lat. \"-que\", \"neque\", \"vel\"). Allo stesso modo del gallese, c'\u00e8 una \"s-\" congiuntiva, come in \"gabiseti\" \"che egli prenda/egli prender\u00e0\" (antico irlandese \"gabid\"), \"(\u0278)robiseti\" \"che egli fenda/egli fender\u00e0\", \"auseti\", da confrontare con l'umbro \"ferest\" \"egli far\u00e0\", dove il futuro sigmatico, presente anche in greco, \u00e8 un'evoluzione dal desiderativo PIE espresso con \"*s\".\nFilogeneticamente, in alcune classificazioni anche lusitano e tartessico sono considerati affini al celtiberico, ma la questione \u00e8 controversa."}
{"id": "309887", "revid": "729019", "url": "https://it.wikipedia.org/wiki?curid=309887", "title": "Legio I Italica", "text": "La Legio I \"Italica\" (\"dell'Italia\") fu una legione romana costituita da Nerone il 20 settembre 66 o 67 e attiva fino al V secolo. I suoi emblemi erano il cinghiale e talvolta il toro.\nStoria.\nFondazione e anno dei quattro imperatori.\nLa legione fu arruolata da Nerone e ricevette le aquile il 20 settembre 66 in previsione di una spedizione in oriente; fu costituita da reclute nate in Italia e alte almeno 5 piedi e 7,32 pollici romani (1,71 centimetri, che l'imperatore chiamava la \"Falange di Alessandro Magno\". Ricevette il nome di \"Italica\" e fu acquartierata in Mesia inferiore.\nA causa della ribellione di Giulio Vindice, Nerone fu costretto ad annullare la sua campagna e ad inviare la legione, assieme ad altre truppe, in Gallia (marzo/aprile 68), probabilmente troppo tardi per essere coinvolta negli scontri, in quanto la rivolta era stata soppressa da Lucio Verginio Rufo, governatore della Germania superiore; la legione probabilmente rimase in Gallia sotto il comando di Petronio Turpiliano e Rubrio Gallo. Nel giugno di quell'anno, per\u00f2, il Senato romano riconobbe imperatore Galba e Nerone si suicid\u00f2. Era evidente che l'esercito del Reno di Verginio (composto dalle legioni XXI \"Rapax\", IIII \"Macedonica\" e XXII \"Primigenia\") aveva fatto la scelta sbagliata. Galba, durante il suo viaggio attraverso la Gallia, fece acquartierare la I \"Italica\" a \"Lugdunum\" (Lione), forse per controllare meglio l'esercito del Reno.\nNel gennaio del 69, l'anno dei quattro imperatori, mentre la I \"Italica\" era ancora a \"Lugdunum\" sotto il comando del legato Manlio Valente, il governatore della Germania inferiore Vitellio si proclam\u00f2 imperatore e la I \"Italica\" pass\u00f2 dalla sua parte, discendendo col suo esercito in Italia ad affrontare il pretendente Otone, succeduto a Galba. Dopo un primo scontro avvenuto il 14 aprile, l'esercito di Vitellio (composto da V \"Alaudae\", I \"Italica\" e XXI \"Rapax\") sconfisse quello di Otone (formato dalla guardia imperiale, dalla XIII \"Gemina\" e dalla I \"Adiutrix\") nella prima battaglia di Bedriaco. La I \"Italica\" fu la pi\u00f9 coraggiosa di tutte le unit\u00e0 presenti sul campo di battaglia, tanto che all'ingresso di Vitellio a Roma la sua aquila fu una delle \"quattuor legionum aquilae\" a partecipare alla sfilata per le strade cittadine.\nIntanto un nuovo pretendente al trono imperiale si era fatto avanti, il comandante delle legioni orientali Tito Flavio Vespasiano, che ottenne anche il sostegno delle legioni danubiane. Quando l'esercito di Vitellio lasci\u00f2 Roma per andare incontro al nemico, alla fine della colonna erano la I \"Italica\", la XXI \"Rapax\" e le vessillazioni delle legioni britanniche, inviate in anticipo a Cremona da Cecina. Senza comandante, a seguito di un fortunato scontro della loro cavalleria, le legioni britanniche uscirono dalla citt\u00e0, ma furono sconfitte dalle truppe di Vespasiano guidate da Vipsanio Messala e costrette a tornare entro le mura cittadine. Nel frattempo sopraggiunsero la I \"Italica\" e la XXI \"Rapax\", che si gettarono nottetempo nella mischia per aiutare i loro camerati; nella confusione e nell'oscurit\u00e0 persero di coesione, furono sconfitte e deposero le armi (seconda battaglia di Bedriaco, 24 ottobre).\nSubito dopo la vittoria, Vespasiano disperse per tutto l'impero le legioni di Vitellio; la I \"Italica\" fu mandata in Mesia, dove il nuovo governatore, Gaio Fonteio Agrippa, la tenne impegnata in una guerra assieme ad altre legioni di Vitellio di dubbia lealt\u00e0 a Vespasiano. L'esercito mesico sub\u00ec una cocente sconfitta nell'inverno 69/70 per mano dei Sarmati che avevano invaso la provincia, e Agrippa fu ucciso in questa occasione. Dopo che il nuovo governatore Rubrio Gallo riusc\u00ec a scacciare i Sarmati dalla Mesia, le truppe, sia legioni che ausiliari, furono riorganizzate, e la I \"Italica\" fu spostata (o rimase) a \"Novae\" (Svi\u0161tov, Bulgaria).\nDa Vespasiano a Settimio Severo.\nLa legione rimase a \"Novae\" per secoli, come attestato anche dall\"'Itinerarium Antonini\" (221.4), dalla \"Geographia Ravennatis\" (187.7 e 189.10) e dalla \"Notitia dignitatum\" (\"orientalis\" xl.30 e 31); basata a \"Novae\", la legione presidiava diversi piccoli presidi sparsi per la provincia le citt\u00e0 di \"Almus\" (Lom, Bulgaria) e \"Troesmis\" (Romania). Poche sono le tegole col marchio legionario, mentre sono numerosi i mattoni con lo stesso marchio e le epigrafe (vedi INSCRIPTIONS LATINES DE NOVAE edito dall'Universit\u00e0 Adam Mickiewicz di Poznan in Polonia 1992) Un altare dedicato alla divinit\u00e0 \"Bonus Eventus\" (\"Riuscita positiva\" della legione), proveniente probabilmente dal tempio delle insegne legionarie, fu eretto dal primipilo della legione nel 182; un altro altare a \"Liber Pater\", sempre dallo stesso tempio, fu dedicato da un altro primipilo; un terzo primipilo dedic\u00f2 ancora un altro altare ai \"dis militaribus genio uirtuti aquiliae sanct(ae) signisque\" (\"Agli dei militari, allo spirito di coraggio, all'aquila sacra ed agli stendardi\") il 20 settembre 224, l'anniversario della creazione della legione.\nLa legione combatt\u00e9 su quei confini nelle guerre di Domiziano e, con Traiano, partecip\u00f2 alla conquista della Dacia. Per Marco Aurelio difese i confini contro Quadi e Marcomanni e con Settimio Severo si spost\u00f2 in oriente per battersi con i Parti, ricevendo anche il titolo di Severiana.\nDurante il III secolo, e in particolare durante la seconda met\u00e0 del periodo, il personale della I \"Italica\" era promosso al \"praetorium\" alquanto frequentemente;\nDalla crisi del III secolo alla \"Notitia Dignitatum\".\nQuesto trattamento preferenziale della legione sarebbe dovuto all'origine delle reclute, per lo pi\u00f9 Traci, ben noti all'epoca per la loro ferocia in battaglia; per questo motivo un distaccamento della legione, assieme alla legione gemella XI \"Claudia\" entr\u00f2 poi a far parte del \"comitatus\" in epoca dioclezianea, mentre all'epoca di Costantino I furono incorporate tra le truppe di palazzo, le \"legiones palatinae\". I \"Primani\" della \"Notitia Dignitatum\" (\"orientalis\" vi.5 = 45) e gli \"Undecimani\", le vecchie I \"Italica\" e XI \"Claudia\", furono le uniche unit\u00e0 provenienti dall'antico esercito danubiano. \u00c8 possibile che la \"primanorum legio\" nell'esercito di Giuliano nel 357 vada identificata con la I \"Italica\".\nLa \"Notitia dignitatum\" indica che all'inizio del V secolo la I \"Italica\" faceva la guardia ad entrambe le sponde del Danubio, con fortezze a \"Novae\" e dall'altra parte del fiume a \"Sexagintaprista\", per il tratto della Mesia inferiore."}
{"id": "309890", "revid": "155613", "url": "https://it.wikipedia.org/wiki?curid=309890", "title": "Via della Conciliazione", "text": "Via della Conciliazione \u00e8 una strada di Roma che collega largo Giovanni XXIII alla piazza Pio XII, di fronte alla piazza San Pietro.\nIdealmente collega la capitale d'Italia con lo Stato Vaticano, secondo una direttrice che si sviluppa da Castel Sant'Angelo fino a piazza San Pietro; la strada sbocca in piazza Pio XII, dove una sottile linea di travertino romano, preso dalle vicine cave di Tivoli, delinea il confine di Stato con la Citt\u00e0 del Vaticano, inquadrando scenograficamente la basilica petrina.\nSi tratta di una delle opere urbanistiche pi\u00f9 discusse e aspramente criticate del Novecento.\nStoria.\nLa strada, progettata dagli architetti Marcello Piacentini e Attilio Spaccarelli, fu creata a partire dal 1936 con la demolizione della cosiddetta \"Spina di Borgo\", in seguito alla riconciliazione ufficiale tra il Regno d'Italia e la Santa Sede, con i Patti Lateranensi dell'11 febbraio 1929. Fu completata in occasione del Giubileo del 1950 con l'installazione di due file di portalampioni a forma di obelisco.\nIl suo progetto si inquadra nel pi\u00f9 ampio piano operato dal regime fascista di ristrutturazione dei centri storici Italiani di cui il monumentalismo di Marcello Piacentini fu ispiratore ed autore. Via della Conciliazione, in particolare, esemplifica lo stereotipo, diffuso tra i secoli XIX e XX, di una grande strada sull'asse del monumento architettonico. Dunque, la sua realizzazione annull\u00f2 l'invenzione barocca ideata da Gian Lorenzo Bernini, che aveva creato un suggestivo gioco prospettico, ponendo, in asse con la scomparsa via di Borgo Nuovo, il portone in bronzo che conduceva alla Scala Regia, all'interno della cittadella vaticana; un sorprendente percorso che accompagnava lo spettatore dalle anguste e articolate strade della \"Spina di Borgo\" alla grandiosit\u00e0 della piazza San Pietro, dalla quale venivano offerti scorci verso la facciata della basilica e verso la cupola disegnata dall'architetto rinascimentale Michelangelo Buonarroti.\nL'intervento novecentesco caus\u00f2 la perdita di buona parte del tessuto urbano del rione di Borgo, con la demolizione del palazzo dei Convertendi (di Bramante e Baldassarre Peruzzi), del palazzo Jacopo da Brescia, del palazzo del Governatore, del palazzo Alicorni, del palazzo Rusticucci-Accoramboni (di Carlo Maderno) e della chiesa di San Giacomo a Scossacavalli. I palazzi dei Convertendi, Jacopo da Brescia, Alicorni e Rusticucci sono stati ricostruiti pi\u00f9 o meno liberamente, utilizzando nella ricostruzione elementi degli edifici demoliti. L'antica chiesa di San Lorenzo in Piscibus sub\u00ec trasformazioni radicali e fu inglobata all'interno di nuovi edifici, mentre l'oratorio di Santa Maria Annunziata in Borgo (\"La Nunziatina\") fu ricostruito sul lungotevere Vaticano.\nIntorno al vuoto ottenuto dagli sventramenti furono mantenuti, a nord, il palazzo Torlonia-Giraud e la chiesa di Santa Maria in Transpontina, oltre ad un isolato ottocentesco; a sud il palazzo dei Penitenzieri, il palazzo Serristori e una porzione del palazzo Cesi-Armellini. Alcuni elementi decorativi degli edifici scomparsi (come il portale e la loggia del palazzo dei Convertendi) furono rimpiegati nelle nuove costruzioni o trasferiti altrove. La fontana del Maderno, sita in piazza Scossacavalli (al centro del rione), fu collocata davanti alla basilica di Sant'Andrea della Valle; la fontana dei Delfini, posta da papa Pio IX sul fronte orientale della \"Spina\", fu trasferita nei Giardini Vaticani.\nAlle testate ottocentesche del Poletti, situate sull'estremit\u00e0 orientale, si sostituirono due palazzi pi\u00f9 grandi, con colonne e fontane, mentre a ovest, verso piazza San Pietro, prevalse il progetto di due avancorpi con loggiati aggettanti verso il centro della strada.\nLo stile complessivo delle nuove edificazioni and\u00f2 a rispecchiare il neoclassicismo semplificato piacentiniano, che domin\u00f2 nelle opere del tempo.\nIstituzione.\nLa via venne ufficialmente istituita il 16 settembre 1937 con la delibera n. 4921 del governatore di Roma Piero Colonna che cos\u00ec recita:\n\u00abDENOMINAZIONE DELLA GRANDE ARTERIA RISULTANTE DALLA DEMOLIZIONE DELLA SPINA DEI BORGHI."}
{"id": "309892", "revid": "8911", "url": "https://it.wikipedia.org/wiki?curid=309892", "title": "Ancyra", "text": ""}
{"id": "309893", "revid": "88740", "url": "https://it.wikipedia.org/wiki?curid=309893", "title": "Basilio", "text": ""}
{"id": "309895", "revid": "1571097", "url": "https://it.wikipedia.org/wiki?curid=309895", "title": "Lorenzo De Angelis", "text": "Biografia.\nFiglio di Claudio De Angelis, doppiatore e cofondatore della societ\u00e0 di doppiaggio La BiBi.it, fin da piccolo inizia a doppiare e lavorare per il cinema e, soprattutto, per la televisione.\nHa doppiato il fantasmino in \"Casper\" (1995), \"Casper - Un fantasmagorico inizio\" (1997) e \"Casper e Wendy - Una magica amicizia\" (1998) e Andrew Garfield in \"The Amazing Spider-Man\" (2012), \"The Amazing Spider-Man 2 - Il potere di Electro\" (2014) e \"\" (2021). Tra le opere in cui ha recitato, ricordiamo il film tv \"Il goal del Martin Pescatore\", regia di Ruggero Miti, la serie tv \"Lezioni di guai\" (1999), dove interpreta il personaggio di Giacomo Abati, \"Incantesimo 3 e 4\" (2000-2001), il kolossal hollywoodiano \"King Arthur\" (2004), nel ruolo di Alecto, \"Ricomincio da me\" e \"Provaci ancora prof!\", miniserie tv entrambe del 2005 e dirette da Rossella Izzo, \"Questa \u00e8 la mia terra\" (2006), regia di Raffaele Mertes, \"Chiara e Francesco\", fiction tv girata nel 2007 sotto la regia di Fabrizio Costa, \"Il sangue e la rosa\", regia di Salvatore Samperi, e \"Puccini\", regia di Giorgio Capitani, del 2008. Nel 2016 entra a far parte del cast di \"Un Medico in famiglia 10\", nei panni di Geko. Dal 2020 entra nel cast ricorrente della soap \"Un posto al sole\".\nHa doppiato vari attori di telefilm, come Matthew Underwood in \"Zoey 101\" e Gast\u00f3n Soffritti in \"Il mondo di Patty\".\nHa anche prestato la voce a Goku bambino negli OAV di \"Dragon Ball\", al personaggio di Willis in \"Digimon Hurricane Touchdown/Supreme Evolution! The Golden Digimentals\" e a quello di Henry Wong nella serie Digimon Tamers. Per il grande schermo ha doppiato Gabe Nevins nel film \"Paranoid Park\", di Gus Van Sant.\nConduce anche una carriera da rapper sotto il nome d'arte Eldiei."}
{"id": "309899", "revid": "47767", "url": "https://it.wikipedia.org/wiki?curid=309899", "title": "Basilio di Cesarea", "text": ""}
{"id": "309910", "revid": "26630", "url": "https://it.wikipedia.org/wiki?curid=309910", "title": "Cartuccia (informatica)", "text": "Una cartuccia (in inglese anche ROM cartridge o cartridge) \u00e8 un supporto di memoria rimovibile alloggiato su una scheda elettronica collegabile mediante un connettore a un sistema. In elettronica pu\u00f2 essere utilizzata per programmare il funzionamento di diversi apparecchi, in informatica per distribuire contenuti software o aggiungere memoria RAM.\nL'abitudine di distribuire il software su una cartuccia contenente memoria non volatile (generalmente di tipo ROM) si diffuse tra i primi home computer nonch\u00e9 tra le console, nei quali era presente una speciale porta di espansione che permetteva l'inserimento di tali supporti, fino alla diffusione dei dischi ottici, che port\u00f2 al progressivo abbandono delle cartucce. Il supporto \u00e8 stato diffuso pi\u00f9 a lungo, e ancora non del tutto abbandonato, per le console portatili.\nStoria.\nQuesto metodo di memorizzazione del software fu adottato inizialmente dai costruttori delle prime console domestiche degli anni settanta per distribuire i giochi per i loro sistemi e divenne negli anni ottanta molto comune grazie alla diffusione di popolari console quali l'Atari 2600 e il Nintendo Entertainment System. L'uso delle cartucce \u00e8 rimasto preponderante per le console da tavolo fino alla quarta generazione, e ha continuato ulteriormente per le console portatili.\nNonostante tra gli home computer a 8 bit quali i Commodore, gli Atari 8-bit, i Sinclair e gli MSX il supporto prevalentemente utilizzato fosse la pi\u00f9 comune cassetta a nastro seguita dal floppy disk, l'uso di distribuire software su cartuccia fu adottato anche su questi sistemi, sui quali era presente una speciale porta di espansione.\nEsse rimasero in uso per molto tempo fino alla diffusione di massa, nei primi anni novanta, dei dischi ottici e dei CD-ROM, che le surclassarono per capacit\u00e0 di memorizzazione, praticit\u00e0 e costo di produzione. A partire dagli anni 2000 sono utilizzate esclusivamente per alcune console portatili come il Nintendo 3DS e la PlayStation Vita, o ibride, come il Nintendo Switch.\nDescrizione.\nL'uso di una cartuccia come supporto di memorizzazione \u00e8 un metodo per aggiungere funzionalit\u00e0 o contenuti extra a un sistema: ad esempio, una cartuccia pu\u00f2 contenere un videogioco per una console domestica oppure un programma per un computer. In alcuni casi il progetto del computer prevedeva la possibilit\u00e0 di accedere tramite quella porta sia al bus indirizzi che al bus dati: la ROM della cartuccia viene mappata direttamente nello spazio di indirizzi della CPU, di modo che questa possa accedere direttamente alle informazioni in esse contenute. Sfruttando questo comportamento, venivano prodotte anche delle \"espansioni di memoria\", ossia cartucce che contengono della RAM che erano usate per aumentare la dotazione di memoria del computer su cui venivano installate.\nCaratteristiche aggiuntive.\nLe cartucce permettono di includere espansioni di memoria o altro hardware: esempi di ci\u00f2 sono il chip Super FX nelle cartucce di alcuni giochi per il Super Nintendo Entertainment System, o i moduli per la voce e gli scacchi nelle cartucce per la Magnavox Odyssey\u00b2. Alcune cartucce contengono delle batterie interne usate per alcuni compiti quali il salvataggio delle partite. Il primo gioco a essere dotato di questa caratteristica fu \"The Legend of Zelda\" per il Nintendo Entertainment System: essa contiene una memoria RAM per i dati alimentata da una batteria tampone. \nGrazie a questa innovazione anche l'industria dei giochi pot\u00e9 cominciare a pubblicare titoli per console che offrissero all'utente una trama pi\u00f9 articolata e una giocabilit\u00e0 pi\u00f9 lunga rispetto ai precedenti titoli in cui una partita si esauriva in pochi minuti. La capacit\u00e0 della batteria era tale che i dati erano preservati per anni. Se per\u00f2 la batteria si esauriva o si guastava, tutti i dati memorizzati erano persi: era generalmente possibile continuare a giocare ma la cartuccia non era pi\u00f9 in grado di conservare le partite. Altre cartucce contenevano un orologio in tempo reale: Nintendo ad esempio lo introdusse nelle cartucce della seconda generazione dei giochi Pok\u00e9mon per creare degli eventi legati allo scorrere del tempo, come ad esempio la crescita dei frutti sugli alberi o le prove giornaliere che cambiavano ogni 24 ore.\nUtilizzo.\nSono state utilizzate in vari sistemi:\nComputer famosi che usavano le cartucce come supporto in aggiunta alle cassette con nastro magnetico e/o ai floppy furono i Commodore VIC-20, Commodore 64 (vedi cartucce per Commodore 64), Commodore 16, gli Atari 400/800/XL/XE, il Texas Instruments TI-99/4A (dove si chiamarono \"Solid State Command Modules\" e non erano mappate direttamente sul bus di sistema), l'IBM PCjr (su cui le cartucce furono mappate nello spazio del BIOS), i computer MSX, gli home computer Sinclair ZX80, ZX81 e ZX Spectrum e altri. Dalla fine degli anni settanta alla met\u00e0 degli anni novanta la maggior parte delle console domestiche fu basata sulle cartucce. Quando la tecnologia dei dischi ottici cominci\u00f2 a diffondersi come principale supporto di memorizzazione molti produttori di hardware iniziarono ad abbandonare le cartucce in favore dei compact disc (CD), dato che i CD-ROM erano pi\u00f9 economici da produrre e potevano contenere molte pi\u00f9 informazioni.\nLa Nintendo fu l'ultimo produttore di console domestiche a passare ai dischi ottici: la sua console Nintendo 64 del 1996 adott\u00f2 ancora le cartucce come supporto per i propri giochi. Nonostante la questione economica (una ROM costa pi\u00f9 di un CD) e i problemi legati alla capienza (un CD pu\u00f2 contenere molti pi\u00f9 dati), Nintendo ottenne comunque dei vantaggi nell'uso di tale supporto: ridusse la possibilit\u00e0 di copiare illegalmente i suoi giochi (copiare una ROM non \u00e8 alla portata di tutti) e i tempi di caricamento degli stessi erano minimi. Nel 2001, con la presentazione del GameCube, anche Nintendo pass\u00f2 ai dischi ottici, tornando alle cartucce nel 2017 con lo Switch.\nLa capacit\u00e0 delle cartucce fu spesso riportata in modo ambiguo, citando sovente la capacit\u00e0 della ROM in \"mega\", senza specificare se si trattava di megabit o megabyte. Nonostante tale pratica sia col tempo scomparsa, le cartucce sono alle volte ancora indicate con la dicitura in megabit per far sembrare, a chi non conosce la differenza fra bit e byte, che il dispositivo abbia una generosa capienza: ad esempio, 512 megabit al posto di 64 megabyte.\nVantaggi e svantaggi.\nIl vantaggio di usare una cartuccia rispetto ad altri supporti \u00e8 dato principalmente dall'avere un tempo di accesso ai dati tale da permettere di eseguire il codice direttamente dalla ROM: questa viene generalmente mappata direttamente nel normale spazio di indirizzi del sistema e pu\u00f2 essere gestita come una normale memoria. Grazie a ci\u00f2 non si ha solo un caricamento del gioco quasi istantaneo ma si usa anche meno RAM per il sistema visto che i dati vengono letti direttamente dalla ROM invece che essere letti e copiati da memorie di massa lente quali i dischetti o i dischi ottici. Un altro vantaggio dell'utilizzo di una cartuccia \u00e8 dato dalle ridotte dimensioni del supporto del gioco, inferiore rispetto ad un disco ottico.\nInoltre l'involucro della cartuccia funziona anche come contenitore protettivo per la ROM del gioco, contenitore che \u00e8 resistente ai danneggiamenti (anche se tale resistenza dipende molto dal progetto del supporto) : un disco ottico \u00e8, invece, molto pi\u00f9 soggetto a danneggiamenti (graffi, esposizione a luce o calore) che ne possono compromettere l'utilizzo, un nastro pu\u00f2 fuoriuscire dalla cassetta o incastrarsi nel lettore, un dischetto pu\u00f2 rigarsi mentre una cartuccia protegge la sua ROM in un involucro di plastica. Anche una cartuccia pu\u00f2 per\u00f2 rovinarsi: urti o cadute possono danneggiare le parti interne se il contenitore non tiene ben ferma al suo interno la scheda elettronica ed i suoi chip ROM, oppure i contatti del connettore possono smettere di funzionare a causa dell'usura data dall'uso o per l'accumulo di sporcizia sugli stessi.\nI principali svantaggi di una cartuccia sono il suo elevato costo e la ridotta capacit\u00e0 rispetto ad altri tipi di supporto. Questi fattori sono stati i motivi per cui sono stati universalmente adottati i dischi ottici, sacrificando i tempi di caricamento in favore della maggiore capacit\u00e0. Mentre un CD-ROM pu\u00f2 contenere oltre 600 MB di dati, la pi\u00f9 grande cartuccia di Nintendo, l'ultimo grande produttore di console da gioco ad abbandonare questo supporto, arrivava a 64\u00a0MB (512\u00a0Mbit). Fatta eccezione per le cartucce di Nintendo Switch che riescono a contenere fino a 32 GB di memoria."}
{"id": "309911", "revid": "287204", "url": "https://it.wikipedia.org/wiki?curid=309911", "title": "Cartuccia (stampante)", "text": "Una cartuccia per stampanti \u00e8 un dispositivo rimovibile utilizzato in una stampante contenente l'inchiostro (o altra sostanza affine) necessario per il processo di stampa. \nIl termine cartuccia per stampante riferisce comunemente alla tecnologia a getto d'inchiostro (inkjet). Questo tipo di cartuccia contiene inchiostro liquido di un solo colore (cartuccia monocolore) o di pi\u00f9 colori in camere separate (cartuccia multi colore). In quest'ultimo caso l'esaurimento di un solo colore comporta la necessit\u00e0 della sostituzione dell'intera cartuccia. In molti modelli di stampante si utilizza in abbinamento una cartuccia per il nero e una cartuccia multicolore con i tre colori fondamentali (ciano, magenta e giallo), ma sono molto diffuse anche le stampanti che utilizzano singole cartucce mono-colore.\nLa cartuccia a getto d'inchiostro pu\u00f2 essere costituita da un semplice serbatoio, normalmente di materiale plastico, o incorporare in un unico blocco il serbatoio e la testina di stampa, cio\u00e8 il vero e proprio dispositivo che realizza l'espulsione delle minuscole gocce di inchiostro che compongono l'immagine sul foglio di carta. \nNel primo caso, la testina si trova all'interno della stampante e non viene mai rimossa se non per eventuale riparazione. Questa soluzione comporta il rischio che, esaurendosi l'inchiostro, si svuotino i minuscoli canalini di passaggio dell'inchiostro nella testina, causando il danneggiamento della testina stessa. Per scongiurare tale evenienza, alcuni modelli di cartucce sono dotate di un chip in grado di stimare il livello di inchiostro e di comunicare questa informazione ai circuiti della stampante e al computer ad essa collegato, in modo da poter avvisare l'utente che \u00e8 necessario provvedere alla sostituzione della cartuccia. Per maggiore sicurezza, per alcuni modelli \u00e8 previsto anche il blocco automatico del sistema. Questo sistema \u00e8 da tempo al centro di numerose polemiche in quanto limiterebbe pesantemente le possibilit\u00e0 di utilizzo di cartucce diverse da quelle originali, da parte del consumatore.\nRigenerazione e ricarica delle cartucce esauste.\nUna volta esaurito l'inchiostro, le cartucce esauste sono classificate come \"rifiuti speciali non pericolosi\".\nQuesto rifiuto pu\u00f2 continuare il suo ciclo di vita in tre modi: smaltimento, ricarica e rigenerazione.\nLe cartucce \"rigenerate\" sono ampiamente disponibili sul mercato accanto a quelle originali, ad un costo inferiore. Questo sistema, tuttora fonte di contenzioso con i produttori di cartucce originali, diminuisce sensibilmente l'emissione di materiali inquinanti ed assume, quindi, una particolare valenza ecologica considerate le grandi e crescenti quantit\u00e0 di cartucce consumate in tutto il pianeta. Se si sceglie questa pratica bisogna per\u00f2 prendere in considerazione il rischio di una diminuzione della qualit\u00e0 di stampa, nonch\u00e9 di un danneggiamento del sistema nel caso di cartucce montate su testine residenti qualora non si usino inchiostri di qualit\u00e0 adeguata, ovvero con caratteristiche chimico-fisiche perfettamente compatibili con il processo inkjet adottato da quello specifico modello di stampante."}
{"id": "309915", "revid": "287204", "url": "https://it.wikipedia.org/wiki?curid=309915", "title": "Mala", "text": ""}
{"id": "309916", "revid": "228587", "url": "https://it.wikipedia.org/wiki?curid=309916", "title": "Donald William Kerst", "text": "Kerst si laure\u00f2 nel 1937 all'Universit\u00e0 del Wisconsin, poi inizi\u00f2 la carriera all'Universit\u00e0 dell'Illinois dove nel 1940 invent\u00f2 il betatrone e, nel 1943 divent\u00f2 professore ordinario. Durante la seconda guerra mondiale lavor\u00f2 a Los Alamos nel gruppo degli scienziati impegnati nel progetto Manhattan, quello della bomba atomica. Anche a Los Alamos il betatrone si dimostr\u00f2 uno strumento di grande utilit\u00e0.\nTornato nel 1945 all'Universit\u00e0 dell'Illinois, Kerst intraprese importanti ricerche di fisica nucleare e diede la sua supervisione alla costruzione di un gigantesco betatrone di 300 milioni elettronvolt, il quale, entrato in funzione nel 1950, fu in grado di bombardare i nuclei atomici con forza sufficiente da liberare particelle elementari come i mesoni.\nNel 1962 divenne professore all'Universit\u00e0 del Wisconsin.\nMor\u00ec nel 1993 a causa di un tumore."}
{"id": "309917", "revid": "74801", "url": "https://it.wikipedia.org/wiki?curid=309917", "title": "Ernest Orlando Lawrence", "text": "Inventore e perfezionatore del ciclotrone, il primo acceleratore di particelle elementari. L'invenzione frutt\u00f2 a Lawrence il premio Nobel per la fisica nel 1939.\nBiografia.\nDopo aver studiato alle Universit\u00e0 del South Dakota, del Minnesota e Yale, dal 1927 in poi lavor\u00f2 all'Universit\u00e0 di Berkeley, dove nel 1930 fu nominato professore di fisica e nel 1936 direttore del laboratorio di radiazioni.\nAssieme a suo fratello John, speriment\u00f2 le applicazioni in medicina sia dei neutroni come agenti distruttivi dei tessuti cancerosi, sia dei radioisotopi come traccianti per studiare il ricambio organico.\nNel laboratorio diretto da Lawrence furono isolati nel 1940 due nuovi elementi radioattivi: il nettunio ed il plutonio. Quest'ultimo ebbe grande importanza nel progetto Manhattan, che port\u00f2 gli Stati Uniti alla realizzazione della prima bomba atomica. Lawrence ebbe una parte di primo piano in quest'impresa, ed il suo lavoro fu fondamentale per costruire la bomba atomica contribuendo, assieme a Robert R. Wilson, allo sviluppo della tecnica di separazione dell'Uranio 235, con il quale fu costruita la bomba che distrusse Hiroshima. La tecnica di separazione dell'uranio 235 \u00e8 alla base della reazione nucleare anche nelle moderne bombe atomiche.\nNel 1957 gli \u00e8 stato assegnato il Premio Enrico Fermi."}
{"id": "309918", "revid": "124383762", "url": "https://it.wikipedia.org/wiki?curid=309918", "title": "Battaglia di Ponte Milvio", "text": "La battaglia di Ponte Milvio fu combattuta il 28 ottobre 312 tra l'imperatore romano Costantino I, che governava le regioni occidentali dell'impero, e l'usurpatore (imperatore in Italia e Africa, ma non riconosciuto dai colleghi della tetrarchia) Massenzio, nei pressi del Ponte Milvio a Roma. A seguito della vittoria delle sue truppe, Costantino divenne l'unico sovrano della parte occidentale dell'impero, ulteriore passo nel suo percorso politico che lo port\u00f2 a divenire imperatore unico e porre fine alla Tetrarchia. Nel corso della battaglia, Massenzio mor\u00ec annegato nel Tevere; il suo corpo fu poi estratto dal fiume e decapitato, e la sua testa fu fatta sfilare per le strade di Roma il giorno successivo alla battaglia prima di essere portata in Africa.\nL'importanza culturale della battaglia deriva dal racconto dei cronisti cristiani Eusebio di Cesarea e Lattanzio, secondo cui l'evento segn\u00f2 l'inizio della conversione di Costantino al Cristianesimo: Lattanzio narra che la notte prima della battaglia Costantino ebbe un sogno in cui gli fu detto di porre un simbolo cristiano sugli scudi dei suoi soldati; Eusebio racconta invece che Costantino e i suoi soldati ebbero una visione celeste inviata dal Dio cristiano. L'Arco di Costantino, eretto per celebrare la vittoria, attribuisce certamente il successo di Costantino all'intervento divino; tuttavia, il monumento non mostra alcun simbolismo cristiano.\nContesto storico.\nLa battaglia rientra in una lunga serie di guerre civili combattute tra il 306 e il 324, che scoppiarono dopo le dimissioni di Diocleziano (1\u00ba maggio 305) e la fine della prima tetrarchia: i suoi successori, infatti, iniziarono a lottare per il controllo dell'Impero romano quasi immediatamente, e gli scontri terminarono solo quando Costatino divenne l\u2019unico imperatore.\nAll\u2019abdicazione di Diocleziano e del collega Massimiano, succedettero loro Galerio e Costanzo I, in un sistema di imperatori (Augusti) e vice imperatori (Cesari) che si basava sulla cooptazione e non sulla successione dinastica. Quando Costanzo I mor\u00ec a Eboracum il 25 luglio 306, le sue truppe, per\u00f2, acclamarono imperatore il figlio, Costantino, invece del suo successore designato Severo. Poco dopo (28 ottobre 306), a Roma si auto-proclam\u00f2 imperatore Massenzio, figlio di Massimiano; ma mentre la pretesa di Costantino fu riconosciuta da Galerio, Augusto senior dell'Impero, Massenzio fu trattato come un usurpatore; Galerio, tuttavia, riconobbe a Costantino solo il rango di Cesare. Galerio ordin\u00f2 al suo co-imperatore, Severo, di deporre Massenzio all'inizio del 307, ma una volta giunto in Italia, l\u2019esercito di Severo disert\u00f2 in favore di Massenzio e Severo fu catturato, imprigionato e giustiziato. Lo stesso Galerio marci\u00f2 su Roma in autunno, ma non riusc\u00ec a prendere la citt\u00e0; ad ogni modo, nel corso di una riunione di Galerio e Diocleziano a Carnuntum, Massenzio fu dichiarato \"hostis publicus\", condizione che ne rendeva l'uccisione legale. Costantino evit\u00f2 il conflitto sia con Massenzio sia con gli imperatori orientali per la maggior parte di questo periodo.\nCostantino e Massenzio divennero cognati quando il primo spos\u00f2 Fausta, figlia di Massimiano e sorella di Massenzio, ma i loro rapporti si deteriorarono rapidamente, non ultimo perch\u00e9 Costantino fu riconosciuto Augusto mentre Massenzio non fu mai accolto dai colleghi nel collegio imperiale.\nNella primavera del 312, mentre Massenzio si aspettava di essere attaccato da Oriente dalle truppe dell\u2019altro Augusto, Licinio, Costantino radun\u00f2 in Gallia un esercito di 40.000 soldati e attravers\u00f2 improvvisamente le Alpi, attaccando l\u2019Italia per deporre Massenzio. Malgrado la resistenza delle truppe massenziane, radunate in Italia settentrionale proprio per far fronte al previsto attacco di Licinio, Costantino conquist\u00f2 citt\u00e0 dopo citt\u00e0, vincendo due grandi battaglie, la prima presso Torino, la seconda a Verona, dove il prefetto del pretorio Ruricio Pompeiano, il generale pi\u00f9 anziano e pi\u00f9 esperto di Massenzio, fu ucciso. Costantino discese col suo esercito lungo la via Flaminia, raggiungendo Roma a estate inoltrata. Qui si accamp\u00f2 in localit\u00e0 Malborghetto vicino a Prima Porta, sulla riva destra del fiume Tevere a poca distanza dal ponte Milvio, che si trovava alle spalle delle truppe di Massenzio. Sul probabile luogo dell'accampamento fu edificato successivamente un imponente monumento in ricordo degli eventi, un tetrapilo che monumentalizzava l'incrocio di due strade, l'arco di Malborghetto.\nForze in campo.\nSecondo Zosimo, Costantino, ormai sospettoso nei confronti di Massenzio, aveva riunito un grande esercito formato anche da barbari catturati in guerra e Germani, oltre che da popolazioni celtiche e britanniche; quindi mosse alla volta dell'Italia attraverso le Alpi (presso il Moncenisio), forte di 90.000 fanti e 8.000 cavalieri.\nMassenzio poteva invece contare su 170.000 fanti e 18.000 cavalieri (tra i quali vi erano: 80.000 tra Romani, Italici, Tirreni, 40.000 Africani, oltre a Siculi).\nAl contrario, secondo i \"Panegyrici latini\" Costantino disponeva di 40.000 armati (cifra pi\u00f9 credibile per Le Bohec), mentre Massenzio di 100.000 armati.\nSvolgimento.\nCostantino condusse il suo esercito contro le forze di Massenzio, che aveva erroneamente posizionato i propri armati con alle spalle il fiume. Costantino, dopo aver condotto un lungo combattimento contro le ali dell'esercito di Massenzio, che furono travolte, constat\u00f2 che la fanteria nemica era scoperta sui fianchi, e la caric\u00f2. La fanteria si ritir\u00f2, mentre i pretoriani, essendo in posizione sul fiume, avevano deciso di resistere fino all'ultimo.\nDopo un lungo ed aspro combattimento, che si sarebbe svolto in localit\u00e0 Saxa Rubra, le truppe di Massenzio subirono una completa disfatta: mentre gli uomini volgevano in una fuga disordinata l'imperatore tent\u00f2 di mettere tra s\u00e9 ed i nemici il Tevere, finendo per\u00f2 per annegare nelle sue acque, durante il crollo del ponte che i suoi ingegneri militari avevano costruito a fianco di Ponte Milvio.\nIl corpo di Massenzio fu ritrovato e la sua testa fu portata in parata dalle truppe vittoriose di Costantino.\nConseguenze.\nCostantino fu accolto trionfalmente a Roma e divenne l'unico imperatore in Occidente, con Licinio come collega.\nNel 315 il Senato romano eresse in onore di Costantino e della sua vittoria su Massenzio l'arco di Costantino.\nVisione di Costantino.\nCostantino sostenne di avere avuto, la sera del 27 ottobre, mentre le truppe si preparavano alla battaglia, una visione, i cui dettagli differiscono per\u00f2 tra le fonti, che sono di natura agiografica.\nLattanzio afferma che la visione ordin\u00f2 a Costantino di apporre un segno sugli scudi dei propri soldati, un segno \"riferito a Cristo\". Lattanzio descrive il segno come uno staurogramma, una croce latina con la parte superiore cerchiata come una P. Non esiste nessuna evidenza certa che Costantino abbia mai usato questo segno al posto del pi\u00f9 conosciuto 'Chi-Rho' descritto da Eusebio.\nEusebio riporta due versioni dell'accaduto. La prima, contenuta nella \"Storia ecclesiastica\", afferma esplicitamente che il dio cristiano abbia aiutato Costantino, ma non menziona nessuna visione. Nella \"Vita di Costantino\", Eusebio d\u00e0 invece una dettagliata descrizione della visione affermando di averla ricevuta dall'imperatore stesso; secondo questa versione, Costantino stava marciando col suo esercito quando, alzando lo sguardo verso il sole, vide una croce di luce e sotto di essa la frase greca \"\u0395\u03bd \u03a4\u03bf\u03c5\u03c4\u03c9 \u039d\u03b9\u03ba\u03b1\" (\"Con questo vinci\"), reso in latino come \"In hoc signo vinces\", \"Con questo segno vincerai\". Dapprima insicuro del significato della visione, Costantino ebbe nella notte un sogno nel quale Cristo gli spieg\u00f2 di usare il segno della croce contro i suoi nemici. Eusebio continua descrivendo il \"labarum\", lo stendardo usato da Costantino nella sua ultima guerra contro Licinio, recante il segno 'Chi-Rho'."}
{"id": "309919", "revid": "1543377", "url": "https://it.wikipedia.org/wiki?curid=309919", "title": "Societ\u00e0 di giustizia e concordia", "text": "La societ\u00e0 di giustizia e concordia era una societ\u00e0 segreta fondata nella provincia dello Shandong da persone che erano state portate alla rovina dall'imperialismo e da disastri naturali.\nI membri erano detti anche \"boxer\", tradotto letteralmente \"pugile\", \u00e8 dovuto al fatto che inizialmente questo movimento si chiamava Yihequan (\u4e49\u548c\u62f3) traducibile come \"Pugni di giustizia e concordia\" ed i mezzi di informazione occidentale utilizzarono semplicemente la traduzione del termine Quan (Pugno). In un secondo momento, quando vi fu un riconoscimento da parte del governo imperiale, questa societ\u00e0 segreta cinese assunse il nome Yihetuan (\u4e49\u548c\u56e2).\nIl movimento era eterogeneo e comprendeva altre associazioni quali Hongquan, Meihuaquan, Dadaohui e Shenquan.\nYihequan.\nLa \"Scuola di Pugilato della Giustizia e della Pace\" (Yihequan) \u00e8 il nome di un'associazione illegale che viene utilizzato nel corso di varie rivolte a partire dal 1700. Esso assume un ruolo di rilievo nella Storia Mondiale quando viene coinvolto nella cosiddetta \"Ribellione dei Boxer\".\nLa traduzione del nome.\n\"Yihequan\"' (in pinyin) \u4e49\u548c\u62f3, I Ho Ch'uan (in Wade-Giles)\nIl ruolo storico.\nQuesto nome si \u00e8 legato indissolubilmente a quella che \u00e8 conosciuta in occidente come Rivolta dei Boxer ed in questo ambito il nome sarebbe stato utilizzato per la prima volta da un maestro di Meihuaquan: Zhao Sanduo. In realt\u00e0 il nome ha un'origine pi\u00f9 antica ed \u00e8 stato associato alla rivolta di Wang Lun nel 1774 e a quella Baguajiao del 1813 in particolare a Feng Keshan. Questo nome \u00e8 spesso usato da alcune Sette ed alcune Scuole di Pugilato come Liguajiao, Hongquan, Liutangquan, ma specialmente come tratto comune dal Meihuaquan, tanto che alcuni storici sono propensi a ipotizzare che sia un nome che il Meihuaquan assume quando entrava in collaborazione con altre sette o scuole, oppure quando veniva coinvolto in attivit\u00e0 illecite.\nIn un secondo momento, quando gli Yihequan ricevettero l'appoggio Imperiale mutarono il loro nome in Yihetuan. Per alcuni storici questo cambiamento di nome sottolinea un'evoluzione della rivolta stessa ed un cambiamento significativo del movimento, che, se in precedenza era anti-dinastico, si trasforma in gruppi filo imperiali condotti dai signorotti locali e dai funzionari governativi. In questa fase il governo imperiale raccomanda di distinguere tra Yihetuan \"buoni\" e \"cattivi\", favorendo i primi e reprimendo i secondi.\nGli Yihequan avevano infatti il motto \u00abRovesciare i Ch'ing, spazzare via gli stranieri\u00bb\nYihetuan.\nYihetuan () \u00e8 tradotto con Societ\u00e0 di giustizia e concordia, pi\u00f9 conosciuto come Boxer. Il nome Yihetuan \u4e49\u548c\u56e2 in realt\u00e0 ha un altro significato. Infatti \"tuan\" sta per gruppo, ed \u00e8 il nome che solitamente si utilizzava per i gruppi di autodifesa dei villaggi, quindi la traduzione pi\u00f9 attendibile sarebbe \"Gruppo o Gruppi della giustizia e dell'armonia\" e deriva dalla modificazione del termine Yihequan utilizzato in precedenza. \u00c8 da questa prima denominazione che fu coniato dai cronisti e dai missionari occidentali il termine impreciso di \"Boxer\".\nIl termine Yihetuan va quindi ad indicare una nuova fase della rivolta, fase in cui intervengono i notabili ed i latifondisti cinesi ed il movimento ne riconosce la guida, segnatamente al fatto di proteggere la dinastia regnante.\nI primi ad ipotizzare questa transizione per gli Yihequan sono gli amministratori della regione di Dongchang e del distretto di Guanxian in un rapporto del giugno 1898 inviato a Zhang Rumei (\u5f20\u6c5d\u6885), allora governatore dello Shandong.\nProprio grazie all'opera di Zhang Rumei e Yu Xian (\u6bd3\u8d24) si favorir\u00e0 l'integrazione degli Yihequan negli Xiangtuan (\u4e61\u56e2) accettata dalla corte imperiale.\nQuesto movimento nella storia tradizionale occidentale \u00e8 considerato come il prodotto di incivilt\u00e0, irrazionalit\u00e0, superstizione che culminarono in un sentimento xenofobo di rifiuto dello straniero presso la gente comune. \u00c8 in questo ambito che nasce l'espressione \"pericolo giallo\"\nD'altro canto oggi si riconosce l'importanza di questo movimento per l'avvento negli anni successivi (1911) della Repubblica Cinese, ed il governo della Repubblica Popolare Cinese ne esalta il ruolo patriottico e anti-imperialista; inoltre a livello storiografico si tende a vederlo come reazione all'aggressivit\u00e0 imperialistica giapponese e occidentale.\nIl sentimento anticristiano.\nOriginari dello Shandong (Shantung in Wade-Giles), i Boxers si opposero fermamente alle missioni cattoliche, al tempo in declino, e alle missioni protestanti in fervida attivit\u00e0, alle legazioni e ai consolati stranieri. La loro reazione fu particolarmente influenzata dalle attivit\u00e0 missionarie praticate dai cristiani, che furono interpretare come forme di proselitismo aggressivo e violento. \u00abI cristiani insidiano l'universo\u00bb, era il loro slogan, \u00abe con l'appoggio degli europei si comportano arrogantemente, insultano la povera gente, opprimono la dinastia Qing, offendono le consuetudini sacre sopprimendo il culto dei santi. I loro capi costruiscono grandi templi sulle rovine delle nostre venerate pagode; ingannano la gente incolta, rovinano la giovent\u00f9, strappano cuori e occhi per ricavarne filtri magici\u00bb.\nLa repressione contro i cristiani fu molto violenta: sono centinaia i martiri (tra sacerdoti, religiosi, suore e laici) venerati come santi e beati dalla Chiesa Cattolica.\nNel maggio del 1900 provocarono una grande e generale sollevazione della popolazione cinese contro gli stranieri, che rappresent\u00f2 l'antefatto della cosiddetta Ribellione dei Boxer in cui le potenze occidentali unitamente al Giappone ed alla Russia attaccarono ufficialmente la Cina, come reazione al movimento xenofobo.\nI tre principali episodi dell'insurrezione furono:\nLe otto potenze straniere che occupavano tredici delle diciotto regioni cinesi erano:\nL'azione degli occidentali sbocc\u00f2 prima nell'occupazione di Tientsin e quindi in quella di Pechino, da cui era fuggita la corte. I rivoltosi furono giustiziati e ciascun settore di Pechino venne affidato ad una potenza straniera, i soldati della quale furono autorizzati ad agire come volessero tanto che un funzionario confess\u00f2: \u00abSi provava vergogna di essere europei\u00bb. La conseguenza di questa guerra, negativa per la Cina, fu il pagamento da parte cinese di una notevole indennit\u00e0, la concessione agli stati stranieri del diritto di far risiedere delle proprie truppe nel Quartiere delle Legazioni di Pechino eretto a questo scopo, nonch\u00e9 la punizione dei principali esponenti dei boxer.\nLa missione gesuita bicentenaria.\nL'operato missionario in Cina inizi\u00f2 trecento anni prima condotta dalla Compagnia di Ges\u00f9 con padre Matteo Ricci gi\u00e0 dal 1582. Duecento anni dopo la Chiesa di Roma tolse la missione ai gesuiti e la consegn\u00f2 ai domenicani contro i quali nel giro di un secolo insorsero i boxer."}
{"id": "309922", "revid": "729019", "url": "https://it.wikipedia.org/wiki?curid=309922", "title": "Liu Shaoqi", "text": "Comunista fin da adolescente, appoggi\u00f2 la candidatura di Mao Zedong (1893-1976) alla guida del Partito Comunista Cinese nel 1935, partecipando nel medesimo anno alla Lunga marcia. Dopo la Lunga marcia (1934-1935), gli fu affidato l'incarico di organizzare in varie ragioni controllate dal Kuomintang la guerriglia contro i giapponesi, e per lunghi periodi si rec\u00f2 anche in Unione Sovietica. Oltre alla guerra civile cinese, prese parte alla seconda guerra sino-giapponese come commissario politico per la Nuova Quarta Armata comunista dopo l'incidente dell'omonimo esercito nel 1941.\nFu il secondo presidente della Repubblica Popolare Cinese, ma le sue critiche alla fallimentare politica economica di Mao, nel 1961, e il tentativo di emarginarlo dalla direzione dello stato gli costarono il carcere e la morte. Alla rivoluzione culturale delle Guardie Rosse, che facevano leva su masse popolari assai pi\u00f9 estese, i suoi seguaci nella fazione di destra del partito (la cosiddetta \"linea nera\") si opposero con energia. Per questa posizione, e per il fatto stesso di trovarsi a capo dell'apparato governativo, egli sub\u00ec nel 1967 una durissima polemica, giunta fino a forme di linciaggio morale. Accusato di burocratismo e autoritarismo, nel 1968 fu destituito da ogni carica.\nBiografia.\nComunista dello Hunan, nacque nel 1898. Iscrittosi al Partito Comunista ed educato a Mosca nel 1921, conobbe Mao nel 1922. Nel 1923-1925 venne nuovamente mandato dal Comintern a studiare a Mosca. Tornato, collabor\u00f2 con Mao a organizzare i contadini dello Hunan, regione natale di entrambi. I due lavorarono fianco a fianco sia ad Anyuan, sia a Yan'an tra il 1925 e il 1935. Liu favor\u00ec, assieme a Zhou Enlai (1898-1976), l'ascesa di Mao a Segretario generale del Partito. Trascorse molta della sua carriera politica antecedente il 1949 nella Cina settentrionale e centrale. Nel 1932 fu segretario del partito per il Fujian.\nAvendo alle spalle una lunga conoscenza diretta dell'Unione Sovietica di Stalin (1879-1953), negli stessi anni fu tra coloro che pi\u00f9 contribuirono a mantenere un'alleanza e comunanza ideologica, sempre controversa, fra il Partito Comunista Cinese e quello sovietico. A lungo designato quale \"delfino\" di Mao, partecip\u00f2 al movimento di distacco dall'URSS accusata di aver subito una involuzione revisionista, ma si appoggi\u00f2 all'apparato politico e a settori di aristocrazia operaia per impostare una linea di sviluppo economico basata sui centri industriali prevalenti e l'industria pesante, tipica del modello sovietico, al contrario di Mao fautore di rapporti pi\u00f9 equi fra citt\u00e0 e campagna e fra citt\u00e0 costiere ed entroterra e teorico di un modello di industrializzazione decentrata e collettivistica.\nAl secondo posto tra i dirigenti del partito (1937), e delfino di Mao dal 1943, strinse particolari rapporti con altri due dirigenti comunisti, Deng Xiaoping (1904-1997) e Zhu De (1886-1976), tutti fautori della linea intransigente contro gli invasori giapponesi durante la Seconda guerra mondiale ma anche di una visione legata alla modernizzazione industriale della Cina futura e meno alla considerazione del carattere agrario della realt\u00e0 cinese.\nA partire dal 1940 copr\u00ec nei sindacati, nel partito e nel governo cariche sempre pi\u00f9 importanti, sino a sostituire Mao alla presidenza della Repubblica (1958). Favorevole a una cooperazione coi nemici nazionalisti, accomunati dall'odio verso gli invasori nipponici, propugn\u00f2 un'alleanza tattica con il Guomindang nel 1941. Contribu\u00ec molto alla disfatta del Kuomintang nella guerra civile del 1945-1949 e fu con Mao sulla Piazza Tienanmen a Pechino il pomeriggio del 1\u00ba ottobre 1949 al momento della proclamazione della nascita della Repubblica Popolare Cinese. Titubante durante l'invasione del Tibet (1950) e contrario all'intervento a favore della Corea del Nord durante la Guerra di Corea (1950-1953) venne per questo aspramente criticato da Mao.\nFautore degli aiuti militari e logistici ai comunisti vietnamiti di Ho Chi Minh (1890-1969) durante la rivolta indocinese contro la Francia (1946-1953), fece epurare un importante dirigente del partito, Gao Gang (1905-1954), reo d'un fallito tentativo di congiura ai danni suoi e di Mao. Profondo conoscitore del confucianesimo, ne integr\u00f2 alcuni principi entro il nuovo comunismo cinese: il suo libriccino \"Come essere un buon comunista\" ripropose, secondo Mao, una via ascetica dell'autoeducazione individuale, piuttosto che quella della trasformazione educativa delle masse da lui indicata. Alla sua memoria, le poste della Repubblica Popolare Cinese emisero una serie di francobolli, nel centenario della nascita (1998).\nEgli si distinse tuttavia da Mao in relazione alla linea economica da adottare nel Paese. Egli si profil\u00f2 infatti come contrario all'accelerazione degli obiettivi della crescita mediante la radicale collettivizzazione che Mao impose alla Cina tra il 1958 e il 1962, durante il cosiddetto \"Grande balzo in avanti\", che cost\u00f2 una carestia tanto grave da provocare un numero imprecisato, ma certo rilevante, di morti per fame. Il fallimento di tale progetto economico cost\u00f2 a Mao una riduzione del proprio ruolo all'interno del Paese.\nAl momento del ritiro forzato di Mao, in seguito alla catastrofe alimentare, Liu venne riconfermato Presidente della Repubblica nel 1959. Qui egli e altri dirigenti \"riformisti\" si proposero di modernizzare il paese senza dover ricorrere alla collettivizzazione dell'agricoltura, anzi, tollerando un embrione di libero mercato. Nel giugno del 1966 Mao, appoggiandosi alle masse giovanili e studentesche, ribalt\u00f2 a suo favore la lotta per il potere e torn\u00f2 effettivamente al vertice del partito come risultato della cosiddetta \"Rivoluzione Culturale\".\nIl ritorno al pieno potere di Mao segn\u00f2 la fine politica e anche umana di Liu. Costretto a fare autocritica nel 1967, epurato da ogni carica pubblica e politica, accusato di essere \u00ab... la maggior personalit\u00e0 del partito colpevole di aver imboccato la via del capitalismo\u00bb venne imprigionato in un campo di lavoro al fine di esser \"rieducato\". Anche la sua famiglia sub\u00ec processi e angherie durante quel caotico periodo. La stessa sua sorte fu condivisa da molti altri eminenti dirigenti del partito, fra i quali Deng Xiaoping.\n\u00c8 da rilevare, tuttavia, che, cos\u00ec come era successo nel periodo dell'oscuramento politico di Mao, anche nella fase maoista pi\u00f9 radicale, nel Partito Comunista Cinese non venne usato il metodo della eliminazione fisica sistematica degli avversari politici interni. Se non mancarono gravi eccessi, alla base, ad esempio per opera delle campagne delle \"Guardie rosse\" - giovani e spesso giovanissimi, che Mao stesso represse grazie all'intervento dell'esercito come garante della legalit\u00e0 dello stato comunista - se vi furono esecuzioni ripetute, in momenti nei quali lo scontro interno poteva sfociare in focolai di guerra civile, non fu mai lo sterminio lo strumento della dialettica politica nel PCC, come dimostrano i rovesci e le riprese di personaggi centrali come Mao e Deng.\nLiu mor\u00ec nel 1969 durante la prigionia per diabete non curato, forse a causa di una mancanza intenzionale di cure mediche oppure perch\u00e9 le medicine gli furono negate. Venne sepolto in un luogo ignoto e sotto falso nome. Dopo la morte di Mao nel 1976, Deng - raggiunti i vertici del potere - gli fece avere una riabilitazione postuma (1980)."}
{"id": "309924", "revid": "125326049", "url": "https://it.wikipedia.org/wiki?curid=309924", "title": "David Herbert Lawrence", "text": "Biografia.\nL'infanzia e giovinezza.\nQuartogenito di Arthur John Lawrence, un minatore del Nottinghamshire, e Lydia Beardsall, una maestra fino al momento delle nozze, David Herbert visse in famiglia con i fratelli maggiori Ernest e George e le due sorelle, la maggiore Emily e la minore Ada. Frequent\u00f2 le scuole primarie a Eastwood e poi la High School a Nottingham. In questo periodo incontra Jessie Chambers, la sua migliore amica in giovent\u00f9, che in seguito gli sar\u00e0 d'ispirazione per il personaggio di \"Miriam\" in \"Figli e amanti\".\nA sedici anni inizi\u00f2 a lavorare a Nottingham, ma ben presto una polmonite lo costrinse a smettere. Inizi\u00f2 cos\u00ec nel 1902 il tirocinio come maestro nella British School di Eastwood. Nel giugno 1905 super\u00f2 l'esame di matricola all'Universit\u00e0 di Londra e prosegu\u00ec gli studi magistrali all'Istituto Superiore Universitario di Nottingham.\nL'inizio della carriera letteraria.\nIl 7 settembre 1907 pubblic\u00f2 sul \"Nottinghamshire Guardian\", con la firma di Jessie Chambers, il suo primo racconto, \"Preludio a un felice Natale\". Consegu\u00ec poi il diploma e nel 1908 divenne maestro a Croydon, presso Londra. Nel novembre del 1909 vennero pubblicate le sue prime poesie sulla \"English Review\".\nNello stesso anno incontr\u00f2 Helen Corke, una maestra di Croydon, a cui si ispir\u00f2 per la protagonista femminile de \"Il trasgressore\" o \"Contrabbando d'amore\". Nel 1910 mor\u00ec sua madre. Il 20 gennaio 1911 pubblic\u00f2 il suo primo romanzo, \"Il pavone bianco\" e alla fine dello stesso anno soffr\u00ec nuovamente di polmonite, il che contribu\u00ec alla sua decisione di lasciare l'insegnamento.\nVerso la fine di marzo del 1912 incontr\u00f2 Frieda von Richthofen, figlia del ricchissimo barone tedesco Friedrich, appartenente a una delle pi\u00f9 importanti famiglie nobiliari tedesche (annoverava personaggi famosi, come il leggendario \"Barone Rosso\", l'aviatore Manfred von Richthofen) e moglie del filologo inglese Ernest Weekley. A maggio dello stesso anno fugg\u00ec in Germania, a Metz, presso i parenti di lei e nello stesso mese usc\u00ec il suo secondo romanzo \"Il trasgressore\".\nDopo il breve soggiorno in Germania, con grande determinazione e un profondo desiderio di esplorare realt\u00e0 non contaminate dall'industrializzazione, i due si diressero verso sud, attraverso un viaggio che li avrebbe portati sempre, e comunque, verso il sole. Quel sole che con il passare degli anni diverr\u00e0 per Lawrence mito e necessit\u00e0 crescente, ma anche fonte di energia vitale irrinunciabile a livello sia interiore sia fisico, soprattutto a causa della tubercolosi che minava la sua salute.\nIl \"peregrinare\" di Lawrence e Frieda li port\u00f2 in Italia e nell'estate del 1912 furono a Riva del Garda che all'epoca era sotto la dominazione austriaca. Dopo solo quattro giorni dall'arrivo sul posto, in una lettera del 7 settembre 1912 indirizzata a David Garnett scrisse: \"Ora ci sistemiamo qui a Riva. \u00c8 molto bello, e perfettamente italiano \u2013 a circa cinque miglia dalla frontiera\". Dopo Riva si spostarono a Gargnano dove vissero dal 18 settembre 1912 al 30 marzo 1913, in un appartamento ammobiliato al primo piano di Villa Igea nella frazione di Villa per poi spostarsi per un breve periodo, dal 30 marzo all'11 aprile 1913, a San Gaudenzio, sopra Gargnano, sulla strada che porta a Muslone, dove soggiornarono presso la famiglia Capelli.\nIl periodo trascorso sul Lago, fino all'11 aprile 1913, si rivel\u00f2 particolarmente fruttuoso. Fu in questo \"paradiso\", come Lawrence stesso ebbe a definirlo, che egli termin\u00f2 \"Figli e amanti\", scrisse \"Crepuscolo in Italia\" e cominci\u00f2 \"La ragazza perduta\" e \"The Sisters\" (che divent\u00f2 \"The Rainbow\", proseguito a Lerici, in Liguria,dove soggiorn\u00f2 con Frieda dal settembre 1913 al giugno 1914) e \"Donne innamorate\" nel 1920. Nel frattempo pubblic\u00f2, nel febbraio 1913, la sua prima raccolta di poesie, \"Love Poems and Others\" e a maggio il terzo romanzo, \"Figli e amanti\".\nLa prima guerra mondiale.\nIl 13 luglio 1914, tornato nel Regno Unito spos\u00f2 Frieda che, nel frattempo, aveva ottenuto il divorzio dal marito. Dopo lo scoppio della prima guerra mondiale soggiorn\u00f2 con la moglie in varie localit\u00e0 inglesi, tra le quali la Cornovaglia da dove la coppia venne espulsa nell'ottobre del 1917 per il pacifismo di lui e la nazionalit\u00e0 tedesca di lei. In questo periodo vennero pubblicati: la prima raccolta di racconti, \"L'ufficiale prussiano\" (dicembre 1914); il quarto romanzo, \"L'arcobaleno\" (settembre 1915); \"Crepuscolo in Italia\" (giugno 1916); la seconda raccolta di liriche, \"Amores\" (luglio 1915); le poesie, \"Ecco! Siamo giunti a buon fine\" (dicembre 1917); \"Nuove poesie\" (ottobre 1918) e \"L'alloro\" (novembre 1918).\nLa censura su \"L'arcobaleno\".\nMentre componeva \"The Rainbow\", D. H. Lawrence si rese conto che n\u00e9 i critici n\u00e9 i lettori avrebbero accettato il suo romanzo. Il 18 dicembre 1914, in una lettera ad Amy Lowell, nella quale Lawrence esponeva le proprie opinioni sulla ricezione critica di un libro contenente alcuni dei suoi racconti, scrisse: \"I critici mi odiano davvero. Ed \u00e8 giusto cos\u00ec\". \u00c8 una curiosa osservazione da parte di qualsiasi scrittore, ma soprattutto da parte di uno che era cos\u00ec intento a lavorare sulle trasformazioni morali dei suoi lettori.\nIl modo molto franco e senza infingimenti da parte dell'autore nel trattare il desiderio sessuale e il potere che esso esercita all'interno delle relazioni, come forza naturale ma anche spirituale, caus\u00f2 al libro un processo per oscenit\u00e0 (1857 Obscene Pubblication Act.), sentenziato dalla Bow Street Magistrates\u2019 Court il 13 novembre 1915, a seguito del quale tutte le copie ancora in circolazione vennero fatte sequestrare per poter essere distrutte. \nIl giudice Sir Dickinson, chiamato a giudicare il caso, consider\u00f2 \"The Rainbow\" un'opera disgustosa, definendola una totale sporcizia e aggiungendo di non osare pensare al danno che un simile libro avrebbe potuto causare; in base al proprio giudizio, ordin\u00f2 che tutte le 1.011 copie del romanzo, sequestrate ad Algernon Methuen tra il 3 e il 5 di novembre, fossero distrutte e condann\u00f2 la casa editrice Methuen al pagamento di una multa di 10\u00a3 10s.\nDopo la sentenza, l'opera non fu ristampata in Gran Bretagna per 11 anni e solo nel 1924 D. H. Lawrence riusc\u00ec a trovare un editore americano che pubblicasse il romanzo. Alla fine il lavoro venne considerato uno dei migliori di Lawrence, in particolare grazie al complesso studio delle tensioni insite nelle relazioni tra uomini e donne.\nIl soggiorno italiano.\nRitorn\u00f2 in Italia nel novembre 1919 e soggiorn\u00f2 con la moglie in diverse localit\u00e0 italiane tra cui Firenze, La Spezia, Spotorno, Picinisco, Ravello, Capri, Taormina, Cagliari e altri luoghi della Sardegna. Dopo una breve parentesi tra Germania e Austria nell'estate del 1921 torn\u00f2 in Italia. In questo periodo vennero pubblicati la sua seconda opera teatrale, \"Pericoloso toccare\" (maggio 1920), il quinto e il sesto romanzo, \"Donne innamorate\" e \"La ragazza perduta\" (novembre 1920); il testo scolastico \"Momenti della Storia europea\" (marzo 1921); il suo primo libro di psicoanalisi, \"La psicanalisi e l'inconscio\" (maggio 1921); la raccolta di liriche \"Testuggini\" e il libro di viaggio \"Mare e Sardegna\" (dicembre 1921).\nIl giro del mondo.\nNel 1922 inizi\u00f2 a tradurre le opere di Verga. Il 26 febbraio 1922 si imbarc\u00f2 con la moglie da Napoli per l'India. Soggiorn\u00f2 a Ceylon e ad aprile si rec\u00f2 in Australia dove scrisse il suo ottavo romanzo, \"Canguro\". Prosegu\u00ec il suo viaggio attraverso il Pacifico ad agosto passando per Nuova Zelanda, le Isole Cook e Tahiti, approdando il 4 settembre a San Francisco. Si trasfer\u00ec il 23 marzo 1923 in Messico a Chapala dove inizi\u00f2 quello che sarebbe stato il suo decimo romanzo, \"Il serpente piumato\". In agosto, a New York la moglie si imbarc\u00f2 per l'Inghilterra, mentre egli si mise in viaggio per la California.\nNel frattempo, tra Los Angeles e il Messico, termin\u00f2 in ottobre il suo nono romanzo, \"Il ragazzo nella boscaglia\". Il 22 novembre a Vera Cruz si imbarc\u00f2 per tornare a Londra dove si stabil\u00ec con Frieda. In questo periodo vennero pubblicati: il settimo romanzo, \"La verga d'Aronne\"; il secondo libro di psicanalisi, \"Fantasia dell'inconscio\"; la raccolta \"\"Inghilterra, mia Inghilterra\" e altri racconti\", tutti nel 1922. Nel 1923 furono pubblicati: tre romanzi brevi, \"La coccinella\", \"La volpe\" e \"Il fantoccio scozzese\", il saggio \"Studi sulla letteratura classica americana\", il romanzo \"Canguro\", la raccolta di liriche \"Uccelli, bestie e fiori\", e la traduzione di \"Mastro-don Gesualdo\".\nGli ultimi anni.\nDopo essere stato a Parigi nel gennaio del 1924, ritorn\u00f2 in America e soggiorn\u00f2 prima nel Nuovo Messico e dalla met\u00e0 di ottobre di nuovo in Messico dove all'inizio del 1925 termin\u00f2 la stesura de \"Il serpente piumato\". \u00c8 in questo periodo che gli venne diagnosticata la tubercolosi. Torn\u00f2 quindi in Europa cercando localit\u00e0, specialmente in Italia, con climi favorevoli alla sua condizione di salute. Risiedette per un certo tempo a Spotorno dove scrisse il romanzo breve \"La vergine e lo zingaro\" che verr\u00e0 pubblicato solo postumo. Fu di questo periodo la pubblicazione de \"Il ragazzo nella boscaglia\" e di altri due romanzi brevi \"Il purosangue\" e \"La principessa\". Dopo la pubblicazione nel gennaio del 1926 de \"Il serpente piumato\", si trasfer\u00ec nella Villa Mirenda a Scandicci, allora chiamata Casellina e Torri, nei pressi di Firenze.\nL\u00ec si dedic\u00f2 alla pittura, ma soprattutto vi scrisse il suo undicesimo romanzo \"L'amante di Lady Chatterley\" che verr\u00e0 pubblicato in edizione privata nel 1928, ispirato alla relazione della moglie Frieda von Richthofen con il tenente Angelo Ravagli (futuro terzo marito di Frieda). Dopo questa pubblicazione ripart\u00ec per la Svizzera, la Germania e la Riviera francese. Di questo periodo sono il libro di viaggio \"Luoghi etruschi\", il romanzo breve \"L'uomo che era morto\", il lavoro teatrale \"David\" e \"Mattinate al Messico\". \n&lt;br&gt;Le furiose polemiche e la conseguente censura de \"L'amante di Lady Chatterley\" lo indussero nel marzo del 1929, mentre era a Parigi, sofferente a causa dell'aggravarsi della tubercolosi, a scrivere \"A proposito dell'\"amante di Lady Chatterley\"\". Nel settembre dello stesso anno scrisse il suo ultimo libro, \"Apocalisse\". \nAll'inizio del 1930, ulteriormente aggravatesi le sue condizioni, venne ricoverato nel sanatorio di Vence, ma vi rimase ben poco preferendo farsi trasferire a Villa Robermond. L\u00ec mor\u00ec la sera del 2 marzo. Postume uscirono le sue ultime opere, tra le quali \"La vergine e lo zingaro\", dedicato all'ormai ex consorte.\nLe opere.\nI libri pi\u00f9 famosi di Lawrence sono \"Figli e amanti\" (1913) e \"L'amante di Lady Chatterley\" (1928), quest'ultimo a lungo al centro di polemiche e di scandali per l'audacia del linguaggio con cui descrive la vita sessuale dei personaggi. Nel 1932 fu pubblicato \"Etruscan Places\", che raccoglie vari saggi dedicati a citt\u00e0 etrusche, da lui visitate."}
{"id": "309930", "revid": "22759", "url": "https://it.wikipedia.org/wiki?curid=309930", "title": "Emma Caufield", "text": ""}
{"id": "309933", "revid": "27559", "url": "https://it.wikipedia.org/wiki?curid=309933", "title": "Gioielleria di scena", "text": ""}
{"id": "309936", "revid": "201640", "url": "https://it.wikipedia.org/wiki?curid=309936", "title": "Orgoglio e pregiudizio", "text": "Orgoglio e pregiudizio (\"Pride and Prejudice\") \u00e8 uno dei pi\u00f9 celebri romanzi della scrittrice inglese Jane Austen, pubblicato il 28 gennaio 1813.\nTrama.\nLa famiglia Bennet \u00e8 composta dai coniugi Bennet e dalle loro cinque figlie: Jane, Elizabeth, Mary, Catherine (detta anche Kitty) e Lydia. L'obiettivo rimasto alla signora Bennet, vista la mancanza di un figlio maschio che possa ereditare la loro tenuta di Longbourn nell'Hertfordshire, \u00e8 quello di vedere sposate le sue figlie. La signora Bennet \u00e8 una donna frivola mentre il signor Bennet \u00e8 un uomo intelligente, sarcastico e imprevedibile. \u00c8 tuttavia affezionato a Jane e a Elizabeth, di carattere assennato e ragionevole.\nQuando il ricco e celibe signor Bingley si trasferisce a Netherfield, una bella dimora in affitto nelle vicinanze, la signora Bennet freme affinch\u00e9 le figlie gli vengano presentate quanto prima e prega il marito di presentarsi a porgere i propri omaggi al nuovo vicino. Intende combinare un matrimonio tra il signor Bingley e una delle sue figlie e non vuole correre il rischio di vederselo accaparrato da qualche altra vicina. Il signor Bennet, nonostante l'apparente reticenza, si presenta al nuovo arrivato e le figlie gli vengono presentate durante il ballo dato da Sir Lucas, un vicino di casa. Il signor Bingley \u00e8 giunto a Netherfield in compagnia delle sue due sorelle, Caroline e la signora Hurst, del marito di quest'ultima e del suo pi\u00f9 caro amico, il signor Darcy. \u00c8 immediatamente evidente la grande ammirazione di Bingley per Jane. Al contrario, Darcy non mostra alcun interesse per la compagnia e quindi viene subito etichettato come un uomo orgoglioso e altero. Durante il ballo Elizabeth viene definita da Darcy \"appena passabile\": Elizabeth lo sente e lo prende in antipatia.\nJane viene invitata dalle sorelle del signor Bingley a pranzo nella tenuta di Netherfield. La madre obbliga Jane ad andare all'appuntamento a cavallo, sperando che la pioggia la trattenga l\u00e0 per la notte; Jane prende freddo e si ammala, rimanendo quindi a Netherfield per diversi giorni. Preoccupata, Elizabeth va a visitarla percorrendo a piedi diverse miglia ed esponendosi quindi alle critiche delle sorelle di Mr Bingley. Durante la visita Elizabeth e il signor Darcy discutono vivacemente a proposito delle qualit\u00e0 che una donna debba possedere e dei rispettivi caratteri.\nQualche giorno dopo, la famiglia di Longbourn riceve la visita del signor Collins, cugino delle ragazze nonch\u00e9 pastore anglicano. William Collins \u00e8 per legge il legittimo erede di Longbourn e spera di poter sposare una delle figlie dei Bennet. La scelta ricade prima su Jane e poi su Elizabeth, che cerca di evitarlo in ogni modo. Nello stesso periodo la famiglia Bennet conosce Wickham, un affascinante ufficiale dell'esercito che racconta di essere stato privato dell'eredit\u00e0 e trattato molto crudelmente da Darcy; il racconto inasprisce l'opinione che Elizabeth ha di Darcy.\nIl signor Bingley organizza un ballo a Netherfield. Il suo trasporto nei riguardi di Jane \u00e8 visibile, tanto che la societ\u00e0 locale d\u00e0 il loro matrimonio per certo. Durante il ricevimento, ogni membro della famiglia Bennet si comporta in modo da mettere involontariamente in imbarazzo Jane ed Elizabeth.\nPochi giorni dopo Darcy e tutta la famiglia Bingley si trasferiscono improvvisamente a Londra, dove resteranno tutto l'inverno. Elizabeth, letta la lettera che Caroline Bingley ha inviato a Jane, sospetta che le sorelle e Darcy abbiano intenzione di trattenere Bingley a Londra per porre fine al suo attaccamento per la sorella.\nNel frattempo il signor Collins chiede la mano di Elizabeth. Lei rifiuta categoricamente nonostante le rimostranze della madre. Il signor Collins, deciso a tornare a casa con una moglie, sceglie di sposare Charlotte Lucas, la migliore amica di Elizabeth.\nDopo il matrimonio, mentre Elizabeth \u00e8 in visita presso Collins e Charlotte, il signor Darcy le fa una proposta di matrimonio che lei rifiuta, arrabbiata sia per via di Jane che di Wickham. Egli le scrive allora una lettera in cui spiega i motivi delle sue azioni. Elizabeth \u00e8 talmente sorpresa dalla lettera che cambia opinione su Darcy.\nGiunta l'estate, Elizabeth parte con gli zii londinesi per un viaggio di piacere nel Derbyshire, durante il quale si trovano vicino a Pemberley, la tenuta in cui vive Darcy. Convinta che il legittimo padrone non sia in casa, Elizabeth acconsente a visitare la tenuta. Tuttavia durante la visita incontra proprio il signor Darcy, rientrato prima del tempo; i modi di Darcy sono molto mutati, sembra essere socievole e gentile. Elizabeth \u00e8 felice di potergli presentare i signori Gardiner, che sono brillanti ed intelligenti. Il giorno seguente Darcy le presenta la sorella Georgiana, desideroso che le due giovani facciano amicizia. Elizabeth ha anche occasione di incontrare il signor Bingley, il cui comportamento le fa sperare che sia ancora innamorato di Jane.\nElizabeth viene per\u00f2 raggiunta da una pessima notizia: Lydia \u00e8 scappata con Wickham e non si sa se lui abbia intenzione di sposarla o meno. Elizabeth nell'emozione del momento racconta tutto a Darcy. Assieme agli zii rientra a Longbourn e lo zio raggiunge il signor Bennet a Londra per cercare la coppia. Il signor Gardiner convince il signor Bennet a tornare a casa dalla famiglia e pochi giorni dopo li avverte di aver trovato Lydia e Wickham e di averli convinti a sposarsi. Qualche tempo pi\u00f9 tardi Elizabeth viene a sapere che \u00e8 invece stato il signor Darcy a trovarli e a combinare il matrimonio, saldando i debiti di Wickham e pagandolo profumatamente.\nPochi giorni dopo giungono a Longbourn Darcy e Bingley col pretesto della stagione di caccia e Bingley chiede la mano di Jane, che accetta. Elizabeth viene sorpresa da una visita improvvisa della zia di Darcy, Lady Catherine De Bourgh, che pretende il suo impegno a non sposarsi mai con Darcy. Elizabeth rifiuta e Darcy, che viene a sapere dell'accaduto, si ripropone a Elizabeth, che accetta. L'epilogo \u00e8 il matrimonio tra Elizabeth e Darcy e quello tra Jane e Bingley.\nInfluenza culturale.\nSecondo una ricerca dell'associazione \"non profit\" Online Computer Library Center, \"Orgoglio e pregiudizio\" risulta essere al 32\u00ba posto nella classifica dei libri pi\u00f9 richiesti alle biblioteche di tutto il mondo.\nRomanzi ispirati:\nSequel:\nParodie:"}
{"id": "309943", "revid": "1305887", "url": "https://it.wikipedia.org/wiki?curid=309943", "title": "Uomo mascherato", "text": "L'Uomo mascherato (in inglese \"The Phantom\", ossia \"il fantasma\"), conosciuto anche come \"l'Ombra che cammina\", \u00e8 un personaggio dei fumetti d'avventura statunitensi creato nel 1936 dallo sceneggiatore Lee Falk e disegnato da Ray Moore; \u00e8 uno dei pi\u00f9 famosi personaggi del fumetto mondiale.\nCapostipite degli eroi mascherati in calzamaglia e senza superpoteri, raggiunge dall'inizio un vasto successo grazie al fascino del personaggio e alla ricchezza della trama avventurosa sostenuta da un vasto immaginario fantastico con aspetti mitologici, risvolti psicologici, tematiche noir, modernismo ed ecologia. Il personaggio \u00e8 fra i primi a indossare il tipico costume che diventer\u00e0 prerogativa dei supereroi, di cui rappresenta un prototipo. \"Phantom\" fu una delle principali ispirazioni per l'immaginario dei supereroi, e oggi \u00e8 una delle poche serie d\u2019avventura create negli anni trenta ancora pubblicate.\nIl personaggio divenne famoso in tutto il mondo venendo tradotto in oltre sessanta nazioni; il grande successo raggiunto ha reso il personaggio oggetto di merchandising oltre che protagonista di una serie di romanzi scritti dallo stesso Falk, di un serial televisivo di quindici episodi realizzato nel 1943, di uno spettacolo teatrale nel 1979, della serie a cartoni animati \u201c\"Phantom 2040\"\u201d prodotta nel 1996 e del film \"The Phantom\" del 1996; inoltre in vari paesi come l'Australia e l'Italia sono state realizzate da altri autori serie a fumetti non ufficiali incentrate sul personaggio.\nGenesi del personaggio.\nLa versione definitiva del personaggio indossa una maschera e un costume viola aderente ma Falk originariamente aveva pensato a un costume grigio e avrebbe voluto chiamarlo \"The Gray Ghost\" (Il Fantasma Grigio) prima di decidersi per \"The Phantom\". Il costume comparve per la prima volta come viola nel debutto nel 1939 delle strisce domenicali a colori, evidentemente si tratt\u00f2 di un errore di stampa e lo stesso Falk si affrett\u00f2 a disapprovarlo ma sebbene ci\u00f2 non sia mai stato corretto, Falk continu\u00f2 successivamente a definire grigio il costume nei testi delle strisce quotidiane in bianco e nero ma alla fine si rassegn\u00f2 al costume viola. In una storia retroattiva sulla \"continuity\", fu mostrato che il primo Uomo mascherato scelse il costume basandosi sulle sembianze di un idolo della giungla, e color\u00f2 l'indumento con bacche viola della giungla. Gli editori che stamparono fumetti a colori dell'Uomo mascherato prima del 1939 scelsero il colore del costume basandosi sulle proprie preferenze, e anche pi\u00f9 tardi diversi editori in tutto il mondo selezionarono diversi colori per il costume. Ad esempio blu in Scandinavia, rosso in Italia e marrone in Nuova Zelanda.\nAmbientazione.\nLa base di Phantom \u00e8 nella foresta profonda dell'isola Eden appartenente allo Stato di \"Bangalla\" o \"Bengalia\" o \"Bangolia\", una nazione di fantasia (il cui presidente \u00e8 Luaga, un suo amico); inizialmente lo Stato era collocato in Asia, approssimativamente vicino all'India o nell'indonesia, in seguito, dopo gli anni sessanta, venne indicativamente spostato in Africa. In una nazione confinante con Bangalla si trova una citt\u00e0 chiamata \"Bengasi\" (ma non quella reale); L'uomo mascherato risiede sempre sull'isola Eden che \u00e8 sede del comando segreto della \"Jungle Patrol\" (Pattuglia della Giungla). La sua residenza \u00e8 nella Caverna del Teschio, una vasta grotta fornita di saloni, stanze, e cunicoli, la cui entrata assomiglia appunto ad un teschio; la Caverna \u00e8 situata nel cuore della giungla ed \u00e8 raggiungibile solo attraversando tortuosi passaggi, transitando sotto ad una cascata ed attraversando una remota zona controllata dai pigmei \"Bantar\" guidati da Guran, praticamente sue particolari guardie personali, pacifici omini arboricoli minuti e di statura nana ma fedelissimi e letali. Solitamente nessuno conosce o visita la sua caverna segreta, ma talvolta sedendosi su di un impressionante trono di pietra riceve a colloquio alcuni personaggi che lo raggiungono nella foresta.\nBiografia del personaggio.\nIl personaggio veste con una calzamaglia fino al capo, calzoncino aderente a strisce trasversali azzurre e nere, stivaletti e una maschera nera; \u00e8\u2019 dotato di un cinturone alle quali sono appese due pistole. Vive nella giungla, nell'immaginaria isola di Eden, nella nazione di Bengalia, nella quale \u00e8 nato e abita nella \u201ccaverna del Teschio\u201d, una grotta posta al centro della foresta che contiene vari spazi e cunicoli e per raggiungerla si devono attraversare stradine tortuose e passare sotto una cascata; nella grotta vi \u00e8 anche un trono di pietra sul quale si fa trovare seduto quando riceve le rare visite da qualcuno. La sua caratteristica principale \u00e8 un forte senso di giustizia e la volont\u00e0 di ergersi a difensore dei deboli.\nLe leggende sul suo conto narrano che sia immortale e che abbia oltre quattrocento anni ma in realt\u00e0 \u00e8 l'ultimo discendente di una stirpe che di padre in figlio si tramanda segretamente il compito fin dal 1536 quando, il superstite di un massacro compiuto dai pirati Singh nel golfo del Bengala, giur\u00f2 di impegnare la propria vita e quella dei suoi discendenti nella lotta contro la pirateria. Vive abitualmente nella giungla indonesiana in compagnia di un cavallo di nome Eroe e di un lupo chiamato Diavolo, circondato dai fedeli Bandar, popolo di pigmei, guidati dall'amico Guran; i pigmei lo chiamano Ombra-che-cammina e sono i soli a conoscere il segreto della sua immortalit\u00e0. Spesso raggiunge negli Stati Uniti d'America la sua fidanzata Diana Palmer, studentessa ed esploratrice, mentre altre volte \u00e8 da lei raggiunto nella giungla. I due si erano incontrati nella prima avventura del personaggio e instaurano un rapporto tormentato che li porter\u00e0 al matrimonio alla presenza di Mandrake e Lothar e ad avere due gemelli, \"Kit\" e \"Heloise\". \nHa studiato a Oxford, per poco non \u00e8 diventato campione mondiale di boxe e nella sua lunga carriera di giustiziere mascherato combatte contro pirati, organizzazioni spionistiche internazionali, dirottatori di aerei e, durante la seconda guerra mondiale, contro i giapponesi. Il suo impegno nella lotta contro il male lo porta in giro per il mondo.\nIl primo Phantom approda nel 1536 circa, come unico sopravvissuto a un abbordaggio dei pirati Singh, sulle coste del Bengala. Si tratta del giovane Sir Christopher Standish (nella prima versione della storia, in seguito verr\u00e0 chiamato Walker), che prende abitazione nella jungla, conosce i pigmei \"Bandar\" e costituisce la sua dimora in una grotta a forma di teschio, che diviene poi la dimora di tutta la sua progenie di Uomini Mascherati. Tutti i Phantom si dotano di armi da fuoco e di una uniforme che rappresenta un demone indigeno che mascheri il volto per combattere anonimamente il crimine, e li conservano in un grande spogliatoio assieme all'equipaggiamento di tutti i Phantom precedenti. Nelle viscere della caverna del teschio dopo ogni avventura devono redigere un rapporto da lasciare ai posteri. \nCi sono occasioni in cui lascia la sua giungla e viaggia come un uomo comune vestendo con un cappello fedora, occhiali da sole e un impermeabile; si presenta come \"Mister Walker\".\nCaratteristiche e abilit\u00e0.\nL'Uomo mascherato \u00e8 dotato di caratteristiche psicofisiche al limite del sovrumano: oltre ad eccellere in tutte le caratteristiche fisiche come velocit\u00e0, forza e precisione, eccelle anche in quelle psichiche come intelligenza, logica e intuizione, e in tutte quelle morali come giustizia, lealt\u00e0 e stoico coraggio; in pi\u00f9 pu\u00f2 vantare una concentrazione e un autocontrollo estremo, ad esempio riuscendo a sopportare colpi, dolori, lesioni e ferite per altri mortali, senza battere ciglio. In questo senso non appartiene alla categoria dei supereroi dotati di speciali poteri sovrannaturali ma manifesta il suo eroismo attraverso il carisma frutto delle sue capacit\u00e0 di affrontare le difficolt\u00e0 e di sconfiggere nemici ed avversari.\nL'Uomo mascherato \u00e8 equipaggiato con due colt calibro 45 che usa contemporaneamente senza sbagliare un colpo; ha due anelli con due marchi, il \"segno del bene\" ed il \"segno del male\", che appone indelebilmente come monito agli avversari: il primo, che porta al dito medio della mano sinistra, \u00e8 un disegno che ricorda una croce crismon che imprime con una gentile pressione sul braccio o sulla mano dei personaggi positivi, ai visitatori della sua regione, una sorta di lasciapassare con cui attesta che la persona \u00e8 sotto la sua protezione; l'altro \u00e8 la figura stilizzata di un teschio, che porta sul dito medio della mano destra, con cui imprime una cicatrice sul volto dei nemici che colpisce. Pu\u00f2 farsi aiutare dagli animali evocandoli: un lupo (battuta ricorrente di Phantom in tutti i posti in cui non sono ammessi cani: \"non \u00e8 un cane, \u00e8 un lupo\") di nome Diavolo (\"Devil\"), un cavallo, Eroe (\"Hero\"), un falco addestrato chiamato \"Fraka\", e Kisa, una pantera nera che appare solo ne \"I difensori della Terra\". Phantom \u00e8 dotato di un particolare carisma sugli animali che gli permette di addomesticare e controllare praticamente ogni specie, anche selvaggia, derivatogli dal fatto di essere nato e vissuto al contatto con la natura della foresta in una \"casa sugli alberi\" fino ai 12 anni. Nelle sue storie \u00e8 infatti stato aiutato da svariati animali come ad esempio di elefanti, leoni, delfini, scimmie, lupi, cavalli, falchi, pantere nere; e ha fronteggiato con successo fiere pericolose come tigri, squali, serpenti, coccodrilli e altri. Phantom possiede una piccola isola, Eden, dove ha insegnato alle pi\u00f9 disparate ed incompatibili specie animali a convivere in pace tra loro e con gli esseri umani.\nStoria editoriale.\nIl personaggio esord\u00ec su una serie in strisce in bianco e nero sul quotidiano \"New York American Journal\" il 17 febbraio, 1936, seguita da una striscia a colori sull'edizione domenicale nel maggio del 1939. Fu scritto da Lee Falk e inizialmente anche le matite e gli schizzi erano suoi. Il primo disegnatore dell'Uomo mascherato fu Ray Moore. All'epoca, Lee Falk era gi\u00e0 il creatore della striscia di successo per quotidiani \"Mandrake il Mago\". Ray Moore era in precedenza assistente del disegnatore di Mandrake Phil Davis. Una versione domenicale a striscia dell'Uomo mascherato venne aggiunta il 28 maggio 1939. Inizialmente disegnata da Ray Moore, dopo un periodo di collaborazione per le strisce dal settembre 1942 al luglio 1946 e per quelle domenicali dal gennaio 1943 al settembre 1948 venne sostituito da William Mc Coy dal 15 luglio 1946 per le strisce e dal 19 settembre 1948 per le tavole domenicali; alla morte di Mc Coy nel luglio 1961 il personaggio verr\u00e0 disegnato temporaneamente da Carmine Infantino e Bill Lignante, presto sostituiti da Seymour Barry che disegner\u00e0 le strisce giornaliere dal 21 agosto 1961 e le tavole domenicali dal 20 maggio 1962 fino al settembre 1994 quando verr\u00e0 sostituito alle giornaliere dai suoi collaboratori George Olesen e Keith Williams, e alle domenicali da Fred Fredericks.\nLa loro pubblicazione continu\u00f2 anche dopo la morte dell'autore originale per mano dello scrittore Tony DePaul e disegnate da Paul Ryan (striscia giornaliera) e Graham Nolan (striscia domenicale). Altri autori della striscia sono stati Ray Moore, Wilson McCoy, Bill Lignante, Sy Barry, George Olesen, Keith Williams e Fred Fredericks.\nDopo la morte di Falk, esaurite le sue trame, i testi passarono a Tony De Paul e a Claes Reimerthi. \nRistampe.\nNegli USA, la maggior parte delle storie giornaliere di Ray Moore sono state ristampate dalla Pacific Comics Club o in Comics Revue.\nAlbi a fumetti.\nNegli USA, l'Uomo mascherato \u00e8 stato pubblicato nel corso degli anni da una variet\u00e0 di editori. A partire dal 1938 il personaggio \u00e8 protagonista anche di comic book pubblicati dalla David McKay Publications fino al 1952 e dalla Harvey Comics nel decennio successivo riproponendo le strisce quotidiane. Nel 1962 la Gold Key pubblica il primo comic book con storie inedite realizzate da Bill Lignante al quale seguirono altre testate edite da King Comics (1966/67), Charlton Comics (1969) e DC Comics (1988) che affida il lavoro a Peter David, Joe Orlando, Dennis Janke, Mark Verheiden e Luke Mc Donnell. L'iniziale mini-serie fu scritta da Peter David e disegnata da Joe Orlando e Dennis Janke. La serie regolare che segu\u00ec dur\u00f2 13 numeri e fu scritta da Mark Verheiden e da Luke McDonnell. Nel 1987 \u00e8 la volta del primo comic book Marvel Comics per i testi di Stan Lee e i disegni di Alex Saviuk e Fred Fredericks al quale seguono altre collane, tra cui una versione ambientata nel futuro intitolata \u201cPhantom 2040\u201d (1995).\nNel 1987, la Marvel Comics fece una serie basata sulla serie televisiva \"Defenders of the Earth\" (Difensori della Terra). Vennero pubblicati solo 4 numeri. Un'altra mini-serie distribuita dalla Marvel nel 1994-1995 esplorava una versione pi\u00f9 futuristica, tecnologica dell'Uomo mascherato in 3 numeri (apparentemente il 22\u00ba Uomo mascherato). Pi\u00f9 tardi nel 1995 la Marvel distribu\u00ec anche una mini-serie in 4 parti basata sulla serie TV \"Phantom 2040\" le cui matite erano realizzate da Steve Ditko. Un numero presentava persino un poster disegnato da Ditko e da John Romita, Sr. Nel 2002, la Moonstone Books negli Stati Uniti cominci\u00f2 a pubblicare \"graphic novel\" sul personaggio e nel dicembre 2003 segu\u00ec una serie di albi a fumetti.\nEdizioni estere.\nScandinavia.\nLa Egmont pubblico le strisce in Scandinavia: albi quindicinali in Norvegia (come \"Fantomet\"), Svezia (come \"Fantomen\"), e Finlandia (come \"Mustanaamio\" \"Maschera nera\"). La prima storia creata originalmente per l'edizione svedese fu pubblicata nel 1963 e da allora ne sono state prodotte circa 800 con lunghezza media di una storia di 30 pagine. Tra i disegnarori e gli scrittori pi\u00f9 prolifici che hanno creato storie per \"Fantomen\" vi sono: Donne Avenell, Heiner Bade, David Bishop, Georges Bess, Joan Boix, Tony DePaul, Ulf Granberg, Rolf Gohs, Scott Goodall, Eirik Ildahl, Kari Lepp\u00e4nen, Hans Lindahl, Janne Lundstr\u00f6m, Bob McLeod, Jean-Yves Mitton, Claes Reimerthi, Paul Ryan, Alex Saviuk e Norman Worker. I disegnatori e gli scrittori che lavorano su queste strisce sono stati soprannominati \"Team Fantomen\".\nAustralia.\nUn altro paese in cui l'Uomo mascherato \u00e8 popolare \u00e8 l'Australia, dove la Frew Publications ha pubblicato un albo quindicinale, \"The Phantom\", dal 1948. L'albo contiene per la maggior parte ristampe delle strisce giornaliere e da \"Fantomen\" svedese anche se occasionalmente ha incluso anche storie originali.\nL'intera serie della striscia dell'Uomo mascherato per i giornali, fino alla morte del creatore Lee Falk, \u00e8 stata ristampata in Australia dalla Frew.\nIndia.\nIl personaggio ha avuto una lunga storia editoriale anche in India dove apparve per la prima volta negli anni quaranta sulla rivista \"The Illustrated Weekly of India\" che pubblic\u00f2 storie domenicali dell'Uomo mascherato. La Indrajal Comics rilev\u00f2 la pubblicazione dei fumetti dell'Uomo mascherato in inglese e altre lingue indiane nel 1964 fino al 1990 quando la Diamond Comics avvi\u00f2 la pubblicazione dei fumetti dell'Uomo mascherato in forma condensata fino al 2000, quando la Diamond Comics smise di pubblicare i fumetti dell'Uomo mascherato; la Egmont Imagination India rilev\u00f2 la pubblicazione lo stesso anno pubblicando fumetti mensili (solo in inglese) fino al 2002. Poi pubblic\u00f2 solo ristampe delle prime storie con nuove copertine e formati. L'unico editore regolare dell'Uomo mascherato rimasto in India \u00e8 la Rani Comics che avvi\u00f2 la pubblicazione nel 1990. Tuttavia, questi fumetti sono disponibili solo nella lingua tamil. Si pu\u00f2 notare che la Indrajal Comics, la Diamond Comics e la Rani Comics pubblicarono tutte ristampe delle strisce giornaliere o domenicali di Lee Falk. Solo la Egmont Imagination India stamp\u00f2 l'opera scandinava.\nItalia.\nAnche gli editori italiani Fratelli Spada in Italia hanno prodotto un gran numero di storie originali dell'Uomo mascherato per la loro serie di albi a fumetti \"L'Uomo Mascherato\" negli anni sessanta e settanta. Tra i disegnatori che lavorarono per i Fratelli Spada vi furono Raul Buzzelli, Mario Caria, Umberto Sammarini (\"Usam\"), Germano Ferri, Senio Pratesi, Angelo Todaro, Eugenio Antonio Benni e \"Felmang\". Ferri, \"Usam\", \"Felmang\", Eugenio Antonio Benni e Caria hanno in seguito tutti lavorato per la rivista svedese \"Fantomen\".\nBrasile.\nL'editore brasiliano RGE ha prodotto storie originali per le proprie testate.\nGermania.\nl'editore tedesco Bastei ha prodotto storie originali per le proprie testate.\nAltri media.\nNarrativa.\nL'editore statunitense \"Avon Publications\" ha pubblicato 15 libri basati sulle storie di Lee Falk, tra il 1972 e il 1975.\nCinema.\nUn serial cinematografico (\"The Phantom\") in 15 parti con protagonista Tom Tyler fu realizzato nel 1943. Un seguito venne girato nel 1955 con protagonista John Hart, ma dopo problemi con i diritti del personaggio fu parzialmente rigirato e ribattezzato \"Captain Africa\".\nDall'Uomo mascherato fu tratto anche il film \"The Phantom\" (1996), distribuito in Italia direttamente per l'home video. Il film era ambientato negli anni trenta, e incorporava elementi da parecchie delle prime avventure delle strisce a fumetti dell'Uomo mascherato. Aveva come protagonisti Billy Zane, Catherine Zeta Jones e Kristy Swanson, con la regia di Simon Wincer. Era scritto da Jeffrey Boam, autore anche della sceneggiatura di \"Indiana Jones e l'ultima crociata\".\nTre film dell'Uomo mascherato non autorizzati vennero prodotti in Turchia. Due, girati nel 1968, erano entrambi intitolati \"K\u0131zil Maske\" (il nome turco dell'Uomo mascherato, che significa \"Maschera rossa\"). L'Uomo mascherato era interpretato da Ismet Erten e Irfan Atasoy. Nel 1971 fu realizzato un film chiamato \"K\u0131zil Maske'nin intikami\".\nTelevisione.\nNel 1961 fu realizzato un episodio TV pilota con protagonisti Roger Creed nella parte dell'Uomo mascherato, con Lon Chaney Jr. e Richard Kiel in ruoli di comprimari.\nUn serial TV indiano chiamato \"Betaal Pachisi\" (che significa Uomo mascherato XXV), che aveva per protagonisti Shahbaz Khan, Tom Alter e Sonu Walia, ed era diretto da Sunil Agnihotri, fu ispirato dall'Uomo mascherato. Fu mandato in onda per la prima volta nel maggio 1997 sulla rete televisiva indiana Doordarshan. Ogni episodio durava mezz'ora ed era in lingua hindi. Vi furono in tutto 49 episodi. Tuttavia, questa serie, che originariamente venne ispirata dall'Uomo mascherato, fin\u00ec per allontanarsene completamente.\nNel gennaio 2010 fu trasmessa da SKY Italia una mini-serie di due episodi. Ecco la presentazione di Sky.it: \"Azione, fantascienza e colpi di scena per questa spettacolare e inedita miniserie basata su \"The Phantom - L'Uomo mascherato\", il primo supereroe mascherato della storia dei fumetti, protagonista di straordinarie avventure e interpretato da Ryan Carnes di \"Desperate Housewives\". Fantasc. (90 min) Di P. Barzman. Con R. Carnes, C. Goodman ed Isabella Rossellini (USA 2009)\"\nAnimazione.\nSerie animate.\nAl personaggio sono state dedicate tre serie di cartoni animati:\nLungometraggi.\nL'Uomo mascherato fece anche un'apparizione a fianco di altri personaggi della King Features nel film di animazione del 1972 \"Popeye Meets the Man Who Hated Laughter\" (\"Braccio di Ferro incontra l'uomo che odiava ridere\").\nTeatro.\nIn Svezia nel 1985 venne realizzato un musical sul personaggio scritto da Peter Falck e Urban Wrethagen e aveva come protagonista Urban Wrethagen nella parte dell'Uomo mascherato. Una registrazione delle canzoni fu distribuita su long playing e un adattamento a fumetti della storia fu pubblicato nella rivista svedese \"Fantomen\".\nIn Italia si realizz\u00f2 negli anni sessanta uno spettacolo sperimentale di Giuliano Scabia dal titolo \"\"Zip-Lap-Vap, Mam-Crep-Scap-Plip-Trip-Scrap e la grande Mam alle prese con la societ\u00e0 contemporanea\" e una commedia di Carla Torrero rappresentata nel 1979 dal titolo \"Ma \u00e8 poi esistito l'Uomo Mascherato?\"\"."}
{"id": "309944", "revid": "35804", "url": "https://it.wikipedia.org/wiki?curid=309944", "title": "Zvonimr Boban", "text": ""}
{"id": "309945", "revid": "119576326", "url": "https://it.wikipedia.org/wiki?curid=309945", "title": "Marsilio", "text": ""}
{"id": "309948", "revid": "486946", "url": "https://it.wikipedia.org/wiki?curid=309948", "title": "Spiazzi di Boario", "text": ""}
{"id": "309949", "revid": "29244", "url": "https://it.wikipedia.org/wiki?curid=309949", "title": "Boario Spiazzi", "text": ""}
{"id": "309950", "revid": "1971044", "url": "https://it.wikipedia.org/wiki?curid=309950", "title": "Spiazzi (Gromo)", "text": "Spiazzi di Gromo (anche Spiazzi di Boario o semplicemente Spiazzi; \"Spiass de Gr\u00f3m\" o \"Spiass Bo\u00e9r\" in dialetto bergamasco) \u00e8 una localit\u00e0 facente parte della frazione Boario del comune di Gromo (BG), e si trova in Val Seriana.\nGeografia fisica.\nTerritorio.\nLa localit\u00e0 \"Spiazzi\" si trova a est del comune di Gromo, ed \u00e8 posta a circa 1.200 m s.l.m.\nDalla frazione di Boario con alcuni ripidi tornanti la strada continua la salita e dopo poche centinaia di metri si iniziano a incontrare le prime villette e palazzine di villeggiatura che compongono Spiazzi di Gromo. Da quel punto, e per i successivi due chilometri, la strada \u00e8 nella sua quasi totale lunghezza accompagnata da un continuo sussegguirsi di villette a schiera, bassi condomini e ville, sino ad arrivare al culmine finale della strada, a circa 1.200 metri s.l.m., nel largo \"Piazzale Avert\" dal quale partono gli impianti di risalita.\nAlcune strade secondarie si staccano lungo la \"via Spiazzi\"; le prime portano al nucleo originario chiamato \"San Bernardino\" dalla omonima e minuscola chiesa posizionata a lato della mulattiera. Questo borgo \u00e8 completamente composto da cascinali e case in pietra e ardesia, alcune con porticati e pavimenti in pietra levigata.\nLa successiva diramazione, via Roccolo, porta all'imbocco del sentiero della Val Sedornia (e da l\u00ec, con un tragitto di parecchie ore, sino al rifugio Cur\u00f2 sul Sentiero delle Orobie) e a un gruppo di ville edificate nei primi anni settanta.\nLe successive due diramazioni portano una alla vecchia e abbandonata colonia per orfani di \"La Spezia\", che ha funzionato per venti anni circa, la seconda verso il nucleo pi\u00f9 vecchio delle case di villeggiatura la zona della Pineta; tale zona era originariamente nota come \"strada dei dottori\" data la presenza di alcuni medici tra i proprietari delle ville.\nQuesta diramazione parte dalla \"via Spiazzi\" col nome di \"via Pineta\", all'altezza del bivio del \"Residence Tezza\" e percorre una strada, completamente immersa nei boschi del Monte Redondo, tagliando la \"Valle dei Mulini\" (cos\u00ec chiamata per la presenza di un minuscolo torrente che nei secoli passati alimentava alcuni piccoli mulini) e snodandosi tra alcune ville costruite dalla met\u00e0 degli anni sessanta in poi. Un successivo bivio immette nella \"via dei Legni\", che svolta repentinamente verso ovest e discende in maniera ripida verso il fondovalle. \u00c8 la zona pi\u00f9 umida dell'intero borgo e soffre di una forte carenza di ore di sole tutto l'anno, particolarmente durante il periodo invernale.\nSalendo pi\u00f9 in alto sulla \"via Spiazzi\" si trovano altre due diramazioni stradali, una che serve un piccolo agglomerato di villette e palazzine e l'altra che porta verso la zona dei \"Bares\", formata dall'omonimo complesso edilizio e dalle ville del complesso \"Biancaneve\".\nLa \"via Spiazzi\" prosegue poi portandosi in piano incrociando l'\"Albergo Vittoria\", il confinante \"Piazzale Turani\" (rinominato \"Piazzale Papa Giovanni XXIII)\" e riprende poi a salire ripidamente, verso l'ultimo piazzale ove si trova l\"'Hotel Spiazzi\", un bar, la \"Scuola Sci Spiazzi\" e, come gi\u00e0 ricordato, gli impianti di risalita.\nStoria.\nLa mulattiera collega Gromo con \"Spiazzi\". Il sentiero lastricato antico unico unione tra il fondovalle e la localit\u00e0 \"Spiazzi\". Il primo tratto di strada carreggiabile \u00e8 stata realizzata negli anni '40 fino a Boario, mentre negli anni '60 la parte fino a Spiazzi, anche grazie alla nuova urbanizzazione con la costruzione di ville e case atte alla villeggiatura per la maggior parte proveniente dal milanese.\nTutto questo ebbe fine ad inizio anni settanta, quando alcune grosse societ\u00e0 immobiliari edificarono complessi di condomini, scollegati dall'architettura alpina del luogo. A met\u00e0 degli anni novanta, per via di una minor richiesta e di una maggior consapevolezza delle amministrazioni comunali, vennero fermate ulteriori nuove costruzioni.\nLa situazione odierna vede alcuni degli enormi prati che diedero il nome al luogo, gli \"spiazzi\", salvi dalle cementificazione e collegati tra loro e posti nella zona degli impianti di risalita. Un laghetto per l'abbeveraggio delle mucche che ogni estate pascolano sui vicini pendii punteggia il pi\u00f9 meridionale dei due grandi spiazzi.\nNel 2005 e nel 2006 il Comune di Gromo ha rilasciato a imprenditori e costruttori del posto nuove licenze per la costruzione di villette a schiera e piccole palazzine bi-trifamiliari (in particolare le aree di inizio \"via Bares\" e \"via Pineta\").\nImpianti sciistici.\nDalla zona dei grandi pascoli e in coincidenza con i due grandi parcheggi al termine della strada, partono gli impianti di risalita per lo sci alpino.\nIl primo impianto fu una manovia costruita proprio nelle vicinanze del laghetto, presto eliminata e mai sostituita da skilift, che vennero invece costruiti poco pi\u00f9 a nord.\nNei primi anni settanta vi erano cinque skilift che permettevano di sciare su circa 6\u20137\u00a0km di piste: gli skilift \"Avert 1\" e \"Avert 2\" sul pendio mediamente ripido dell'omonimo pizzo, gli skilift \"Pagherolo\" 1 e 2 poco pi\u00f9 a sud, su un'unica pista molto larga e dalla pendenza dolce, e il pi\u00f9 meridionale di tutti, lo skilift \"Orsini\", sulle ripidissime pendici del monte Redondo, unica \"pista nera\".\nA met\u00e0 anni settanta vi fu un primo tentativo per la costruzione di una seggiovia che portasse gli sciatori sugli ampii \"Piani di Vodala\", situati a circa 1650 metri tra i monti Timogno e Redondo. La contemporanea istituzione del Parco Regionale delle Prealpi Orobie e i problemi con il vicino comune di Ardesio ostacolarono la costruzione della seggiovia, che venne abbandonata. Nel contempo venne costruito un nuovo skilift, il \"Baby\", che permetteva di collegare la pista \"Orsini\" con la pista \"Pagherolo\" e funzionava anche come Campo Scuola per i maestri di sci. Lo skilift \"Avert 2\" intanto era gi\u00e0 stato eliminato per una effettiva inutilit\u00e0 e per lo scarso utilizzo (tuttavia nelle stagioni 2007 e 2008 era stato rimesso in funzione per consentire gli allenamenti dello \"Sci Club Spiazzi\" e le gare di slalom gigante del CSI). Il \"Pagherolo 2\" venne invece spazzato via ben 2 volte da slavine e infine non ricostruito.\nNei primi anni ottanta iniziarono i lavori per la seggiovia biposto Spiazzi-Vodala (formata da 134 seggiole verdi della MEB, con una durata di circa 15-16 minuti) e le complementari piste di discesa: la pista rossa \"Pagherolo\" con un ripido tratto iniziale noto come \"Croce Blu\" e la pista nera \"Testa\" che si collega alla \"Pagherolo\". Negli anni successivi tre nuovi skilift vennero costruiti nella zona dei Piani di Vodala: \"Baite A\", \"Baite B\" e \"Vaccarizza\" (ad una altezza di 1.700 metri)\nAll'inizio del nuovo millennio fu costruita anche la seconda seggiovia, che sostitu\u00ec il vecchio skilift \"Orsini\" prolungandone il percorso sino a raggiungere a sua volta i Piani di Vodala e permettendo cos\u00ec di creare una nuova lunga pista, utilizzando la parte vecchia dell'Orsini e la nuova lunga porzione, sino ai Piani di Vodala. Q\nLa nuova pista Orsini \u00e8 tra l'altro stata omologata per gli slalom gigante dalla FISI e ha visto corrersi i campionati Nazionali nel marzo 2005.\nNel 2008 \u00e8 stata costruita la seggiovia biposto fissa Vodala-Vaccarizza (formata da 91 seggiole rosse della Leitner, con una durata di circa 6-7 minuti) che sostituisce l'omonimo ski-lift e qualche anno pi\u00f9 tardi lo storico skilift \"Baby\" \u00e8 stato smantellato per costruire una seggiovia che consentisse minori tempi di attesa e due percorsi leggermente pi\u00f9 allungati.\nVi \u00e8 inoltre la seggiovia a 3 posti \"Campo Scuola\", che parte dagli Spiazzi (a circa un minuti con gli sci da Piazzale Avert) e arriva poco pi\u00f9 sopra. Quest'ultima \u00e8 formata da 52 seggiole e compie il percorso in soli 5 minuti)."}
{"id": "309951", "revid": "228587", "url": "https://it.wikipedia.org/wiki?curid=309951", "title": "Chiesa di Santa Maria del Soccorso", "text": "Col nome di chiesa di Santa Maria del Soccorso sono conosciuti i seguenti luoghi di culto:"}
{"id": "309953", "revid": "287204", "url": "https://it.wikipedia.org/wiki?curid=309953", "title": "Phantom", "text": ""}
{"id": "309954", "revid": "339392", "url": "https://it.wikipedia.org/wiki?curid=309954", "title": "Re Jagellone", "text": ""}
{"id": "309955", "revid": "339392", "url": "https://it.wikipedia.org/wiki?curid=309955", "title": "W\u0142adys\u0142aw II Jagie\u0142\u0142o", "text": ""}
{"id": "309957", "revid": "1745361", "url": "https://it.wikipedia.org/wiki?curid=309957", "title": "Marvel Girl", "text": "Marvel Girl \u00e8 un personaggio dei fumetti Marvel Comics, del quale esistono tre versioni:\nBiografia dei personaggi.\nJean Grey.\nJean Grey \u00e8 l'ultima degli X-Men originari, insieme a Ciclope, Bestia, Angelo e Uomo Ghiaccio. \u00c8 una mutante con poteri telecinetici. Bestia sembra avere un debole per lei, ma Jean si innamora di Scott Summers, ovvero Ciclope.\nDopo la seconda Genesi, Jean si trasforma in Fenice e in seguito in Fenice Nera, sviluppando una personalit\u00e0 molto pi\u00f9 oscura. Muore, infine, colpita dal laser di un cannone Kree durante la guerra Kree/Guardia Imperiale di Shi'ar.\nDopo alcuni anni Namor prima e i Vendicatori in seguito trovano nell'oceano atlantico settentrionale un bozzolo, che si trasforma in una strana capsula. Gli eroi la portano alla loro base per esaminarla. Qui si trovano anche i Fantastici Quattro, chiamati da Capitan America. La capsula scompare e riappare invece Jean Grey: si scopre cos\u00ec che la Jean Grey che era stata uccisa era in realt\u00e0 un'aliena. Jean e Scott si uniscono al nuovo gruppo X-Factor con gli X-men originari e diventa Marvel Girl.\nValeria Richards.\nValeria von Doom, proveniente da un futuro alternativo, si materializza alla base dei Fantastici Quattro affermando di essere la figlia di Victor von Doom e Susan Richards. Vinta la prima diffidenza, Susan accetta la ragazza, che affianca i Fantastici Quattro in diverse missioni. Il mistero della futura unione tra il Dottor Doom e Susan Richards sembra chiarirsi quando Mister Fantastic rimane intrappolato nell'armatura del Dottor Doom e, fingendosi lui, risposa Sue.\nTuttavia, Reed riesce alla fine a liberarsi dell'armatura e quindi il futuro torna a essere incomprensibile. Si scopre che in realt\u00e0 la ragazza \u00e8 Valerie Meghan Richards, la secondogenita di Reed e Sue, creduta morta prima della nascita. Franklin, grazie ai suoi poteri, aveva salvato la bimba, che era stata cresciuta da Roma in previsione di un destino importante. Tale destino sembra compiersi quando Valeria e Franklin, unendo i propri poteri, ricostituiscono Galactus per sconfiggere Abraxas.\nIn seguito a questa azione la realt\u00e0 successiva si modifica e Valeria ritorna a essere un feto all'interno dell'utero di Sue, al momento della nascita. Poich\u00e9 i raggi cosmici complicano il parto, Torcia Umana convoca il Dottor Doom, che con i suoi poteri mistici aiuta a far venire al mondo Valeria. L'uomo, per\u00f2, lancia un incantesimo sulla ragazza, rendendola una dei suoi famigli, ma i Fantastici Quattro riescono a spezzare l'incantesimo. La giovane Valeria, infine, spronata da \"Tabitha Deneuve\" (sua madre in un lontano futuro), manifesta il suo intelletto sovrumano.\nRachel Summers.\nIn giorni di un futuro passato, Rachel \u00e8 una mutante adolescente che non ha ancora imparato ad usare i propri poteri ed \u00e8 un membro de i Nuovi Mutanti della Terra-811. Quasi tutti i mutanti sono morti e gli unici sopravvissuti sono tenuti prigionieri in un campo di concentramento: Wolverine, Kitty Pryde, Colosso, Franklin Richards (adulto), Tempesta e Magneto (ridotto su una sedia a rotelle).\nKitty chiede a Rachel di utilizzare i suoi poteri telepatici: con il suo aiuto l'anima di Rachel ritorna al 31 ottobre 1990 nella stanza del pericolo, dove gli X-Men Tempesta, Wolverine, Colosso, Angelo e Nightcrawler si stanno allenando. Rachel ha intenzione di neutralizzare i collari inibenti: l'impresa ha successo ma Franklin, Tempesta, Wolverine e Colosso vengono uccisi dalle Sentinelle.\nRachel torna al presente come Fenice a Londra e trova Kitty, Nightcrawler, Capitan Bretagna e Meggan: insieme si scontrano con i Warwolves provenienti dalla Terra-811 e creano un nuovo gruppo, chiamato Excalibur. Un decennio dopo, negli X-Men, Rachel cambia il nome di battaglia in Marvel Girl per rendere omaggio alla madre defunta."}
