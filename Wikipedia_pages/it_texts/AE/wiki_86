{"id": "360982", "revid": "15756", "url": "https://it.wikipedia.org/wiki?curid=360982", "title": "Pacemaker", "text": "Per pacemaker, termine inglese (in italiano segnapassi artificiale), si intende un apparecchio capace di stimolare elettricamente la contrazione del cuore quando questa non viene assicurata in maniera normale dal tessuto di conduzione cardiaca.\nBattito.\nIl tessuto cardiaco dal quale, in condizioni normali, prende origine l'impulso fisiologico (o comunque autologo) che provoca il battito del cuore, \u00e8 chiamato con il nome di nodo senoatriale (SA). Da qui l'impulso si propaga agli atri fino al nodo atrioventricolare e poi ai ventricoli. Se il nodo del seno non funziona, un'altra porzione del tessuto cardiaco assumer\u00e0 il ruolo di pacemaker, solitamente a una frequenza minore del nodo SA.\nSe il cuore batte a una frequenza inferiore a 40 battiti per minuto (\"bradicardia\"), la contrazione cardiaca non sar\u00e0 emodinamicamente stabile, e si render\u00e0 necessario l'utilizzo di uno stimolatore cardiaco esterno, impiantabile o meno. Questo non \u00e8 vero per gli atleti o comunque le persone allenate, che possono avere questo ritmo senza alcun problema emodinamico. Addirittura, col riposo notturno, la frequenza diminuisce ulteriormente senza procurare particolari disturbi.\nStimolatore cardiaco.\nLo stimolatore cardiaco \u00e8 un dispositivo medico, che funge da ausilio alla funzione cardiaca di soggetti nei quali il normale ritmo risulta non emodinamicamente adeguato.\nInventato dall'ingegnere e inventore statunitense Wilson Greatbatch nel 1960 ha oggi assunto un ruolo preminente nella terapia di molte malattie cardiache, sia per impedire aritmie indotte da una patologia cronica, sia per prevenire alterazioni del ritmo cardiaco ad insorgenza sporadica che possono avere prognosi infausta. Tale diffusa utilizzazione \u00e8 stata possibile sia utilizzando tecnologie elettroniche, caratterizzate da assorbimento di corrente estremamente modesto ed alto grado di miniaturizzazione, sia per la possibilit\u00e0 di utilizzare materiali biocompatibili complessi, con i quali \u00e8 possibile rendere ideali le funzioni di accoppiamento stimolatore-miocardio.\nLe persone che portano uno stimolatore cardiaco possono svolgere attivit\u00e0 professionali, sportive e di tempo libero come di consueto.\nPoich\u00e9 apparecchi elettromagnetici possono interferire con lo stimolatore cardiaco, (programmazione \"fantasma\", fino a blocco dello stesso) il portatore di impianto stimolatore deve portare sempre con s\u00e9 un documento che identifichi il proprio stato e le caratteristiche tecniche dello strumento.\nFunzione e caratteristiche.\nIl pacemaker \u00e8 un generatore di impulsi elettrici che stimolano la contrazione di una o pi\u00f9 camere del cuore, atri o ventricoli, per far s\u00ec che il cuore possa svolgere il suo ruolo di pompa.\nTali impulsi possono essere autonomi, cio\u00e8 \u00e8 il Pacemaker stesso che decide quando erogarli in base alla propria programmazione (es. un Pacemaker programmato per stimolare il cuore ad una frequenza di 60 battiti/minuto, erogher\u00e0 un impulso ogni secondo), oppure a innesco (cio\u00e8 stimolati da una causa naturale), \u00e8 questo il caso per esempio dei pacemaker che rilevano l'attivit\u00e0 dell'atrio destro e stimolano il ventricolo destro di conseguenza.\nDal punto di vista tecnologico, il Pacemaker applica gli impulsi elettrici al cuore mediante uno, due o tre elettrocateteri (a seconda della tipologia del Pacemaker) introdotti generalmente attraverso la vena succlavia sinistra o la vena brachiocefalica sinistra e condotti nelle cavit\u00e0 cardiache.\nGli elettrodi possono essere bipolari (anodo e catodo entrambi interni al cuore) o monopolari (catodo nel cuore ed anodo solitamente costituito dalla cassa metallica dello stesso stimolatore cardiaco).\nI circuiti, la batteria e gli altri componenti interni dello stimolatore sono racchiusi in una cassa ermetica realizzata in titanio.\nLe dimensioni fisiche dello stimolatore cardiaco sono molto contenute: peso circa 21 g, 7x6x1 cm.\nFunziona alimentato da particolari batterie, solitamente Litio-Iodio, con un'autonomia di circa 7/8 anni (il dato \u00e8 puramente indicativo in quanto la longevit\u00e0 pu\u00f2 variare anche sensibilmente, in relazione alla modalit\u00e0 di programmazione del dispositivo, alla tipologia, alle condizioni cliniche del paziente, etc.).\nGiunto all'esaurimento della batteria il pacemaker viene rimosso e sostituito con un dispositivo nuovo che viene collegato agli stessi elettrocateteri.\nL'intervento.\nL'intervento chirurgico \u00e8 di piccola entit\u00e0 e si pu\u00f2 effettuare senza problemi e senza particolari preparativi anche nelle persone anziane. L'operazione dura un'ora e mezza circa e richiede generalmente una degenza in ospedale di due giorni.\nIn anestesia locale si individua e si punge la vena succlavia sinistra attraverso la quale verr\u00e0 poi introdotto l'elettrocatetere; si pratica poi una piccola incisione della pelle, generalmente nella regione pettorale sinistra in corrispondenza della clavicola, di circa 4-5 cm.\nAttraverso questa incisione, viene creata una \"tasca\" sottocutanea che permette di accogliere il pacemaker.\nAttraverso un opportuno introduttore l'elettrocatetere viene inserito nella vena succlavia precedentemente punta e viene poi sospinto fino alla vena cava superiore ed infine nel cuore.\nSotto controllo radiologico l'estremit\u00e0 dell'elettrocatetere viene saldamente fissata nel ventricolo destro. Se lo stimolatore cardiaco funziona con due elettrocateteri (pacemaker bicamerale), il secondo viene fissato allo stesso modo nell'atrio destro.\nAlcuni particolari Pacemaker sono dotati inoltre di un terzo elettrocatetere (pacemaker biventricolari) che viene posizionato con lo scopo di stimolare anche il ventricolo sinistro. Tale elettrocatetere viene inserito percorrendo a ritroso il seno coronarico e permette di sincronizzare l'attivit\u00e0 elettrica, e di conseguenza la contrazione, dei due ventricoli tra loro.\nQuesta particolare modalit\u00e0 di stimolazione \u00e8 denominata Terapia di Resincronizzazione ventricolare ed \u00e8 indicata per pazienti affetti da Insufficienza cardiaca avanzata e Blocco di branca sinistra avanzato.\nPacemaker senza elettrocateteri (detto anche \"Leadless pacemaker\" o \"Pacemaker senza fili\").\nRecentemente sono stati introdotti nuovi sistemi di stimolazione che, grazie alla miniaturizzazione ed alle nanotecnologie, hanno permesso di ridurre il sistema Pacemaker+Elettrocatetere ad una singola Cardiocapsula, interamente contenuta all'interno del cuore, eliminando l'elettrocatetere.\nQuesta Cardiocapsula, con un volume ridotto a circa 2cc, contiene al suo interno sia la batteria, sia l'elettronica, sia il sistema di trasmissione dell'impulso alla parete cardiaca. La Cardiocapsula viene posizionata all'interno del cuore mediante un opportuno sistema di posizionamento, introdotto dalla vena femorale, e si aggancia alla parete cardiaca.\nQuesta tecnologia consente un impianto sostanzialmente \"invisibile\" (nessuna ferita, nessuna tasca sottocutanea per collocare il pacemaker) ed una riduzione significativa delle complicanze legate all'impianto tradizionale, quali dislocamento degli elettrocateteri, sanguinamenti della tasca sottocutanea ed infezioni del sistema.\nTipologia.\nPer la denominazione degli stimolatori cardiaci vengono utilizzate cinque lettere, il cui significato segue questo schema:\nIl pi\u00f9 frequentemente utilizzato, indicato per la bradiaritmia nella fibrillazione atriale. Poich\u00e9 stimola direttamente i ventricoli si ottiene un'onda atriale retrograda con contrazione atriale su valvola AV chiusa. Questo pu\u00f2 portare, nel 20% dei pazienti, a una sindrome da stimolatore con ipotensione riflessa e stato vertiginoso per aumento brusco della pressione nell'atrio. Fondamentale nella programmazione di un stimolatore VVI \u00e8 la definizione del limite della frequenza minima. Il pacemaker, al termine di ogni ciclo con tale frequenza minima, stimola automaticamente il ventricolo, a meno che esso rilevi prima della fine del ciclo una depolarizzazione intrinseca del miocardio ventricolare.\nUsato nei deficit isolati della funzione sinusale con conduzione AV intatta. Il paziente non deve avere fibrillazione atriale intermittente. La stimolazione avviene se la frequenza minima attesa non \u00e8 soddisfatta. L'attivit\u00e0 propria del seno inibisce lo stimolatore. Il vantaggio \u00e8 che permette di conservare la sincronia AV, con un miglioramento, rispetto a \"VVI\" del 20%, della portata cardiaca.\nIn un paziente con blocco AV lo stimolatore a doppia camera sequenziale permette di intervenire in caso di \"defaillance\" sinusale e/o nodale. Miglioramento della portata cardiaca.\n\"VVI-R\" \u00e8 indicato nelle bradiaritmie con fibrillazione atriale.\"DDI-R\" nelle malattie di entrambi i nodi SA e AVQuesti permettono un adattamento in tempo reale alle attivit\u00e0 di tutti i giorni. La frequenza viene parametrata, per esempio, all'intervallo QT, alla frequenza respiratoria, all'attivit\u00e0 muscolare (misurando l'impedenza), alla temperatura, al tasso di ossigeno e altro.\nIndicati in caso di tachiaritmie atriali recidivanti, in particolar modo la fibrillazione atriale. Esistono pacemaker dotati di funzioni di prevenzione delle aritmie atriali (che agiscono prevalentemente cercando di regolarizzare il ritmo) ed altri dotati anche di funzioni di riconoscimento e terminazione delle aritmie atriali, tramite stimolazioni rapide a frequenza pi\u00f9 elevata di quella dell'aritmia stessa. Vengono generalmente indicati con la sigla DDDRP.\nIn caso di presenza (o di rischio) di aritmie ventricolari pericolose per la vita del paziente, in luogo di un elettrostimolatore che corregga il disturbo di conduzione elettrico, viene invece utilizzato il Defibrillatore cardiaco impiantabile, che ha la possibilit\u00e0 di riconoscere tali aritmie e intervenire per interromperle con uno shock elettrico appropriato.\nFunzioni avanzate.\nI pacemaker, indipendentemente dalla tipologia, possono essere caratterizzati da funzioni avanzate, in particolare possono essere dotati di Monitoraggio Remoto (Telemedicina) e possono essere caratterizzati dalla Compatibilit\u00e0 con Esami di Risonanza magnetica nucleare.\nIl monitoraggio remoto \u00e8 un servizio che si realizza mediante un monitor che il paziente installa presso il proprio domicilio, e che permette di trasmettere all'ospedale/medico di riferimento i dati contenuti nel dispositivo, comprendenti dati di sicurezza (es. stato di carica della batteria, funzionamento degli elettrocateteri, etc.) e dati diagnostici (es. episodi aritmici avvenuti, stato di compenso del paziente, presenza di fibrillazione atriale). La trasmissione dei dati avviene dal dispositivo al monitor e da quest'ultimo, via GSM, al server centrale che rende poi disponibili le informazioni al medico via web.\nQuesta funzione permette di ridurre drasticamente la necessit\u00e0 per il paziente di controllare il funzionamento del pacemaker presso l'ospedale ed aumenta la tempestivit\u00e0 di intervento in caso avvengano eventi significativi.\nLa Compatibilit\u00e0 con Esami di Risonanza magnetica nucleare (o Compatibilit\u00e0 MRI) \u00e9 una recente innovazione tecnologica che permette al paziente portatore di pacemaker di sottoporsi ad esami di Risonanza magnetica nucleare, esami che prima di questa innovazione erano assolutamente controindicati perch\u00e9 potevano generare vari problemi al pacemaker, alcuni dei quali potenzialmente rischiosi per il paziente.\nLa compatibilit\u00e0 \u00e8 generalmente ristretta ad esami effettuati con macchinari per Risonanza con potenza di 1.5 Tesla anche se alcuni dispositivi hanno recentemente introdotto anche la possibilit\u00e0 di effettuare esami a 3 Tesla.\nTra i pacemaker compatibili con Risonanza si devono poi distinguere i pacemaker compatibili Total-Body (con i quali il paziente pu\u00f2 essere sottoposto ad esami di risonanza in qualsiasi parte del corpo) ed i pacemaker compatibili MRI con limitazioni (che generalmente limitano la possibilit\u00e0 di effettuare esami di risonanza escludendo il busto)."}
{"id": "360983", "revid": "1983214", "url": "https://it.wikipedia.org/wiki?curid=360983", "title": "Rajiv Gandhi", "text": "Biografia.\nFiglio maggiore di Indira Gandhi e Feroze Gandhi, studi\u00f2 presso la prestigiosa Doon School a Dehradun. Successivamente si trasfer\u00ec in Inghilterra dove frequent\u00f2 l'Imperial College di Londra. Si laure\u00f2 in ingegneria all'Universit\u00e0 di Cambridge nel 1965. Durante la sua permanenza inglese, conobbe l'italiana Sonia Maino che spos\u00f2 nel 1968. Tornato in India ottenne licenza di pilota e lavor\u00f2 per l'Indian Airlines. Nel 1980, alla morte del fratello Sanjay, la madre Indira lo convinse ad entrare in politica nella direzione del Partito del Congresso Indiano. Dopo l'assassinio della madre fu eletto primo ministro.\nIntorno a lui si cre\u00f2 un'immagine di politico incorruttibile, e proprio grazie ad essa, e all'emozione suscitata dalla tragica scomparsa di Indira, il partito ottenne grande consenso alle elezioni tenutesi dopo pochi mesi.\nRajiv cominci\u00f2 un profondo rinnovamento del partito.\nIn politica interna favor\u00ec inizialmente una linea di conciliazione nazionale volta ad arginare le spinte centrifughe causate da forze politiche regionali particolarmente forti tra i sikh.\nIn campo economico si distacc\u00f2 dal modello socialista tentando di accelerare la modernizzazione del paese, con una politica pi\u00f9 liberale ed enfatizzando la spinta verso una maggiore efficienza del contributo statale all'economia.\nGi\u00e0 alla fine del 1986 seguire questo programma risult\u00f2 problematico: Rajiv inaugur\u00f2 quindi una politica pi\u00f9 accentratrice e personalistica mentre le spinte centrifughe peggioravano. Si trov\u00f2 inoltre coinvolto in un grosso scandalo nel quale erano implicati alcuni suoi collaboratori, accusati di avere incassato tangenti per l'accordo stipulato con una ditta svedese (la Bofors) e l'intermediario italiano Ottavio Quattrocchi (vicino alla famiglia Gandhi dai tempi in cui egli lavorava per Saipem in India) per forniture militari all'India. Nel 1989 il Partito del Congresso venne pesantemente sconfitto alle elezioni generali.\nL'assassinio.\nIl 21 maggio 1991, a Sriperumbudur, pochi giorni prima delle nuove elezioni generali dove avrebbe potuto ottenere un riscatto politico, Rajiv fu assassinato da un commando delle Tigri Tamil, l'organizzazione militare clandestina che lotta per l'indipendenza dei tamil dello Sri Lanka. Dopo la morte di Rajiv, sua moglie, Sonia Gandhi, assunse la leadership del partito."}
{"id": "360985", "revid": "33751", "url": "https://it.wikipedia.org/wiki?curid=360985", "title": "Katherine Moss", "text": ""}
{"id": "360986", "revid": "339392", "url": "https://it.wikipedia.org/wiki?curid=360986", "title": "Direttiva Bolkenstein", "text": ""}
{"id": "360994", "revid": "4506", "url": "https://it.wikipedia.org/wiki?curid=360994", "title": "Dichiarazione di Berlusconi su Biagi, Santoro e Luttazzi", "text": ""}
{"id": "361005", "revid": "1534511", "url": "https://it.wikipedia.org/wiki?curid=361005", "title": "Quantizzazione del campo elettromagnetico", "text": "In fisica, la quantizzazione del campo elettromagnetico \u00e8 la descrizione del campo elettromagnetico, responsabile delle onde elettromagnetiche, nel formalismo della meccanica quantistica. La trattazione \u00e8, sotto alcuni aspetti, simile a quella dell'oscillatore armonico, anche se pi\u00f9 complicata data la maggiore complessit\u00e0 delle equazioni che descrivono il campo.\nEquazioni di Maxwell per il campo elettromagnetico.\nLe equazioni di Maxwell permettono di trovare il campo elettromagnetico in ogni punto dello spazio, note le sorgenti:\nDa queste equazioni segue che esiste un potenziale vettore formula_5 ed un potenziale scalare formula_6 tali che:\nAlcune propriet\u00e0 della trasformata di Fourier.\nPrima di effettuare la quantizzazione del campo \u00e8 opportuno passare nello spazio reciproco tramite l'applicazione della trasformata di Fourier alle equazioni di Maxwell.\nA tal scopo elenco qui alcune propriet\u00e0 della trasformata rispetto agli operatori differenziali, che seguono direttamente dalla definizione di trasformata di Fourier.\nSia formula_9 la trasformata di una funzione formula_10 scalare, allora:\nSe formula_12 \u00e8 una funzione vettoriale si ha:\nVale la pena di ricordare che se formula_12 \u00e8 un vettore allora anche formula_9 lo sar\u00e0: le componenti del vettore sono quindi le trasformate delle rispettive componenti del vettore formula_12, per cui il prodotto scalare ed il prodotto vettoriale tra formula_18 e formula_9 sono definiti.\nEquazioni di Maxwell nello spazio reciproco.\nIl motivo dell'uso della trasformata di Fourier nel processo di quantizzazione del campo elettromagnetico risiede nel fatto che gli operatori vettoriali (divergenza e rotore) vengono trasformati da operatori differenziali ad operatori algebrici, molto pi\u00f9 facili da maneggiare.\nLe equazioni nello spazio reciproco, ricordando le propriet\u00e0 del paragrafo precedente sono, quindi:\nSi possono commentare alcune conseguenze, prima di passare alla vera e propria quantizzazione.\nInnanzitutto dalla seconda equazione segue che formula_24 \u00e8 ortogonale a formula_18, \u00e8 quindi utile eseguire la scomposizione di formula_26 in una componente normale ed una parallela (a formula_18).\nDalla prima equazione si vede che la componente parallela di formula_26 \u00e8 legata alla densit\u00e0 di carica, quindi al campo creato istantaneamente dalle cariche al punto formula_29.\nDalla terza equazione si vede che la componente normale di formula_26 \u00e8 legata alla componente normale di formula_24, inoltre dalla quarta equazione si ottiene che:\nIntroducendo anche la trasformata del potenziale vettore si ha:\ne dalla terza equazione si ottiene subito che:\nQuantizzazione del campo elettromagnetico.\nPer poter effettuare la quantizzazione bisogna conoscere l'espressione della Hamiltoniana di un sistema.\nPer il campo elettromagnetico classico essa vale:\ne, passando allo spazio reciproco:\nIn particolare, come nel caso classico, si pu\u00f2 separare l'hamiltoniana in una parte \"normale\" ed una \"parallela\", in particolare la parte \"normale\", vale:\nConsiderando la relazione tra frequenza e vettore d'onda:\ne la relazione tra formula_39 ed formula_40 l'hamiltoniana pu\u00f2 essere scritta anche nel seguente modo:\nQuesta hamiltoniana pu\u00f2 essere paragonata a quella dell'oscillatore armonico e si identifica in essa se identifichiamo i seguenti termini:\nformula_44\nAnalogamente possono essere introdotti i due operatori formula_46 ed formula_47 definiti nel seguente modo:\nSi noti che in questa sezione i \"cappelli\" degli operatori sono stati mantenuti per chiarezza e per evitare confusione con le trasformate dei campi.\nGli operatori formula_46 ed formula_47 operano solo sul modo di oscillazione \"n\" e, analogamente al caso dell'oscillatore, si fa l'ipotesi che:\nSi noti la differenza che esiste tra i due casi: nell'oscillatore esiste un solo modo di oscillazione, qui ne esistono \"n\", gli operatori che agiscono su due modi differenti commutano.\nL'hamiltoniana del campo elettromagnetico si scrive, quindi:\ncio\u00e8 come somma di \"n\" oscillatori armonici unidimensionali indipendenti, ognuno oscillante con pulsazione formula_54.\nCommenti.\nSi noti prima di tutto che, poich\u00e9 nell'hamiltoniana compaiono solo le norme dei vettori formula_55 ed formula_40, l'hamiltoniana pu\u00f2 comportare dei termini complessi del tipo formula_57, i quali hanno norma unitaria, contrariamente al caso dell'oscillatore che comporta solo variabili reali.\nInoltre l'hamiltoniana quantizzata non dipende esplicitamente dal tempo, per cui l'hamiltoniana del modo di oscillazione \"n\" \u00e8 stazionaria, anche se \u00e8 destinata a descrivere uno stato oscillante nel tempo, cos\u00ec come gli stati propri dell'operatore sono stazionari nel tempo.\nQuesto apparente paradosso si risolve con l'introduzione di un apposito stato, detto \"stato coerente\".\nRimane da vedere quale sia l'espressione degli operatori formula_58 e formula_59, in funzione degli operatori dello spazio reciproco.\nQui sorge il problema delle fasi accennato in precedenza: noi disponiamo solo delle norme, per cui non abbiamo alcun mezzo di trovare le fasi.\nSi pu\u00f2 dimostrare, tuttavia che:\nSi noti che gli unici operatori nelle espressioni precedenti sono formula_46 ed formula_47, la quantit\u00e0 formula_65 \u00e8 una variabile dello spazio reale; il vettore formula_66 \u00e8 il vettore di polarizzazione del campo elettrico e la quantit\u00e0 formula_67 \u00e8 detta \"campo di oscillazione del vuoto\" e vale:\nIl fotone.\nData la forma della hamiltoniana, restano validi, quindi, tutti i risultati che si sono trovati per l'oscillatore.\nIn particolare gli stati della hamiltoniana sono del tipo formula_69 con formula_70 interi positivi.\nQuesti stati vengono ottenuti a partire dallo stato \"vuoto\" o fondamentale formula_71 tramite l'applicazione dell'operatore di creazione:\nPoich\u00e9 i quanti di energia del campo elettromagnetico vengono chiamati fotoni, allora il numero di occupazione del livello \"n\" viene identificato con il numero di fotoni del modo \"n\".\nSi noti che, dato che non esiste alcun limite alla popolazione dei modi, queste particelle devono essere dei bosoni.\nL'energia dello stato generico \u00e8 data da:\nLa quale pu\u00f2 essere vista come somma di due componenti:\nPoich\u00e9 le frequenze quantizzate, in linea di principio sono infinite ci ritroviamo con un assurdo: avevamo introdotto la quantizzazione delle frequenze del campo proprio per evitare divergenze e troviamo una energia del vuoto che diverge.\nQuesto paradosso, in effetti solo apparente, viene risolto con la teoria della rinormalizzazione di Feynman.\nStato coerente.\nConsideriamo, per semplicit\u00e0, una cavit\u00e0 che autorizzi un solo modo di oscillazione, lo stato coerente del sistema \u00e8 definito nel seguente modo:\nIn questo stato si ha una probabilit\u00e0 formula_77 di trovare m fotoni nella cavit\u00e0, data da:\nIn questa probabilit\u00e0 si riconosce la \"legge di Poisson\": questa legge classica d\u00e0 la probabilit\u00e0 di trovare \"m\" fotoni nella cavit\u00e0, quando si sappia che il loro numero medio \u00e8 formula_79.\nLo stato formula_80 \u00e8 uno stato a norma unitaria:\nL'evoluzione di un tale stato nel tempo \u00e8 la seguente; supponiamo che lo stato formula_80 definito precedentemente sia lo stato a t=0, al tempo t generico si ha:\nche si pu\u00f2 scrivere anche:\nPoich\u00e9 ogni predizione su uno stato fisico \u00e8 indipendente dalla fase che questo stato pu\u00f2 avere, possiamo scrivere che:\nCio\u00e8 lo stato oscilla nel tempo.\nVediamo ancora una propriet\u00e0 dello stato coerente, prima di calcolare il valore medio del campo elettrico su questo stato.\nSi pu\u00f2 dimostrare, infatti, che:\nSi noti che la seconda relazione \u00e8 la coniugata della prima, per cui dimostriamo solo la prima espressione.\nSi ha:\nSi noti che la prima somma parte da m=0, mentre la seconda parte da m=1, in quanto l'applicazione dell'operatore formula_46 allo stato vuoto d\u00e0 risultato nullo.\nPoniamo m-1=n si ottiene: \nIl valore medio del campo elettrico sullo stato formula_80 vale:\ned, usando le propriet\u00e0 appena dimostrate si ottiene:\nSupponendo formula_93 reale ed introducendo la dipendenza temporale dello stato formula_80 si ottiene per il valore medio del campo elettrico:"}
{"id": "361006", "revid": "287204", "url": "https://it.wikipedia.org/wiki?curid=361006", "title": "Autodromo di Pergusa", "text": "Lautodromo di Pergusa \u00e8 un circuito automobilistico e motociclistico italiano che cinge le rive del lago Pergusa, a Enna.\nStoria.\nIl circuito fu voluto dall'amministrazione comunale nel 1951. Dopo mezzo secolo di attivit\u00e0, periodo durante il quale vi corsero campioni come Michael Schumacher e vi si disputarono dal 1962 gare di Formula 1, Formula 2 e Formula 3000 fino al 1998, e nel 1989 la prova italiana del campionato mondiale Superbike.\nFra il 2004 e il 2011 l'attivit\u00e0 sportiva \u00e8 stata sospesa a causa di lavori di ristrutturazione della pista, con ritardi nel rilascio della regolare omologazione dovuti all'adempimento di procedure burocratiche.\nOspita anche attivit\u00e0 collaterali, come mostre di auto d'epoca, e manifestazioni sportive a livello regionale e locale. Da sempre l'autodromo \u00e8 stato anche location per grandi concerti musicali, tra cui quelli dei Pooh, degli 883, di Gianna Nannini e di Jovanotti.\nCaratteristiche.\nL'autodromo di Pergusa \u00e8 uno dei quattro impianti di questo genere (insieme a quelli di Siracusa, Torretta e Racalmuto) esistenti in Sicilia.\nL'anello del circuito, da percorrere in senso orario, ha una lunghezza di 4.950 metri ed \u00e8 immerso nel paesaggio della Riserva Naturale Speciale Lago di Pergusa, crocevia del traffico di uccelli migratori, tra cui esemplari rari, nell'isola.\nLa pista \u00e8 completata da 38 box di 80\u00a0m\u00b2 ciascuno e da tribune con 4.000 posti fornite di bar, ristorante, cinema.\nAttorno al circuito, utilizzabile per gare motoristiche durante primavera, estate e inizio d'autunno per non recare disturbo alla ricchissima avifauna che popola il lago, vi \u00e8 una strada di servizio che lo affianca, sulla quale si affacciano la foresta e l'area attrezzata detta Selva Pergusina, alcuni villaggi turistici, alberghi, e il paesino di Pergusa, frazione di Enna.\nL'autodromo \u00e8 stato sede di competizioni regionali, nazionali e internazionali, corse motoristiche e automobilistiche, ma dal 2004 queste ultime sono state sospese per la mancanza di regolari vie di fuga richieste dalle norme di sicurezza. Nel 2011 la pista \u00e8 stata riaperta alle competizioni.\nTra le storiche competizioni tenutesi all'autodromo di Pergusa si annoverano il Gran Premio del Mediterraneo di Formula 1 (quattro appuntamenti) e in seguito di Formula 2, di Formula 3000 (ultimo nel 2003) e di vetture Gran Turismo. Tra le manifestazioni degne di nota ha ospitato il Ferrari Day del 1997, che vide la partecipazione, fra gli altri campioni, di Michael Schumacher, grazie a cui oltre 100.000 spettatori si riversarono a Pergusa. A questo proposito, una dichiarazione rilasciata dieci anni dopo dal presidente della Ferrari, Luca Cordero di Montezemolo, evidenziava la volont\u00e0 della scuderia pi\u00f9 prestigiosa al mondo di tornare a Pergusa in un prossimo futuro.\nCollocazione geografica.\nL'autodromo \u00e8 agevolmente accessibile: \u00e8 possibile raggiungerlo dagli aeroporti internazionali di Palermo e di Catania e dai rispettivi porti, percorrendo l'autostrada Palermo-Catania con uscita ad Enna; dal capoluogo ereo, Pergusa dista 5\u00a0km, tratto iniziale della Strada interprovinciale Enna - Piazza Armerina - Gela.\nRipresa dell'attivit\u00e0.\nIl 21 settembre 2009 la \"Circuit Commission\" della FIA aveva approvato il progetto presentato dall'autodromo di Pergusa che prevedeva una serie di lavori alla \"variante Pineta\" (detta anche \"variante Schumacher\"), alla via di fuga della curva Zagaria e ai cordoli, e aveva confermato che la licenza di \"grado 2\" dell'autodromo, sospesa il 25 settembre 2004, sarebbe stata ristabilita non appena effettuati i lavori, da ultimarsi necessariamente non oltre il 30 luglio 2010.\nNel mese di novembre 2009 il presidente dell'ente che gestisce l'autodromo rivel\u00f2 essere in corso contatti per ospitare a fine ottobre 2010 una tappa del Campionato FIA GT.\nDurante la riunione con i vertici FIA, il circuito ottenne l'autorizzazione ad ospitare la tappa europea del Fia Gt classe GT2 e GT3. L'annullamento di questo campionato per mancanza di iscritti ha per\u00f2 vanificato gli sforzi degli organizzatori ennesi.\nRiaperto alle competizioni nel 2011 con una licenza \"FIA Grado 3\", in quella stagione e ancor pi\u00f9 nel 2012 l'autodromo ha ritrovato la sua tradizionale collocazione nei calendari motoristici italiani.\nIn data 28 ottobre 2012 ha ospitato la nona edizione del campionato internazionale Superstars, firmando l'ottavo e decisivo round della competizione, vinta dallo svedese Kristofferson per 4 punti su Liuzzi, mentre le due manche disputate hanno visto entrambe affermarsi Raffaele Gianmaria."}
{"id": "361007", "revid": "124437210", "url": "https://it.wikipedia.org/wiki?curid=361007", "title": "Kitzb\u00fchel", "text": "Kitzb\u00fchel (in austro-bavarese \"Kitzbichl\") \u00e8 un comune austriaco di 8 331 abitanti nel distretto di Kitzb\u00fchel, in Tirolo, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\").\nStoria.\nKitzb\u00fchel viene menzionata per la prima volta negli anni 1178-1182, in un documento dove figura con il nome di \"Chizbuhel\", e ottenne i diritti civici nel 1271.\nCultura.\nIl museo di Kitzb\u00fchel offre ai visitatori uno sguardo nella storia e nella cultura della citt\u00e0 e della regione di Kitzb\u00fchel. Al piano superiore dell'edificio si trova la galleria Alfons Walde, che presenta trenta dipinti dell'artista. Nell'inverno del 2004 il comune della citt\u00e0 \u00e8 riuscito a far esibire la mostra degli United Buddy Bears nello stadio di tennis durante il tour mondiale, prima che venisse presentata in pi\u00f9 di venti metropoli con il nome \"The Art of Tolerance\" (L'arte della tolleranza).\nLa citt\u00e0 \u00e8 gemellata con il comune italiano di Vipiteno in Provincia Autonoma di Bolzano.\nSport.\nRinomata stazione sciistica specializzata nello sci alpino, Kitzb\u00fchel dal 1931 ospita annualmente il trofeo dell'Hahnenkamm sulle piste Streif (discesa libera) e Ganslern (slalom speciale). Dal 1967 \u00e8 stabilmente inserita nel circuito della Coppa del Mondo di sci alpino. La citt\u00e0 ha ospitato anche alcune tappe della Coppa del Mondo di sci di fondo, oltre a varie gare minori. Dal 1956 \u00e8 sede dell'Austrian Open, un torneo di tennis esclusivamente maschile. Inoltre la durissima salita verso il Kitzb\u00fcheler Horn, montagna che domina la cittadina tirolese (9,6km al 12,9% di pendenza media e 23% di pendenza massima) viene spesso affrontata nella tappa regina della corsa ciclistica \u00d6sterreich-Rundfahrt.\n\u00c8 sede della squadra di hockey su ghiaccio EC Kitzb\u00fchel."}
{"id": "361008", "revid": "85313667", "url": "https://it.wikipedia.org/wiki?curid=361008", "title": "Bonus track", "text": "Una bonus track (dall'inglese: \"traccia bonus\") \u00e8 un brano musicale incluso solo in alcune versioni o riedizioni di un album gi\u00e0 pubblicato. Ci\u00f2 \u00e8 spesso fatto a scopo promozionale, per incentivare all'acquisto clienti che altrimenti difficilmente avrebbero comprato l'album, o anche al riacquisto a clienti che gi\u00e0 possiedono altre versioni dello stesso (senza la \"bonus track\"), in particolare i collezionisti; altre volte invece l'aggiunta di una \"bonus track\" rappresenta un modo per ripagare i fan di un album sovrapprezzato, come ad esempio accade in Giappone, che ha delle tasse per gli album importati particolarmente alte rispetto agli altri paesi. Diversamente dalle tracce nascoste, le \"bonus track\" sono incluse nella lista delle tracce.\nMolte edizioni internazionali - pi\u00f9 comunemente edizioni giapponesi o europee di album americani, commercializzate anche in altri luoghi, ma anche semplicemente da ovest a est - contengono alcune \"bonus track\". Si tratta spesso di album che raccolgono pi\u00f9 singoli; poich\u00e9 l'industria musicale europea e americana \u00e8 pi\u00f9 \"veloce\" di quella del resto del mondo, vengono prodotti pi\u00f9 singoli, che vengono poi spesso pubblicati come \"bonus track\" per i mercati stranieri."}
{"id": "361014", "revid": "125767733", "url": "https://it.wikipedia.org/wiki?curid=361014", "title": "Nazionale di calcio della Costa Rica", "text": "La nazionale di calcio della Costa Rica (sp. \"Selecci\u00f3n de f\u00fatbol de Costa Rica\") \u00e8 la rappresentativa nazionale calcistica dell'omonimo Stato centroamericano ed \u00e8 posta sotto l'egida della Federaci\u00f3n Costarricense de F\u00fatbol.\nNel suo palmar\u00e8s figurano 3 Campionati CONCACAF (1963, 1969, 1989), 8 Coppe delle Nazioni UNCAF/Coppe centroamericane (1991, 1997, 1999, 2003, 2005, 2007, 2013, 2014, record) e 7 Campionati centroamericani e caraibici (1941, 1946, 1948, 1953, 1955, 1960, 1961, record). Il miglior piazzamento della Costa Rica nella Gold Cup \u00e8 il secondo posto ottenuto nel 2002. Ha inoltre partecipato, su invito, a cinque edizioni della Coppa America, dove ha raggiunto i quarti di finale nel 2001 e nel 2004.\nHa partecipato a cinque fasi finali del campionato del mondo (1990, 2002, 2006, 2014, 2018). Il miglior risultato nella Coppa del mondo \u00e8 il quarto di finale raggiunto nel 2014.\nLa Costa Rica \u00e8 stata la prima nazionale al mondo ad aver vinto il titolo continentale di due confederazioni diverse, nello specifico il Campionato centroamericano e caraibico e la Gold Cup.\nNel ranking FIFA, istituito nell'agosto 1993, la Costa Rica ha occupato quale posizione pi\u00f9 alta il 13\u00ba posto nel febbraio e nel marzo 2015, mentre il peggiore posizionamento \u00e8 il 93\u00ba posto del luglio 1996. Occupa il 49\u00ba posto della graduatoria.\nStoria.\nEsordi (1921-1950).\nLa Costa Rica fece il suo esordio il 14 settembre 1921 a Citt\u00e0 del Guatemala in occasione dei Giochi del Centenario dell'Indipendenza. Vinse per 7-0 contro . Nello stesso torneo raggiunse la finale e sconfisse per 6-0 il , vincendo il suo primo trofeo.\nAnni 1950 e 1960.\nNegli anni 1950 e 1960 la squadra fu la seconda forza della CONCACAF dopo il , terminando al secondo posto le qualificazioni a , e e vincendo ben due Campionati CONCACAF (1963 e 1969). In questo periodo le maggiori stelle della nazionale erano Ruben Jimenez, Errol Daniels, Leonel Hern\u00e1ndez ed \u00c9dgar Mar\u00edn.\nAnni 1970 e 1980.\nVerso la fine degli anni 1960, con l'emergere di altre nazionali quali Guatemala, , El Salvador, , e , la Costa Rica attravers\u00f2 un periodo di crisi. Negli anni 1970 la Costa Rica pass\u00f2 quasi inosservata, fallendo tutte le qualificazioni mondiali. Partecip\u00f2 alle Olimpiadi 1980, dove perse tutti e tre i match, e alle Olimpiadi 1984, dove perse le prime due partite ma batt\u00e9 a sorpresa l' per 1-0 con gol di Enrique Rivers.\nNel Campionato CONCACAF 1985, alla prima partecipazione al torneo dopo 14 anni di mancate qualificazioni, si piazz\u00f2 terza e nel Campionato CONCACAF 1989 vinse il torneo, qualificandosi anche per il .\nAnni 1990.\nL'esperienza dei costaricani a fu particolarmente positiva. In quell'occasione, guidati dall'allenatore serbo Bora Milutinovi\u0107, raggiunsero sorprendentemente gli ottavi di finale, battendo e nel girone eliminatorio (concluso al secondo posto). Fu fatale la sconfitta contro la .\nLa Costa Rica non riusc\u00ec a qualificarsi n\u00e9 per n\u00e9 per . Invitata a partecipare alla Coppa America 1997, in Bolivia esord\u00ec nel torneo, nel quale chiuse all'ultimo posto il duro girone con , , , andando a punti solo contro il Messico.\nAnni 2000.\nCi vollero altri tre tentativi perch\u00e9 i \"Ticos\" facessero la loro ricomparsa nella fase finale di un mondiale, a Corea-Giappone 2002. Qui la compagine centramericana chiuse il girone con 4 punti, ma fu eliminata per la peggior differenza reti nei confronti della . Nell'ultima partita, contro il , serviva un pareggio o una sconfitta con scarto ridotto. Pur mostrando un gioco offensivo, i costaricani uscirono sconfitti per 5-2. A conferma della difficolt\u00e0 del girone, il Brasile avrebbe vinto il torneo, mentre la Turchia si sarebbe classificata terza.\nNel mese di marzo 2003 i \"Ticos\" raggiunsero la posizione sino a quel momento pi\u00f9 alta nella classifica mondiale della FIFA, il 17\u00ba posto, poi raggiunto di nuovo nel luglio, nell'agosto dello stesso anno e nel gennaio 2004.\nLa Costa Rica si qualific\u00f2 al mondiale per la seconda volta consecutiva guadagnando l'accesso a Germania 2006, ma si tratt\u00f2 della peggiore prestazione della squadra ai Mondiali. Nella partita inaugurale della manifestazione fu sconfitta per 4-2 dalla padrona di casa (vana fu la doppietta di Paulo Wanchope) e nella seconda giornata fu superata dall' per 3-0. Perse anche il terzo match contro la per 2-1. I \"Ticos\" non avevano mai lasciato un Mondiale senza nessuna vittoria.\nLa Costa Rica, che aveva chiuso in testa il girone finale della zona CONCACAF nel 2002, aveva avuto un cammino ben pi\u00f9 tortuoso verso Germania 2006, con l'alternarsi di ben tre allenatori.\nTutto inizi\u00f2 quando la doppia sfida contro , che pareva favorire i costaricani, stava quasi per condannare la squadra all'eliminazione. Le due gare si conclusero in parit\u00e0, ma la Costa Rica si qualific\u00f2 per aver segnato pi\u00f9 gol fuori casa (2) rispetto a Cuba (1). Nonostante la qualificazione, il commissario tecnico americano Steve Sampson fu licenziato per il risultato quasi catastrofico.\nLa seconda fase, con il colombiano Jorge Luis Pinto in panchina, si rivel\u00f2 difficile: il girone a quattro part\u00ec con due imbarazzanti sconfitte contro (5-2) e (2-1). A quel punto riprese le redini della Nazionale Alexandre Guimar\u00e3es, che aveva giocato per la Costa Rica nel 1990 e l'aveva guidata alla qualificazione al mondiale 2002. Con il nuovo allenatore la squadra si riprese e non perse pi\u00f9, vincendo tre delle ultime quattro partite e finendo il girone al primo posto. Nell'ultima partita il pareggio senza reti contro Honduras elimin\u00f2 gli avversari dal girone finale. Nell'ultimo raggruppamento, a sei, la Costa Rica ottenne cinque vittorie, un pareggio e quattro sconfitte, l'ultima delle quali all'ultima giornata, con la qualificazione gi\u00e0 matematica. La vittoria decisiva fu quella contro gli , battuti per 3-0 di fronte al pubblico costaricano.\nAnni 2010.\nNel novembre 2009 la Costa Rica fall\u00ec la qualificazione al mondiale in Sudafrica svoltosi l'anno successivo, perdendo lo spareggio contro l' di \u00d3scar Tab\u00e1rez.\nQuattro anni dopo invece la nazionale centramericana si qualific\u00f2 per il mondiale in Brasile con una giornata d'anticipo.\nSorteggiati nel girone D insieme a , e , i \"Ticos\" parvero nettamente sfavoriti e destinati, secondo i pronostici, a essere la \"Cenerentola\" del girone. Contro ogni vaticinio riuscirono a vincere la prima partita di Fortaleza contro l'Uruguay per 3-1, con reti nel secondo tempo di Campbell, Duarte ed Ure\u00f1a, che risposero al vantaggio di Cavani. Pochi giorni dopo la Costa Rica si aggiudic\u00f2 un'altra sorprendente vittoria contro gli azzurri a Recife, grazie ad una rete del capitano Bryan Ruiz. Nel terzo incontro la formazione centramericana pareggi\u00f2 a reti bianche contro la gi\u00e0 eliminata Inghilterra, riuscendo nell'impresa di classificarsi prima nel girone e qualificandosi cos\u00ec per la seconda volta nella sua storia alla seconda fase del campionato del mondo. Agli ottavi di finale batt\u00e9 la per 5-3 ai tiri di rigore, accedendo cos\u00ec per la prima volta nella sua storia ai quarti di finale, dove si arrese ai solamente ai tiri di rigore, grazie alle due parate del secondo portiere olandese Krul, subentrato a Cillessen nel minuto finale dei tempi supplementari. Fu comunque un risultato storico per i \"Ticos\", che chiusero il mondiale da imbattuti.\nNei mesi di febbraio e marzo 2015 la Costa Rica si iss\u00f2 al 13\u00ba posto della classifica mondiale della FIFA, la posizione pi\u00f9 alta mai raggiunta dai \"Ticos\" nella graduatoria.\nDeludente fu la partecipazione alla Copa Am\u00e9rica Centenario, nel 2016, dove la Costa Rica fu eliminata al primo turno, classificandosi terza nel proprio raggruppamento. Al pari a reti bianche contro l' segu\u00ec una pesante sconfitta (4-0) contro i padroni di casa degli , seguita dall'inutile vittoria contro la gi\u00e0 qualificata, utile solo per impedire ai colombiani di vincere il girone.\nSi concluse in semifinale il cammino nella Gold Cup 2017, in cui i costaricani vinsero il girone grazie a due vittorie contro (1-0) e (3-0) inframmezzate dal pareggio (1-1) contro il , per poi eliminare (1-0) ai quarti e cadere contro gli padroni di casa (2-0).\nOttenuta la qualificazione al grazie al secondo posto nel girone finale, i costaricani si presentarono in Russia in un girone complicato con , e . Uscirono di scena al primo turno, dopo due sconfitte contro Serbia (0-1) e Brasile (0-2). Nell'ultimo match pareggiarono per 2-2 contro gli svizzeri.\nNella Gold Cup 2019 la Costa Rica super\u00f2 il girone grazie al secondo posto dietro ad , dopo aver ottenuto due vittorie (4-0 contro il e 2-1 contro le ) e subito una sconfitta (2-1 contro Haiti). Ai quarti di finale fu eliminata dal poi vincitore della manifestazione (5-4 ai tiri di rigore dopo l'1-1 dei tempi supplementari).\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e del 12 e 16 novembre 2021.\nPresenze e reti aggiornate al 16 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord giocatori.\nIn grassetto i giocatori ancora attivi in Nazionale.\n\"Statistiche aggiornate al 16 novembre 2021.\"\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "361016", "revid": "7336", "url": "https://it.wikipedia.org/wiki?curid=361016", "title": "Nativi nord-americani", "text": ""}
{"id": "361017", "revid": "339392", "url": "https://it.wikipedia.org/wiki?curid=361017", "title": "The 4400 (serie televisiva)", "text": ""}
{"id": "361021", "revid": "339392", "url": "https://it.wikipedia.org/wiki?curid=361021", "title": "Sisley Treviso", "text": ""}
{"id": "361025", "revid": "124270756", "url": "https://it.wikipedia.org/wiki?curid=361025", "title": "Mike Diana", "text": "\u00c8 noto per essere il primo autore statunitense che sia mai stato condannato per il reato di oscenit\u00e0 (\"obscenity\").\nBiografia.\nNei primi anni novanta, Mike Diana cominci\u00f2 a realizzare un fumetto adulto dal titolo \"Boiled Angel\". Si trattava di un fumetto amatoriale, che nei contenuti rompeva diversi tab\u00f9 e ritraeva scene crude e violente; venne distribuito unicamente presso un numero limitato di rivenditori. Nel 1991, durante un'indagine in Florida per un caso di omicidio, un funzionario di polizia rinvenne una copia di \"Boiled Angel\" e, alla disperata ricerca di indizi, contatt\u00f2 Diana, lo inform\u00f2 di essere un sospetto per il delitto, e richiese un campione di sangue. Il vero colpevole fu tuttavia arrestato di l\u00ec a poco e Diana non venne perseguito. Il funzionario di polizia, tuttavia, raccolse altri numeri di \"Boiled Angel\" e li inoltr\u00f2 alla procura della Florida, dove vennero conservati. Due anni pi\u00f9 tardi Stuart Baggish, assistente del procuratore, not\u00f2 gli albi di Diana, e inform\u00f2 Diana che era stato accusato del reato di oscenit\u00e0, per aver pubblicato il materiale, per averlo distribuito e per averlo pubblicizzato. Diana contatt\u00f2 quindi il Comic Book Legal Defense Fund, organizzazione no-profit che si rif\u00e0 al primo emendamento per la libert\u00e0 di espressione, che gli garant\u00ec assistenza legale.\nDiana era impiegato come bidello di una scuola elementare, e aveva usato la fotocopiatrice della scuola per riprodurre i suoi fumetti, che rappresentavano tra le altre cose violenze sessuali e persone segate in due. Diana, che secondo alcuni aveva anche lasciato il suo materiale all'interno della scuola, venne licenziato.\nDopo un breve processo, Diana fu dichiarato colpevole di tutte e tre le accuse. Fu condannato alla libert\u00e0 vigilata per tre anni, periodo durante il quale la sua casa fu oggetto di perquisizioni, per verificare se non fosse ancora in possesso o non stesse ancora producendo materiale \"osceno\". Diana, dunque, non poteva disegnare i suoi fumetti nemmeno per \"uso personale\". Fu inoltre condannato a non poter avere contatti con minori di diciotto anni, a sottoporsi a test psicologici, a frequentare un corso di etica giornalistica, a pagare una multa di tremila dollari, e a prestare servizio civile per 1.248 ore. Non fu condannato alla prigione, anche se trascorse quattro giorni in cella tra la data del verdetto e quella della sentenza.\nPer soddisfare la richiesta di una valutazione psichiatrica, fu detto a Diana che lo psichiatra avrebbe dovuto essere pagato 100 dollari l'ora, a carica di Diana stesso, e che la valutazione avrebbe richiesto due ore. Successivamente fu detto a Diana che la sessione valutativa costava 1.200 dollari, poich\u00e9 lo psichiatra affermava di aver impiegato dieci ore per leggere \"Boiled Angel\", somma che Diana non fu in grado di pagare, cos\u00ec il medico non fu messo in condizione di fornire la sua valutazione alla corte, facendo effettivamente violare a Diana la libert\u00e0 condizionata."}
{"id": "361027", "revid": "106908", "url": "https://it.wikipedia.org/wiki?curid=361027", "title": "London Borough of Bromley", "text": ""}
{"id": "361029", "revid": "287204", "url": "https://it.wikipedia.org/wiki?curid=361029", "title": "Anerley", "text": "Anerley \u00e8 un sobborgo di Londra nel London Borough of Bromley, Inghilterra. \nDista approssimativamente 15 km da Charing Cross ed \u00e8 situato nelle vicinanze del Crystal Palace."}
{"id": "361032", "revid": "339392", "url": "https://it.wikipedia.org/wiki?curid=361032", "title": "Armata dell'Unione", "text": ""}
{"id": "361050", "revid": "33689", "url": "https://it.wikipedia.org/wiki?curid=361050", "title": "Driver (videogioco)", "text": "Driver (noto come Driver: You Are the Wheelman in Nord America) \u00e8 un videogioco di guida d'azione e il primo capitolo della serie \"Driver\". Sviluppato da Reflections Interactive e pubblicato da GT Interactive Software, \u00e8 uscito per PlayStation il 25 giugno 1999. Il gioco, ispirato agli inseguimenti automobilistici cinematografici, vede i giocatori guidare in quattro citt\u00e0 statunitensi realmente esistenti utilizzando una variet\u00e0 di veicoli, con la trama incentrata sul lavoro di un agente di polizia sotto copertura, John Tanner, che si infiltra in un gruppo criminale per indagare sulle loro operazioni.\nIl gioco si \u00e8 rivelato un successo commerciale all'uscita e ha ricevuto recensioni favorevoli da parte della critica. Versioni aggiuntive sono state pubblicate in date successive: due port per Microsoft Windows e Mac OS sono usciti rispettivamente l'11 ottobre 1999 e nel dicembre 2000; e i remake portatili per Game Boy Color, sviluppato da Crawfish Interactive e pubblicato da Infogrames, e per iOS, sviluppato e pubblicato da Gameloft, sono usciti rispettivamente nel maggio 2000 e l'8 dicembre 2009. \u00a0Il gioco \u00e8 stato ripubblicato su PlayStation Network il 14 ottobre 2008. \u00a0Il successo del gioco ha portato a ulteriori sequel, tra cui \"\" nel novembre 2000 e \"Driv3r\" nel giugno 2004.\nTrama.\nIl detective della polizia di New York ed ex pilota automobilistico John Tanner viene inviato sotto copertura dal tenente McKenzie per indagare su un sindacato criminale guidato da Castaldi; McKenzie ordina a Tanner di andare a Miami e incontrare un protettore di nome Rufus. Dopo essere arrivato a Miami, Tanner usa le sue abilit\u00e0 di guida per mettersi alla prova con alcuni gangster in un parcheggio e diventa il loro autista per la fuga.\nTanner svolge lavori per vari criminali prima di incontrare Rufus, che incarica Tanner di salvare Jean-Paul, uno dei suoi soci. Rufus viene poi colpito dalla sua ragazza Jesse, che viene arrestata da Tanner, e lei rivela che Jean-Paul \u00e8 ora a San Francisco.\nTanner si reca a San Francisco, dove incontra finalmente Castaldi e inizia a lavorare direttamente per lui. Incontra anche Rusty Slater, suo ex rivale in corsa, che lavora anche per Castaldi. Tanner scopre in seguito che Castaldi sta lavorando con un uomo di nome Don Hancock, che \u00e8 in corsa per la presidenza. In seguito sospetta che Slater lo stia spiando e distrugge l'auto di Slater durante un inseguimento, provocando l'arresto di Slater.\nIl sindacato di Castaldi si trasferisce a Los Angeles, dove Castaldi progetta di assassinare l'agente dell'FBI Bill Maddox. Tanner ordina a Leck, un socio di polizia, di assicurarsi che Maddox si presenti, altrimenti la sua copertura potrebbe saltare. L'assassinio non ha successo e la polizia tende un'imboscata ai gangster, costringendo Tanner a portarli in salvo. Tanner convince i gangster sospettosi che Slater ha detto alla polizia dell'assassinio pianificato. Leck in seguito dice a Tanner che McKenzie ha recentemente incontrato Marcus Vaughn, un agente dell'FBI corrotto che sta lavorando con Castaldi e Hancock.\nIl sindacato si trasferisce quindi a New York, dove Castaldi pianifica un omicidio di alto profilo. A Tanner viene detto dai suoi soci di polizia che McKenzie vuole che si ritiri dall'operazione sotto copertura, poich\u00e9 si preoccupa per la copertura di Tanner, e Leck dice a Tanner che Hancock ha corrotto diverse persone nell'FBI. Tanner rimane sotto copertura e continua a lavorare per Castaldi, intento a svelare il suo piano.\nAlla fine Tanner scopre che Castaldi ha intenzione di assassinare il Presidente degli Stati Uniti e Tanner ha il compito di guidare l'auto del Presidente. Tuttavia, ignora tutte le istruzioni e porta il presidente in salvo. McKenzie poi arriva e dice a Tanner che Castaldi e tutti i suoi soci, inclusi Hancock e Vaughn, sono stati arrestati. Tuttavia, Tanner sospetta che la polizia e l'FBI siano stati coinvolti con Castaldi, e se ne va, ignorando completamente McKenzie.\nModalit\u00e0 di gioco.\nIl giocatore viene messo alla guida di svariate automobili da guidare attraverso quattro citt\u00e0 degli Stati Uniti d'America (Miami, San Francisco, Los Angeles e New York) eseguendo missioni di varia tipologia. Il tutto \u00e8 impostato con una curva di difficolt\u00e0 crescente, in quanto le missioni verranno rese sempre pi\u00f9 difficoltose dalla presenza della polizia, dai ritmi sempre pi\u00f9 serrati e da condizioni meteorologiche avverse. Delle varie missioni \u00e8 possibile eseguire il salvataggio del replay per poi modificarlo con vari effetti e inquadrature.\nIl gioco era notevole al momento della sua uscita originale in quanto il giocatore era in grado di esplorare ogni citt\u00e0 come un ambiente aperto.\nOltre alla modalit\u00e0 storia sono presenti vari sottogiochi in cui stabilire punteggi record e una modalit\u00e0 che permette di girare liberamente all'interno delle 4 citt\u00e0 senza impegni.\nGrande attenzione \u00e8 stata riservata alla digitalizzazione delle quattro aree di gioco, come il doppiaggio, che per\u00f2 non \u00e8 esente da qualche sbavatura dovuta alla conversione in lingua italiana di alcune battute gergali americane. Anche la resa delle varie autovetture \u00e8 stata curata molto, con modelli di guida differenti e carrozzerie che si deformano in tempo reale in base agli urti ricevuti contro l'area di gioco o le autovetture del traffico ordinario.\nUna quinta citt\u00e0 bonus, Newcastle (dove ha sede Reflections Interactive), \u00e8 sbloccabile nella versione PC attraverso il gameplay e nella versione PlayStation utilizzando un cheat device, ma non sono disponibili missioni e l'area giocabile \u00e8 piccola.\nIphone/Ipod Touch.\nNel 2009, una versione rimasterizzata del gioco \u00e8 uscita su App Store. Sviluppato e pubblicato da Gameloft, la trama e la struttura originali sono state lasciate intatte, ma la grafica \u00e8 stata migliorata, la musica \u00e8 stata rifatta e il doppiaggio \u00e8 stato registrato nuovamente per i filmati.\nAccoglienza.\n\"Driver\" \u00e8 stato un successo commerciale, con vendite superiori a 1 milione di unit\u00e0 entro l'inizio agosto 1999. Nel mercato tedesco, Driver per PlayStation ha ricevuto un premio 'Gold' dalla Verband der Unterhaltungssoftware Deutschland (VUD) entro la fine del mese di luglio, sono state vendute almeno 100.000 unit\u00e0 in Germania, Austria e Svizzera. Il comitato lo ha elevato allo status di \"Platino\" (200.000 vendite) entro la fine di settembre. Negli Stati Uniti, Driver per computer ha venduto 390.000 copie e ha guadagnato $ 3,8 milioni entro agosto 2006, dopo la sua uscita nell'ottobre 2000. \u00c8 stato il 42\u00b0 gioco per computer pi\u00f9 venduto del paese tra gennaio 2000 e agosto 2006. \u00a0A partire dal 2001 , ha venduto oltre 4 milioni di unit\u00e0 in tutto il mondo. \nAlla sua uscita iniziale, \"Driver \u00e8\" stato accolto con giudizi molto positivi e consensi di critica. Le versioni PlayStation e iOS hanno ricevuto recensioni \"favorevoli\" secondo l'aggregatore di recensioni di videogiochi Metacritic. \nJeff Lundrigan ha recensito la versione PlayStation del gioco per \"Next Generation\", valutandolo con quattro stelle su cinque e affermando che \"il sogno di un appassionato di cinema, ma \"Driver\" \u00e8 comunque fantastico anche se non sei un grande appassionato di film\".\nDouglass C. Perry di IGN ha dichiarato del gioco originale per PlayStation: \"Nella storia dei giochi di guida per PlayStation, non c'\u00e8 nulla che si avvicini all'esperienza completa, profonda e assolutamente piacevole che \u00e8 radicata nel cuore di \"Driver\" [. ..] Soddisfa i desideri pi\u00f9 profondi degli appassionati di guida di guidare il pi\u00f9 velocemente possibile attraverso le principali citt\u00e0 degli Stati Uniti e di andare a sbattere contro qualsiasi cosa senza ripercussioni. In questo senso, \"Driver\" \u00e8 un sogno che diventa realt\u00e0\". Ha continuato definendolo \"uno dei migliori giochi di guida su qualsiasi sistema\". Ben Silverman di Game Revolution \u00e8 rimasto ugualmente colpito, dicendo: \" \"Driver\" eccelle dove altri giochi hanno fallito trovando un perfetto equilibrio tra azione e realismo. Guidabilit\u00e0 della vettura \u00e8 una meravigliosa miscela di veri fisica e funzionalit\u00e0, non di arcade come nitpicky e sim orientati come \"Gran Turismo\" n\u00e9 come ridicolmente poco plausibili come \"SF Rush.\" La guida segue la formula \"facile da imparare, difficile da padroneggiare\" [...] Raramente un gioco affascina lo stoico e ipercritico ufficio di Game Revolution, ma \"Driver\" ha fatto proprio questo\". \u00a0Ryan MacDonald di GameSpot non era cos\u00ec entusiasta, dicendo: \" \"Driver\" \u00e8 un gioco che potrebbe essere mediocre nella sua presentazione ma pi\u00f9 che compensato nel suo gameplay e concetto\".\nMike Morrissey di IGN ha elogiato la qualit\u00e0 del porting per PC e ha dichiarato: \"Sebbene la versione PC di \"Driver\" sia un porting abbastanza diretto dal titolo PlayStation uscito a luglio, i miglioramenti grafici sono evidenti, specialmente a risoluzioni di 800x600 e oltre con i dettagli al minimo. Sebbene ci\u00f2 richieda un computer abbastanza veloce, l'effetto ne vale la pena. I frame rate uniformi rivelano belle trame per gli edifici e i dintorni, acqua traslucida nelle aree di Miami e, naturalmente, lens flare. Erik Wolpaw di GameSpot \u00e8 rimasto un po' deluso dal port, ma questo \u00e8 stato negato perch\u00e9 il gioco originale era cos\u00ec forte: \"Come molti port da console a PC ,\"Il driver\" soffre di essere tradotto alla lettera e di sfruttare poco la piattaforma PC pi\u00f9 potente. Tuttavia, il game disegn di base \u00e8 cos\u00ec sorprendentemente originale e divertente che pu\u00f2 essere goduto senza abbellimenti ' Hanno concluso che' \u00e8 coinvolgente, intuitivo e divertente, che sono qualit\u00e0 a volte trascurati nella ricerca miope del settore di innovazione puramente tecnico . Con \"Driver\", Reflections ha prodotto la ricostruzione definitiva del classico film di inseguimento urbano in auto e molto probabilmente ha introdotto un nuovo genere di gioco di guida\". \nCraig Harris di IGN ha elogiato la visuale dall'alto verso il basso e i controlli del porting per Game Boy Color e ha concluso: \"Sono davvero piuttosto sorpreso di come \"Driver sia\" andato bene per il Game Boy Color. Mi aspettavo un gioco Point-A-to-B come \"Grand Theft Auto\" e ha ottenuto molto di pi\u00f9. Le missioni hanno elementi diversi per dare un po' pi\u00f9 di variet\u00e0 alla formula di base. Mancano alcuni dettagli dalla versione PlayStation, ma per quello che Crawfish ha dovuto lavorare con l'hardware, il team di sviluppo fatto un ottimo lavoro\". Frank Provo di GameSpot \u00e8 stato critico nei confronti del suono, ma a parte questo, ha detto: \" \"Driver\"\u00e8 la morbidezza personificata. Guidare \u00e8 divertente ed emozionante, i livelli sono vari e i giochi secondari migliorano davvero le tue abilit\u00e0 nel gioco principale. Anche senza un risparmio di batteria e una funzione per due giocatori, non c'\u00e8 davvero niente di grave di cui lamentarsi\".\nAltre recensioni della versione PlayStation:\nAll'E3 Game Critics Awards del 1999 , \"Driver\" ha vinto il \"Miglior gioco di corse\" e nel 2002 \u00e8 stato classificato al n. 12 nella lista IGN dei \"25 migliori giochi PlayStation\"."}
{"id": "361054", "revid": "1543377", "url": "https://it.wikipedia.org/wiki?curid=361054", "title": "Monsanto Company", "text": "La Monsanto Company era un'azienda multinazionale statunitense di biotecnologie agrarie, con circa 18\u00a0000 dipendenti e un fatturato di circa 14.5 miliardi di dollari (2013).\nProduttore di mezzi tecnici per l'agricoltura, \u00e8 nota nel settore della produzione di sementi transgeniche e, da marzo 2005, dopo l'acquisizione della \"Seminis Inc\", \u00e8 anche il maggior produttore mondiale di sementi convenzionali.\nDopo il via libera da parte dell\u2019Antitrust USA, nel giugno 2018 \u00e8 stata acquisita dalla casa farmaceutica tedesca Bayer per un importo pari a 63 miliardi di dollari. Una volta completata la fusione, il marchio Monsanto \u00e8 stato cancellato.\nStoria.\nL'azienda venne fondata a St. Louis, Missouri, nel 1901 dal veterano dell'industria farmaceutica John Francis Queeny, facendo esclusivamente uso dei propri risparmi. Prende il nome da Olga Monsanto, moglie di Queeny, di origine spagnola.\nIl primo prodotto della nuova industria fu la produzione di saccarina che forniva alla Coca Cola, producendo in seguito sempre per la stessa sia vanillina che caffeina, diventandone uno dei principali fornitori. Nel 1919 la Monsanto si insedi\u00f2 anche in Europa associandosi con la \"Graesser's Chemical Works\" e fondando gli stabilimenti nel villaggio di Cefn Mawr nel Galles, dove si inizi\u00f2 la produzione di vanillina, acido salicilico, aspirina e solo pi\u00f9 tardi gomma.\nNegli anni venti si espanse ulteriormente diventando leader nella produzione di acido solforico e fibre sintetiche, da allora, l'azienda \u00e8 rimasta tra le 10 industrie chimiche pi\u00f9 importanti degli Stati Uniti.\nCritiche.\nIn parallelo all'enorme successo commerciale, la notoriet\u00e0 dell'azienda \u00e8 anche dovuta alle costanti critiche sollevate ad essa da associazioni contrarie ad alcuni usi delle biotecnologie (ad esempio Greenpeace) e alle numerose cause legali che la Monsanto ha intrapreso per proteggere la propria propriet\u00e0 intellettuale e tutelare i propri brevetti.\nIn questo contesto sono da considerare anche le diverse cause intentate contro l'azienda: per esempio una causa risalente al 2004 contro i produttori dell'Agente Arancio (di cui uno \u00e8 la Monsanto), un defoliante tossico per l'uomo usato durante la Guerra del Vietnam dall'esercito statunitense, il quale provoc\u00f2 e provoca ancora oggi gravi danni alle popolazioni locali, creando modificazioni strutturali e malformazioni, non favorevoli alla vita e al corpo umano. In tempi pi\u00f9 recenti, \u00e8 stata criticata anche la produzione e la vendita di un ormone sintetico (Posilac) per l'allevamento, secondo i detrattori non adeguatamente testato e da loro ritenuto colpevole di danni sia al bestiame sia all'uomo.\nNel 2008, la Monsanto \u00e8 stata la protagonista di un documentario della regista francese Mari-Monique Robin intitolato \"Il mondo secondo Monsanto\" in cui vengono riassunte molte delle critiche mosse nei confronti della multinazionale."}
{"id": "361055", "revid": "547034", "url": "https://it.wikipedia.org/wiki?curid=361055", "title": "Beckenham", "text": "Beckenham \u00e8 una citt\u00e0 nel London Borough of Bromley, Inghilterra, situata a 14,7\u00a0km a sud-est di Charing Cross.\nAppare con il nome di Bacheham nel Domesday Book del 1086; Il nome sembra derivare da \"Beohha's homestead\" (fattoria di Beohha) (Beohhan + ham in Inglese Antico).\nIl Fiume Beck prese il nome dalla citt\u00e0. La parola Beck significa anche \"striscia\" in medio inglese. Molti reputano John Cator come colui che ha trasformato Beckenham da villaggio a citt\u00e0 importante alla fine del XVIII secolo. \nDopo la sua morte nel 1806 questo processo acceler\u00f2 culminando negli anni 30 del XIX secolo con l'arrivo della ferrovia. \nLa Chiesa di San Giorgio nel centro della citt\u00e0 ha un lychgate del XIII secolo, considerato il pi\u00f9 antico in Inghilterra."}
{"id": "361056", "revid": "124123", "url": "https://it.wikipedia.org/wiki?curid=361056", "title": "Kakara Ini", "text": "Biografia.\nIl nome di questo sovrano, che non \u00e8 riportato in nessuna delle Liste Reali, compare un numerose iscrizioni provenienti dalla Nubia.\n\u00c8 possibile che si tratti di un pretendente al trono egizio vissuto dopo l'ultimo sovrano \"ufficiale\" della XI dinastia, Mentuhotep (III) e, forse, contemporaneamente a Mentuhotep (IV)(forse un usurpatore). Il potere di questo sovrano si sarebbe esteso solamente a parte della Nubia su cui regnarono, nello stesso periodo, altri due pretendenti al trono dell'Egitto:Ibkhenetra e Segerseni."}
{"id": "361059", "revid": "124668576", "url": "https://it.wikipedia.org/wiki?curid=361059", "title": "Talassemia", "text": "La talassemia (composto anomalo del greco \u03b8\u03ac\u03bb\u03b1\u03c3\u03c3\u03b1, \"th\u00e0lassa\", \u00abmare\u00bb, e \u03b1\u03af\u03bc\u03b1, \"\u00e0ima\", \u00absangue\u00bb) \u00e8 una malattia ereditaria del sangue che comporta anemia, cio\u00e8 una diminuzione della quantit\u00e0 di emoglobina utile al trasporto dell'ossigeno nel sangue al di sotto dei livelli di normalit\u00e0. Il nome \"talassemia\" deriva dal greco, poich\u00e9 la variante conosciuta per prima fu quella mediterranea. Tale termine \u00e8 nato per indicare la peculiarit\u00e0 della malattia di essere diffusa tra coloro che vivono in ambienti paludosi o acquitrinosi.\nLe talassemie sono malattie genetiche ereditate dai genitori. Vi sono due tipi principali, alfa talassemia e beta talassemia (o \"anemia mediterranea\"). La gravit\u00e0 della alfa e della beta talassemia dipende da quanti dei quattro geni per il gruppo alfa o dei due geni per il gruppo beta mancano. La diagnosi viene in genere formulata grazie a esami del sangue, inclusi test speciali sull'emoglobina e test genetici. La diagnosi pu\u00f2 essere fatta anche prima della nascita grazie a test prenatali.\nI sintomi della condizione dipendono dal tipo di talassemia e possono variare da nessuno a sintomi gravi. Spesso si presenta un'anemia lieve o grave (bassi livelli di globuli rossi) di tipo microcitico. L'anemia pu\u00f2 provocare una sensazione di stanchezza e pallore della pelle. Vi possono essere anche problemi all'apparato scheletrico, una milza ingrossata, pelle giallastra, urina scura e crescita lenta tra i bambini.\nNel 2013, 280 milioni di persone erano sofferenti di talassemia e circa 439.000 di essi presentavano una condizione grave. \u00c8 pi\u00f9 frequente tra persone di origine italiana, greca, mediorientale, sud-asiatica e africana. Maschi e femmine hanno tassi simili di malattia. Nel 2015 la talassemia ha causato 16.800 decessi, un dato in calo rispetto ai 36.000 decessi registrati nel 1990. Coloro che presentano forme minori di talassemia, simili alle caratteristiche dell'anemia falciforme, hanno una certa protezione contro la malaria, e ci\u00f2 spiega perch\u00e9 sono pi\u00f9 frequenti nelle regioni del mondo in cui la malaria \u00e8 diffusa.\nIl trattamento dipende dal tipo e dalla gravit\u00e0. Per coloro che soffrono di una grave malattia spesso \u00e8 necessario ricorrere a regolari trasfusioni di sangue, alla chelazione del ferro e/o somministrazione di acido folico. La chelazione del ferro pu\u00f2 essere ottenuta con l'assunzione di deferoxamina o deferasirox. Occasionalmente, anche un trapianto di midollo osseo pu\u00f2 essere un'opzione da considerare. Le complicanze possono includere il sovraccarico di ferro dalle trasfusioni con conseguente malattia cardiaca o epatica, infezioni e osteoporosi. Se la milza diventa eccessivamente allargata (splenomegalia), pu\u00f2 essere necessaria la sua rimozione chirurgica.\nClassificazione.\nEsistono diversi tipi di talassemia: in Africa \u00e8 pi\u00f9 diffusa l'alfa talassemia (ridotta sintesi di catene alfa), mentre nel bacino del Mediterraneo \u00e8 pi\u00f9 diffusa la beta talassemia (ridotta sintesi delle catene beta), detta per questo anche \"anemia mediterranea\".\nDiffusione.\nIn Italia.\n\u00c8 molto diffusa nelle zone mediterranee come il Nord Africa, la Spagna meridionale, la Puglia, il delta del Po, la Sicilia e la Sardegna (in particolare nella zona meridionale) dove c'\u00e8 un tasso di talassemia pari al 12%. In queste ultime due regioni i portatori sani sono oltre 700.000 su una popolazione totale di poco meno di 7 milioni di abitanti. Sono circa 7.000 i pazienti in Italia e in altri 600 la talassemia coesiste con la drepanocitosi o \"anemia falciforme\" (censimento del 2000).\nConsiderando la diffusione geografica non solo della talassemia, ma di tutti i difetti del metabolismo dell'emoglobina e dei globuli rossi, si pu\u00f2 notare come questa sia sovrapponibile a quella della malaria. \nCi\u00f2 si spiega con l'evidenza che la vita pi\u00f9 breve dell'eritrocita rende pi\u00f9 difficile il completamento del ciclo riproduttivo del plasmodio della malaria; in altre parole, le persone portatrici sane di talassemia sono pi\u00f9 resistenti al plasmodio e quindi favorite nelle zone mediterranee.\nEziologia.\nLe talassemie costituiscono un gruppo eterogeneo di emoglobinopatie ereditarie recessive, caratterizzate dalla ridotta o assente sintesi dell'emoglobina.\nL'emoglobina \u00e8 una proteina che si trova all'interno dell'eritrocita a cui si lega l'ossigeno, che pu\u00f2 venire cos\u00ec trasportato a tutto il corpo. \u00c8 costituita da quattro parti globulari: due unit\u00e0 \u03b1, codificate da 2 geni (4 alleli) sul cromosoma 16, e due unit\u00e0 \u03b2 codificate da un gene (2 alleli) sul cromosoma 11. \nIl numero di geni coinvolti e il livello della loro delezione definisce la variante talassemica.\nQualunque sia l'alterazione, si ha una riduzione della sintesi dell'emoglobina \u03b12\u03b22, con conseguente anemia ipocromica, cio\u00e8 con globuli rossi poco colorati perch\u00e9 sono poco ricchi di emoglobina.\nTalassemia \u03b2.\nLe alterazioni del gene \"beta\" (\u03b2) sono eterogenee: possono infatti verificarsi sia delezione sia alterazioni puntiformi, che possono portare a difetti di trascrizione del DNA o di traduzione. \u00c8 pertanto possibile distinguere mutazioni \u03b2+, difettosa, o \u03b20, assente, a seconda della gravit\u00e0 della compromissione.\nNel caso di assenza totale di catene \u03b2, si formano solo le catene \"alfa\", che precipitano, con la conseguente distruzione delle emazie (anemia \"emolitica\") e digestione dei detriti da parte della popolazione fagocitaria di fegato e milza, con conseguente ingrossamento dei suddetti organi (epatomegalia e splenomegalia).\nTalassemia \u03b1.\nPer quanto riguarda le alterazioni a carico del gene \"alfa\" (\u03b1), queste sono pi\u00f9 che altro delezioni abbastanza estese dei geni relativi.\nAbbiamo quindi la possibilit\u00e0 di:"}
{"id": "361060", "revid": "289247", "url": "https://it.wikipedia.org/wiki?curid=361060", "title": "Atletica leggera alle olimpiadi estive 1976", "text": ""}
{"id": "361063", "revid": "53298", "url": "https://it.wikipedia.org/wiki?curid=361063", "title": "Nazionale di calcio della Polonia", "text": "La nazionale di calcio della Polonia (pol. \"Reprezentacja Polski w pi\u0142ce no\u017cnej m\u0119\u017cczyzn\") \u00e8 la rappresentativa calcistica della Polonia ed \u00e8 posta sotto l'egida della federazione calcistica polacca.\nIn coppa del mondo la Polonia si \u00e8 classificata due volte terza, nel 1974 e nel 1982. Ha partecipato per la prima volta alla fase finale di un campionato europeo a Euro 2008 e ha raggiunto per la prima volta i quarti di finale a Euro 2016. La nazionale olimpica ha vinto la medaglia d'oro nel 1972 e la medaglia d'argento nel 1976 e nel 1992.\nNella classifica mondiale della FIFA, stilata per la prima volta nell'agosto 1993, la Polonia ha raggiunto come miglior piazzamento il 5\u00ba posto nell'agosto 2017, mentre la posizione peggiore \u00e8 stata il 75\u00ba posto del marzo 2012. Occupa attualmente il 27\u00ba posto della graduatoria.\nStoria.\nEsordi e Mondiale del 1938 (1921-1946).\nLa nazionale polacca disput\u00f2 la sua prima partita ufficiale il 18 dicembre 1921, quando fu sconfitta per 1-0 a Budapest dall' (1-0). Nel 1938 disput\u00f2 il suo primo mondiale, dove fu eliminata agli ottavi di finale, cio\u00e8 alla prima partita, dal forte dopo una durissima battaglia di 90 minuti finita 6-5, con la Polonia capace di pareggiare per ben cinque volte. Quattro dei cinque gol polacchi portarono la firma di Ernest Wilimowski, attaccante del Ruch Chorz\u00f3w, primo giocatore a segnare quattro reti in una partita del campionato mondiale di calcio.\nPrima dello scoppio della seconda guerra mondiale la Polonia sconfisse in amichevole per 4-2 la forte , classificatasi seconda dietro l' al mondiale del 1938.\nDopoguerra e anni 1960 (1946-1972).\nL'11 giugno 1946 la Polonia torn\u00f2 in campo per la prima volta dopo la seconda guerra mondiale, perdendo in amichevole a Oslo contro la per 3-1. Nell'immediato dopoguerra una vittoria importante fu colta contro la quotata (3-1).\nIl 26 aprile 1948 la Polonia pat\u00ec la pi\u00f9 larga sconfitta della propria storia, perdendo per 8-0 a Copenaghen contro la .\nIl 4 novembre 1963 a Stettino i polacchi travolsero la Norvegia per 9-0, stabilendo la seconda migliore vittoria della loro storia (il primato sarebbe stato, infatti, migliorato nel 2009). Fu il match d'esordio per W\u0142odzimierz Luba\u0144ski, che bagn\u00f2 il debutto con un gol e che divenne poi il miglior marcatore della nazionale polacca con 48 gol in 75 presenze dal 1963 al 1980.\nAnni 1970 e 1980: le medaglie olimpiche e mondiali.\nIl 1\u00ba dicembre 1970 il ruolo di commissario tecnico fu affidato a Kazimierz G\u00f3rski, che condusse subito la squadra alla medaglia d'oro alle OIimpiadi 1972, cui fece seguito la medaglia d'argento alle Olimpiadi 1976. Sotto la sua guida la Polonia ottenne inoltre la medaglia di bronzo al e al .\nLa Polonia torn\u00f2 a disputare la fase finale del mondiale nel 1974, in Germania Ovest, dove fu la maggiore sorpresa dopo i . I polacchi eliminarono nelle qualificazioni al mondiale del 1974 l', campione del mondo nel 1966 ed eliminata ai quarti di finale del . In Germania Ovest la Polonia riusc\u00ec a superare a punteggio pieno il proprio girone eliminando l'. All'esordio, contro l', si port\u00f2 sul 2-0 dopo soli otto minuti di gioco, grazie alle marcature di Grzegorz Lato al settimo e Andrzej Szarmach all'ottavo. Il gol argentino di Ram\u00f3n Heredia al sessantesimo illuse i sudamericani, che due minuti dopo capitolarono nuovamente (altro gol di Lato), prima del gol di Carlos Babington per il definitivo 3-2. Nel secondo match la Polonia travolse con il punteggio di 7-0 , con tripletta di Szarmach e doppietta di Lato. Contro l' vice-campione del mondo in carica la Polonia, gi\u00e0 qualificata, necessitava di un punto per assicurarsi la vittoria del girone. Chiuso l'intervallo in vantaggio per 2-0 (reti di Szarmach e Kazimierz Deyna), sub\u00ec nella ripresa il gol di Fabio Capello, ma si impose per 2-1 e chiuse il girone in testa. La Polonia vinse anche le prime due partite del girone di semifinale (1-0 con gol di Lato contro la che non aveva subito gol nelle tre partite precedenti e 2-1 contro la con gol di Deyna su calcio di rigore, Stanislav Karasi per gli jugoslavi e Lato), ma nell'ultima perse per 1-0 contro la Germania Ovest padrona di casa una partita che doveva vincere (giocata su un campio allagato dalla pioggia, ai limiti della praticabilit\u00e0), mancando dunque la qualificazione alla finalissima. I tedeschi innaffiarono il campo prima della partita per smorzare l'ardore dei velocissimi avversari. Nella finale per il terzo posto la Polonia batt\u00e9 per 1-0 il Brasile campione del mondo in carica. Il gol fu siglato da Lato, che con 7 centri nel torneo si laure\u00f2 capocannoniere del mondiale.\nLa Polonia non riusc\u00ec a qualificarsi al campionato d'Europa 1976 perch\u00e9 si classific\u00f2 seconda nel suo girone eliminatorio, dietro all'Olanda e davanti a Italia e .\nQualificatasi al campionato del mondo 1978 a spese del , vinse il suo girone davanti alla . Pareggi\u00f2 all'esordio proprio con i tedeschi occidentali (0-0), poi batt\u00e9 per 1-0 la (gol del solito Lato) e per 3-1 il (reti di Zbigniew Boniek, V\u00edctor Rangel per i messicani, Deyna e ancora Boniek). Nel girone semifinale arriv\u00f2 terza dietro ad e Brasile e davanti al . Alla sconfitta per 2-0 contro gli argentini padroni di casa (doppietta di Mario Kempes) segu\u00ec la vittoria per 1-0 contro il Per\u00f9 (gol di Szarmach) e la sconfitta per 3-1 contro il Brasile (gol di Nelinho e Lato e doppietta di Roberto Dinamite).\nLa mancata qualificazione al campionato d'Europa 1980 fece da preludio a un episodio spiacevole. Il 29 novembre 1980 vi fu un aspro confronto tra calciatori e membri dello staff tecnico della nazionale polacca, in partenza per l'Italia per preparare la partita contro valida per le qualificazioni al mondiale di . Il litigio, iniziato in un hotel di Varsavia, si concluse all'aeroporto Ok\u0119cie della capitale polacca. Dopo l'incidente molti calciatori furono banditi dalla nazionale e il CT Ryszard Kulesza, in polemica con la federazione, si dimise e fu sostituito da Antoni Piechniczek.\nQualificatasi al campionato del mondo 1982, la Polonia riusc\u00ec a classificarsi terza, dopo essere stata battuta dall'Italia in semifinale. Il girone di primo turno con Italia, e Per\u00f9 vide i polacchi pareggiare per 0-0 con Italia e Camerun e vincere per 5-1 contro i peruviani (gol di W\u0142odzimierz Smolarek, Lato, Boniek, Andrzej Buncol e W\u0142odzimierz Cio\u0142ek), risultato che consent\u00ec alla Polonia di superare il girone da prima classificata. Nel girone di secondo turno la squadra biancorossa batt\u00e9 il per 3-0 con tripletta di Boniek e pareggi\u00f2 per 0-0 contro l', vincendo il girone per una migliore differenza reti rispetto ai sovietici. Il piazzamento proiett\u00f2 i polacchi in semifinale, dove furono sconfitti per 2-0 dall'Italia (doppietta di Paolo Rossi), prima di vincere la finale per il terzo posto per 3-2 contro la (gol di Szarmach, Stefan Majewski e Janusz Kupcewicz).\nCon tre vittorie, due pareggi e una sconfitta nel girone con Belgio, e , la Polonia si qualific\u00f2 al campionato del mondo 1986, dove fu eliminata agli ottavi di finale. Inserita nel girone con , e Portogallo, pareggi\u00f2 per 0-0 contro i marocchini, sconfisse il Portogallo per 1-0 (gol di W\u0142odzimierz Smolarek) e fu sconfitta per 3-0 dagli inglesi, ma super\u00f2 il turno come una delle migliori terze classificate, avendo il Marocco battuto per 3-1 i portoghesi. Agli ottavi di finale fu eliminata dal Brasile, perdendo malamente per 4-0.\nCrisi (1986-2002).\nDopo gli anni d'oro ('70 e '80) la nazionale polacca visse un quindicennio di crisi, fallendo la qualificazione a tre fasi finali dei mondiali e continuando a non qualificarsi per la fase finale degli europei.\nTerza nel girone di qualificazione al mondiale di dietro Svezia e Inghilterra e davanti all'Albania, con cinque punti (due vittorie, un pareggio e tre sconfitte), la Polonia ottenne tuttavia la medaglia d'argento alle Olimpiadi del 1992, perdendo a testa alta in finale contro i padroni di casa della (3-2 con il gol decisivo segnato nei minuti di recupero). I due attaccanti della Polonia Wojciech Kowalczyk e Andrzej Juskowiak parvero agli albori di una sfavillante carriera, ma la giovane nazionale polacca non tenne fede alle attese negli anni a venire.\nLa Polonia si piazz\u00f2 quarta nel proprio girone di qualificazione al mondiale di , dietro , Paesi Bassi e Inghilterra e davanti a e . Il bilancio finale fu di tre vittorie, due pareggi e cinque sconfitte, di cui quattro consecutive, subite negli ultimi quattro incontri disputati. Non andarono meglio le qualificazioni al , concluse dai polacchi al quarto posto dietro a , Francia e e davanti a e , con un bilancio di tre vittorie, quattro pareggi e tre sconfitte. Segu\u00ec il terzo posto nel girone di qualificazione al mondiale di dietro a Inghilterra e Italia e davanti a e .\nQualche miglioramento si vide nelle eliminatorie del , in cui i polacchi totalizzarono 13 punti (quattro vittorie, un pareggio e tre sconfitte) e si classificarono terzi dietro a Svezia e Inghilterra e davanti a (contro la quale ottennero due vittorie) e . A penalizzare la Polonia furono gli scontri diretti contro gli inglesi, con cui i polacchi chiusero a pari punti.\nRitorno sulla grande scena internazionale (2002-2010).\nDopo un'assenza di sedici anni dalle fasi finali dei maggiori tornei internazionali, la Polonia si qualific\u00f2 al campionato del mondo 2002 vincendo il proprio girone eliminatorio con quattro punti di vantaggio sull', con un bilancio di sei vittorie, tre pareggi e una sola sconfitta. Nella fase finale del torneo, per\u00f2, la squadra si classific\u00f2 ultima nel proprio girone. In Giappone e Corea del Sud fu, infatti, eliminata dopo sole due partite, perdendo per 2-0 contro la e per 4-0 contro il . Nell'ultima partita colse un inutile successo per 3-1 contro gli .\nNel proprio girone di qualificazione al campionato europeo del 2004 si piazz\u00f2 terza e fu eliminata. Nell'ultima partita delle qualificazioni elimin\u00f2 l' battendola per 2-1, ma fu a sua volta eliminata perch\u00e9 la batt\u00e9 la gi\u00e0 qualificata , accedendo sorprendentemente ai play-off per la qualificazione alla fase finale. La sconfitta della Svezia gi\u00e0 qualificata suscit\u00f2 polemiche in Polonia.\nLa formazione polacca consegu\u00ec la qualificazione al come migliore seconda classificata di tutti i gironi, piazzandosi dietro l' e davanti e , con otto vittorie e due sconfitte (entrambe contro gli inglesi) in dieci partite. Nella fase finale la Polonia, allenata da Pawe\u0142 Janas, parve la favorita per il secondo posto nel girone composto dai padroni di casa della dall' e dalla . L'allenatore sub\u00ec alcune critiche dalla stampa e dalla nazione per la mancata convocazione al mondiale del bomber Tomasz Frankowski e soprattutto del capitano, il portiere Jerzy Dudek. La squadra aveva comunque un discreto organico. Tra i nomi pi\u00f9 importanti c'erano il portiere del Celtic, Artur Boruc, Micha\u0142 \u017bew\u0142akow in difesa, il centrocampista del Bayer Leverkusen, Jacek Krzyn\u00f3wek, l'attaccante del Celtic Maciej \u017burawski e soprattutto il giovane Euzebiusz Smolarek, che giocava nel , figlio dello Smolarek che port\u00f2 la Polonia al terzo posto al mondiale del 1982.\nNonostante le attese, la Polonia in Germania deluse. La prima partita con l' fu persa per 2-0 dai polacchi, che si videro annullare un gol e colpirono due pali nel giro di dieci minuti. La seconda con la fu persa per 1-0 all'ultimo minuto, dopo aver giocato una buona partita. Ormai gi\u00e0 eliminata, la Polonia gioc\u00f2 l'ultimo match con la per i tre punti della bandiera. I polacchi vinsero di misura (2-1) grazie alla doppietta del difensore Bosacky e conclusero terzi nel girone. Alla fine del mondiale il commissario tecnico Janas fu esonerato e sostituito dall'olandese Leo Beenhakker.\nDopo un eccezionale girone di qualificazione concluso come prima davanti al , la Polonia si qualific\u00f2 per la prima volta nella sua storia ad un europeo () e diede una svolta alla storia del proprio calcio. La squadra di Beenhakker, esprimendo un ottimo gioco, prometteva davvero bene per la competizione. Ancora una volta, per\u00f2, malgrado le aspettative suscitate nella campagna di qualificazione, nella fase finale la compagine polacca si comport\u00f2 ben al di sotto delle attese. Sorteggiata nel girone con , ed , racimol\u00f2 solo un punto. Perse per 2-0 la prima partita con la , pareggi\u00f2 per 1-1 con l' e perse per 1-0 con la , classificandosi all'ultimo posto del girone.\nL'europeo casalingo del 2012.\nSempre sotto la guida di Beenhakker, la Polonia fu poi impegnata nelle qualificazioni al campionato del mondo del 2010. Il girone era equilibrato ma non impossibile: , , ed pi\u00f9 la cenerentola . La nazionale polacca, per\u00f2, non fu costante nel rendimento e, dopo una serie di sconfitte e di pareggi, la qualificazione al mondiale fu seriamente a rischio. Dopo la sconfitta per 3-0 con la Slovenia Beenhakker fu esonerato e rimpiazzato da Stefan Majewski, il quale non riusc\u00ec a far rimontare la squadra, che giunse terza, restando fuori dal mondiale.\nDurante le qualificazioni a Sudafrica 2010, il 1\u00ba aprile 2009 la nazionale polacca ottenne la pi\u00f9 larga vittoria della propria storia, sconfiggendo per 10-0 San Marino a Kielce.\nLa Polonia organizz\u00f2 il insieme all'Ucraina, ospitando per la prima volta un campionato europeo. La nazionale polacca, dunque, risult\u00f2 qualificata d'ufficio e scelse come CT Franciszek Smuda. Per l'evento in Polonia furono costruiti nuovi stadi, su tutti lo Stadio Nazionale di Varsavia, avente una capienza di 55.000 posti e sede della partita inaugurale dell'evento. Fu edificata anche la PGE Arena Gda\u0144sk, il nuovo stadio di Danzica, considerato tra i pi\u00f9 belli e moderni d'Europa.\nIn vista dell'importante evento calcistico ospitato in casa, tutto il paese visse con entusiasmo il debutto della nazionale e tutto sembrava promettere bene dopo il gol dell'1-0 di Robert Lewandowski nella partita inaugurale contro la a Varsavia, ma la partita termin\u00f2 con un pareggio: la Polonia si fece raggiungere dal gol di Dimitris Salpingidis nonostante la superiorit\u00e0 numerica. La situazione parve peggiorare dopo l'espulsione del portiere Szcz\u0119sny e il rigore concesso agli ellenici, ma il giovane portiere Tyto\u0144 entr\u00f2 in campo a salvare le speranze di una nazione intera, parando il tiro dell'avversario greco. Nella seconda partita la Polonia gioc\u00f2 bene contro la , ma non and\u00f2 oltre il pareggio, ottenuto nella ripresa con un gran gol da fuori area di Jakub B\u0142aszczykowski. Le speranze della nazionale di superare il turno furono poi annullate dopo la sconfitta nell'ultima partita a Breslavia contro la (1-0). L'avventura polacca fin\u00ec, dunque, gi\u00e0 ai gironi, dopo due pareggi e una sconfitta, per l'amarezza del pubblico di casa.\nLa nazionale usc\u00ec sconfitta con grande delusione dall'evento, nonostante avesse proposto una buona rosa composta da giocatori di livello. Al termine dell'europeo il CT Smuda lasci\u00f2 la guida della nazionale a Waldemar Fornalik.\nIl ritorno in auge (dal 2014).\nFallito l'accesso al , Fornalik fu sostituito, dopo le qualificazioni, da Adam Nawa\u0142ka: il nuovo allenatore condusse i biancorossi a qualificarsi per il , risultato che pass\u00f2 anche dalla storica vittoria contro la Germania campione del mondo. Il 2-0 contro i tedeschi dell'11 ottobre 2014 rappresent\u00f2 la prima battuta d'arresto per questi ultimi dopo un'imbattibilit\u00e0 di 19 incontri. Nella fase finale del torneo i polacchi ritrovarono lo stesso avversario che li aveva sopravanzati in classifica per differenza reti. Ottenuto comunque uno storico accesso agli ottavi di finale, la squadra batt\u00e9 in questo turno la Svizzera ai tiri di rigore. Ai quarti fu poi eliminata - sempre ai tiri dal dischetto - dal Portogallo, poi vincitore della manifestazione.\nI biancorossi dominarono il loro girone di qualificazione al , guadagnando 25 punti e subendo una sola sconfitta. Robert Lewandowski divent\u00f2 il capocannoniere, a pari merito, delle qualificazioni UEFA al mondiale (con 16 gol), dopo che lo era gi\u00e0 diventato per le qualificazioni a Euro 2016 (con 13 gol). Sconfiggendo il nell'ultima partita, la Polonia ottenne la certezza dell'accesso alla fase finale di un mondiale dopo 12 anni. All'inizio del mandato dell'allenatore Nawa\u0142ka la Polonia si trovava al 78\u00ba posto della classifica FIFA, mentre durante le qualificazioni al campionato del mondo 2018 arriv\u00f2 a occupare a un certo punto il 5\u00ba posto, traguardo storico per la nazionale. Il 6\u00ba posto nella classifica FIFA alla vigilia dei sorteggi del mondiale 2018 consent\u00ec alla selezione polacca di essere collocata nella prima fascia del sorteggio dei gironi. Nella fase finale del mondiale russo del 2018 la Polonia deluse, tuttavia, le aspettative. Inserita in un gruppo con , e , perse a sorpresa all'esordio contro il Senegal (1-2) e in malo modo contro la Colombia (0-3), subendo l'eliminazione al primo turno. Utile solo per le statistiche fu la vittoria contro il Giappone all'ultima giornata (1-0).\nAl termine del mondiale la federazione individu\u00f2 il nuovo CT in Jerzy Brz\u0119czek, che esord\u00ec in gare ufficiali nella prima partita della UEFA Nations League 2018-2019 pareggiando per 1-1 a Bologna contro l' nel settembre 2018. A causa delle sconfitte interne subite un mese dopo contro (2-3) e Italia (0-1), la Polonia retrocesse nella Lega B della Nations League con una partita di anticipo rispetto alla fine del mini-girone, chiuso all'ultimo posto. \nLa squadra deluse anche al : dopo essersi classificata prima nel girone di qualificazione, fu inserita nel raggruppamento con , e . Perse di misura (1-2) contro la Slovacchia, pareggi\u00f2 per 1-1 contro la Spagna e perse di misura (2-3) contro la Svezia, concludendo come ultima nel girone, con un solo punto, e fu quindi eliminata.\nConfronti con altre nazionali.\nTra gli avversari nazionali contro cui sono stati disputati almeno 10 incontri, la Polonia presenta i seguenti saldi:\nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei convocati per le partite di Qualificazione al campionato mondiale di calcio 2022 contro e del 12 e 15 novembre 2021.\nStatistiche aggiornate al 15 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 12 novembre 2021. \nIn grassetto i giocatori ancora attivi in nazionale."}
{"id": "361064", "revid": "729019", "url": "https://it.wikipedia.org/wiki?curid=361064", "title": "Stazione di Clock House", "text": "La stazione ferroviaria di Clock House \u00e8 sita nel distretto di Bromley a sud-est di Londra, nella zona 4 della mappa dei trasporti, tra Beckenham e Penge. Il servizio ed i treni sono gestiti dalla South Eastern Trains sulla linea Hayes.\nPosizione.\nLa stazione ferroviaria \u00e8 a poca distanza dalla fermata del tram di Beckenham Road.\nTrasporti.\nIl servizio normale consiste in:"}
{"id": "361067", "revid": "1226", "url": "https://it.wikipedia.org/wiki?curid=361067", "title": "Pier Domenico Colosimo", "text": ""}
{"id": "361070", "revid": "2144795", "url": "https://it.wikipedia.org/wiki?curid=361070", "title": "Drago (araldica)", "text": "In araldica il drago \u00e8 una figura araldica chimerica che simboleggia \"vigilanza\", \"custodia\" e \"fedelt\u00e0\". Il \"drago\" \u00e8 anche assunto come emblema di \"valore militare\" e come tale \u00e8 presente negli stemmi militari italiani relativi alle truppe corazzate.\nIl drago \u00e8 rappresentato, di norma, alato e con le fauci aperte. Le zampe anteriori possono essere sia d'aquila che di leone, il corpo \u00e8 di rettile, come la coda, e le zampe posteriori, se presenti, sono di leone.\nFu usato come emblema dai Ghibellini e, quindi, i Guelfi portarono spesso l'aquila rossa, loro riconosciuta da Clemente IV, che afferrava con gli artigli un drago di verde. Ma tali regole non sono regole stabili e fisse, ma pi\u00f9 legate al momento, anche se \u00e8 presente anche questo tipo di utilizzo. \nNell'araldica civica, italiana ma non solo, \u00e8 molto frequente la figura di San Giorgio che uccide il drago."}
{"id": "361073", "revid": "767487", "url": "https://it.wikipedia.org/wiki?curid=361073", "title": "Elmers End", "text": "Elmers End \u00e8 una localit\u00e0 nel Distretto di Bromley, Inghilterra. Ha un grande spazio verde nel centro di una rotonda e molto vicina alla stazione omonima \u00e8 situato il campo di spandimento i cui resti sono ancora visibili. Il depuratore sembra essere stato contaminato da metalli pesanti ed era quindi inadatto per le abitazioni.\nCi sono due ipotesi principali sull'origine del nome Elmers End. La pi\u00f9 avventurosa vuole che un bandito di nome Elmer fosse stato impiccato all'incrocio delle strade facendolo diventare \"Elmer's end\" (la fine di Elmer). L'altra, pi\u00f9 storicamente probabile \u00e8 che l'area fosse di olmi (elm in inglese). \nIl campo di spandimento \u00e8 diventato il Parco della Contea di South Norwood ma molti abitanti ancora lo chiamano \"il campo di spandimento\" (the sewage farm). Il parco ricade sotto la giurisdizione del Distretto di Croydon. \nLa vecchia area industriale, situata a sud-est della ferrovia \u00e8 stata in gran parte chiusa. Ospita ora un negozio Tesco. Rimane ancora in attivit\u00e0 la fabbrica di vernici. \nLa Stazione di Elmers End \u00e8 il capolinea del tram per Croydon ed \u00e8 una delle fermate della tratta ferroviaria tra Charing Cross e Hayes (Bromley)."}
{"id": "361074", "revid": "6066", "url": "https://it.wikipedia.org/wiki?curid=361074", "title": "Quinto Lutazio C\u00e0tulo", "text": ""}
{"id": "361077", "revid": "122949814", "url": "https://it.wikipedia.org/wiki?curid=361077", "title": "Alexander Korda", "text": "Biografia.\nGli esordi.\nFratello maggiore dei produttori Zolt\u00e1n e Vincent Korda, lavor\u00f2 come giornalista prima di interessarsi al cinema e alla produzione. \nDopo aver lavorato come regista in Ungheria, sua patria natale, dove realizz\u00f2 una ventina di film tra il 1916 e il 1919, si spost\u00f2 a Vienna e successivamente a Berlino, dove gir\u00f2 la prima versione di \"Mayerling\" (1923). A Hollywood, dove divenne direttore della United Artists, Korda si fece notare con \"La vita privata di Elena di Troia\" (1927), un'originale rilettura in chiave di commedia brillante della leggenda greca.\nIl successo in Gran Bretagna.\nIl suo modo di rappresentare i protagonisti dei suoi film attraverso le loro vicende private, sperimentato gi\u00e0 da tempo dal regista tedesco Ernst Lubitsch, divent\u00f2 il \"leitmotiv\" della sua cinematografia. Trasferitosi in Gran Bretagna, dove rimase fino alla morte, un anno dopo aver fondato la London Films diede alla luce il suo capolavoro, \"Le sei mogli di Enrico VIII\" (1933), che avr\u00e0 vasta risonanza mondiale. La pellicola, che raffigura in maniera storico-romanzata la vita matrimoniale del re Enrico VIII d'Inghilterra, fu candidata al premio Oscar al miglior film e permise al suo protagonista Charles Laughton di aggiudicarsi l'ambita statuetta.\nIn questo filone \"svetoniano\" rientrano anche \"Le ultime avventure di Don Giovanni\" (1934), \"L'arte e gli amori di Rembrandt\" (1936) e \"Il grande ammiraglio\" (1941), film noto anche con il titolo \"Lady Hamilton\". Fino al 1945, anno della commedia romantica \"Intermezzo matrimoniale\", Korda si era affidato al bianco e nero per passare ai colori nel 1947 con \"Un marito ideale\", commedia con Paulette Goddard ispirata a un'opera teatrale di Oscar Wilde. Questo film, peraltro non di grande successo, fu la sua ultima fatica: Korda mor\u00ec infatti nella capitale inglese nel 1956 a causa di un attacco di cuore.\nSecondo il biografo Michael Munn, Korda, produttore e regista di origini ebraiche, era la mente della sezione spettacolo dello Special Operations Executive (Soe). Durante la seconda guerra mondiale, gli uffici di Korda a Los Angeles fungevano da copertura per le operazioni del Soe.\nNominato Cavaliere dell'Impero Britannico da re Giorgio VI d'Inghilterra (prima personalit\u00e0 legata al cinema a ricevere tale onorificenza), Korda divent\u00f2 in breve tempo il pi\u00f9 famoso regista non statunitense. Fu un produttore accorto e fortunato, perch\u00e9 chiam\u00f2 a s\u00e9 alcuni tra i maggiori registi e artisti a livello internazionale e le sue produzioni rivaleggiavano alla pari con quelle americane. Abilissimo amministratore e a suo agio nella finanza, Korda fond\u00f2 quindi la British Film Academy e concluse nobilmente la sua carriera producendo, nel 1955, il \"Riccardo III\" di Laurence Olivier.\nVita privata.\nAlexander Korda si spos\u00f2 tre volte: nel 1919 con l'attrice ungherese Mar\u00eda Corda, da cui divorzi\u00f2 nel 1930; nel 1939 con la \"star\" Merle Oberon, da cui si separ\u00f2 nel 1945; nel 1953 convol\u00f2 a nozze con Alexandra Boycun, partner con la quale avrebbe diviso i suoi ultimi giorni.\nDopo il suo decesso, venne cremato e le sue ceneri furono traslate nel Golders Green Crematorium, che accoglie personalit\u00e0 di varie discipline: Korda riposa al fianco di Peter Sellers e Sigmund Freud. Esiste un premio creato alla sua memoria, l'Alexander Korda Award, che rappresenta in pratica la versione inglese del Premio Oscar."}
{"id": "361082", "revid": "585241", "url": "https://it.wikipedia.org/wiki?curid=361082", "title": "PergoCrema", "text": ""}
{"id": "361083", "revid": "729019", "url": "https://it.wikipedia.org/wiki?curid=361083", "title": "Stazione di Elmers End", "text": "La stazione di London Elmers End \u00e8 uno scalo ferroviario ed il capolinea di una linea di tram a Elmers End, Londra sud (Inghilterra), nel distretto di Broomley, e nella zona tariffaria 4 del sistema di trasporti londinese.\nStoria.\nLa ferrovia fu aperta dalla South Eastern Railway il 1\u00ba aprile 1864 come prolungamento della Mid-Kent line da New Beckenham a Addiscombe; il 29 maggio 1882 fu inaugurata la diramazione verso Hayes. La tratta fino a Addiscombe, che era originariamente nominata Croydon (Addiscombe Road), fu chiusa nel 1997 quando i tram sostituirono il servizio da Elmers End.\nTrasporti.\nIl servizio della linea Hayes sulla linea ferroviaria pendolare suburbana tra Hayes e Charing Cross attraverso Elmers End \u00e8 ancora in funzione. La stazione \u00e8 in Elmers End Road (A214), all'angolo nord-est del South Norwood Country Park.\nUna vecchia banchina della stazione ferroviaria \u00e8 ora il capolinea della linea 1 della rete tranviaria Tramlink per Croydon."}
{"id": "361089", "revid": "767487", "url": "https://it.wikipedia.org/wiki?curid=361089", "title": "Increspato", "text": ""}
{"id": "361092", "revid": "1776051", "url": "https://it.wikipedia.org/wiki?curid=361092", "title": "M\u00fcntschemier", "text": "M\u00fcntschemier (toponimo tedesco; in francese \"Monsmier\") \u00e8 un comune svizzero di 1\u00a0396 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nM\u00fcntschemier \u00e8 servito dall'omonima stazione sulla ferrovia Berna-Neuch\u00e2tel.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "361093", "revid": "34971", "url": "https://it.wikipedia.org/wiki?curid=361093", "title": "Active Template Library", "text": "ATL, sigla di \"Active template library\" (inglese per \"Libreria di template attivi\"), \u00e8 una libreria di classi C++ (prevalentemente template) sviluppata da Microsoft e distribuita insieme al compilatore C++ di Microsoft stessa.\nATL permette di creare rapidamente applicazioni di un certo livello, includendo in particolare un eccellente supporto a tecnologie ad oggetti come Component Object Model ed ActiveX. I componenti e le applicazioni sviluppate sfruttando ATL risultano solitamente pi\u00f9 veloci dei corrispettivi che si appoggiano invece alle Microsoft Foundation Classes, poich\u00e9 ATL sfrutta a fondo lo standard C++, al quale si sta adeguando il compilatore C++ di Microsoft, e le \"estensioni proprietarie\" allo stesso ideate da Microsoft.\nFra le peculiarit\u00e0 di ATL, spiccano delle implementazioni standard e di semplice impiego delle principali classi COM, fra cui \"IUnknown\", \"IClassFactory\", \"IClassFactory2\", e \"IDispatch\"; \u00e8 presente inoltre un supporto completo per la creazione di interfacce duali (che implementano cio\u00e8 sia IUnknown che IDispatch), classi di enumerazione standard COM, ascolto e generazione di eventi (connection points), e molto altro.\nATL consente, tra l'altro, di creare codice adatto all'esecuzione parallela, permettendo la scelta fra thread singolo (single-threaded), gruppo di oggetti per thread (apartment-model) o thread multipli (free-threaded), o una combinazione di questi ultimi."}
{"id": "361094", "revid": "287204", "url": "https://it.wikipedia.org/wiki?curid=361094", "title": "Applicazione a 16 bit", "text": "Unapplicazione 16 bit \u00e8 un software che all'inizio girava su Intel 8088 e Intel 80286, due microprocessori a 16 bit prodotti intorno agli anni '80. Queste applicazioni usano una rappresentazione degli indirizzi di memoria a 16, 20 o 24 bit (vedi anche segmento di memoria) per estendere la gamma di indirizzi dietro la quale era possibile usare solo indirizzi a 16 bit. I programmi che contenevano pi\u00f9 di formula_1 byte (o 64 kilobyte) di dati e istruzioni avevano bisogno di speciali routine in grado di passare da un segmento a un altro, incrementando i problemi relativi alla programmazione.\nQuesti software a 16 bit funzionano ancora sulle macchine pi\u00f9 recenti che sono a 32 o a 64 bit grazie alla modalit\u00e0 di lavoro del processore detta Virtual 8086 Mode. Visto che il BIOS \u00e8 scritto in 16 bit, le applicazioni che utilizzano gli interrupt del BIOS devono necessariamente girare in Modalit\u00e0 Virtuale. I software per MS-DOS e per le prime versioni di Windows erano a 16 bit.\nAttualmente il codice a 16 bit \u00e8 molto utilizzato in ambienti con microprocessori come i PIC, i 68000 o i ColdFire."}
{"id": "361100", "revid": "86599", "url": "https://it.wikipedia.org/wiki?curid=361100", "title": "Cratere Capuano", "text": "Capuano, ufficialmente Capuanus, \u00e8 un cratere lunare di 59,69 km situato nella parte sud-occidentale della faccia visibile della Luna, situato lungo il margine meridionale della Palus Epidemiarum.\nIl bordo esterno \u00e8 eroso e costellato da crateri minori, con indentature a nord, ovest e a sud. Il pianoro interno \u00e8 stato ricoperto da lava basaltica, ed \u00e8 collegato con il mare circostante attraverso una stretta spaccatura scavata da un impatto nel bordo settentrionale. Il pianoro \u00e8 notevole per la presenza di numerosi duomi, di probabile origine vulcanica.\nIl bordo raggiunge la massima altezza nella zona occidentale, dove si unisce con le creste al margine del vicino mare. Nella zona a nord-est, il bordo scende fino a lambire quasi la superficie, riducendosi ad una increspatura. Il bordo sudorientale \u00e8 parzialmente coperto da un paio di piccoli crateri.\nA nord del cratere Capuano si trovano le estreme propaggini occidentali di una grande rima, chiamata Rima Hesiodus, che prosegue verso est-nord-est. Ad ovest-nord-ovest si trova il cratere Ramsden, e tra le due formazioni c'\u00e8 un sistema di rima intersecantesi chiamate Rimae Ramsden.\nIl cratere \u00e8 dedicato all'astronomo e teologo italiano Francesco Capuano Di Manfredonia.\nCrateri correlati.\nAlcuni crateri minori situati in prossimit\u00e0 di Capuanus sono convenzionalmente identificati, sulle mappe lunari, attraverso una lettera associata al nome."}
{"id": "361101", "revid": "1305772", "url": "https://it.wikipedia.org/wiki?curid=361101", "title": "Crocco", "text": "Crocco \u00e8 un termine con diversi significati:"}
{"id": "361102", "revid": "104458", "url": "https://it.wikipedia.org/wiki?curid=361102", "title": "Ried bei Kerzers", "text": "Ried bei Kerzers (toponimo tedesco, fino al 1913 Oberried od Oberried bei Murten; in francese \"Essert\") \u00e8 un comune svizzero di 1\u00a0185 abitanti del Canton Friburgo, nel distretto di Lac.\nStoria.\nNel 1854 la localit\u00e0 di St\u00e4mpflish\u00e4usern, fino ad allora frazione di Ried bei Kerzers, \u00e8 stata assegnata al comune di Gurbr\u00fc; il 1\u00ba gennaio 2006 Ried bei Kerzers ha inglobato il comune soppresso di Agriswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "361103", "revid": "46291", "url": "https://it.wikipedia.org/wiki?curid=361103", "title": "Anchusa", "text": "Anchusa \u00e8 un genere di piante della famiglia delle Boraginacee.\nDescrizione.\nAlla famiglia appartengono piante annuali, biennali o perenni, ricoperte di peli patenti o appressati; talora ispide per la presenza di setole flessuose o a volte rigide, patenti o incurvate, spesso con tubercoli basali. \nI fusti eretti o ascendenti sono spesso ramosi in alto e talora legnosi alla base. \nLe foglie vanno da lineari lanceolate a lineari spatolate con bordo generalmente ondulato che pu\u00f2, a volte, essere crenato e talora sinuoso. Quelle basali, pi\u00f9 grandi e picciolate, talvolta scompaiono prima della fioritura; le cauline, di minori dimensioni, generalmente sono sessili se non amplessicauli. \nI fiori sono generalmente disposti in cime, ascellari e terminali, scorpioidi o lineari, allungate, pi\u00f9 o meno dense, generalmente bratteate completamente con brattee ovali, triangolari o lesiniformi; a volte possono formare un corimbo terminale.\nIl calice \u00e8 diviso da 1/3 fin quasi alla base. La corolla pu\u00f2 essere di colore purpora, blu, gialla o bianca, con tubo cilindrico, diritto o curvo, ha il lembo che va da rotato a campanulato diviso in lobi uguali o disuguali, porta 5 scaglie ovate o oblunghe, papillose o pelose, nella fauce. \nGli stami inclusi o leggermente eserti, hanno l'inserzione sul tubo variabile. \nLo stilo incluso, generalmente pi\u00f9 lungo del calice, ha uno stimma capitato.\nLe nucule da ovali a reniformi o emisferiche, erette o oblique, reticolate o rugose, sono di solito pi\u00f9 o meno tubercolate e con uno spesso cercine alla base.\nDistribuzione e habitat.\nLe specie di questo genere sono diffuse in Europa, Africa e Asia.\nIn Italia il genere \u00e8 presente in tutte le regioni, con una o pi\u00f9 specie, a seconda delle zone.\nTassonomia.\nIl genere comprende le seguenti specie:"}
{"id": "361104", "revid": "118936632", "url": "https://it.wikipedia.org/wiki?curid=361104", "title": "Carnitina", "text": "La carnitina \u00e8 un amminoacido non proteico a catena corta, uno zwitterione, presente nei tessuti animali, e in quantit\u00e0 modeste, nelle piante. Venne identificata per la prima volta nel 1905 da W. Gulewitsch e R. Krimberg nell'estratto di carne bovina, da cui il nome. La sua struttura chimica fu scoperta nel 1927 da M. Tomita e Y. Sendju. Inizialmente venne chiamata vitamina T, in quanto essenziale alla crescita del verme della farina \"Tenebrio molitor\". \u00c8 un carrier degli acidi grassi: consente ai mitocondri di utilizzarli per la produzione di ATP.\nCiclo biologico.\nGli acidi grassi prima di essere degradati devono essere attivati all'interno del citosol. La loro completa degradazione invece, avviene nel mitocondrio, come venne scoperto nel 1950 da Eugene Kennedy e Albert Lester Lehninger. Gli acidi grassi attivati si trovano sotto forma di acil-CoA, un acido grasso legato ad una molecola di coenzima A. Tuttavia un acil-CoA non \u00e8 in grado di attraversare la membrana mitocondriale a causa della presenza della sua porzione acilica. La porzione acilica viene dunque trasferita ad una molecola di carnitina, formando acil-carnitina. \nIl legame O-acile dell'acil-carnitina \u00e8 un esempio di legame ad alta energia. Il trasferimento avviene attraverso l'azione di due enzimi, la carnitina-palmitoil-transferasi I e II. Questi enzimi sono localizzati rispettivamente sulla superficie esterna della membrana mitocondriale esterna e sulla superficie interna della membrana mitocondriale interna e traslocano gruppi acilici da un lato all'altro della membrana. Il trasporto viene mediato da una proteina trasportatice della carnitina che trasferisce l'acil-carnitina nella matrice mitocondriale e contemporaneamente muove la carnitina libera nella direzione opposta.\nImportanza nell'alimentazione.\nL'organismo umano \u00e8 in grado di sintetizzare la carnitina a partire dagli amminoacidi lisina e metionina. Alcune disfunzioni possono condurre ad una significativa carenza di carnitina. Questi deficit sono messi in correlazione a varie patologie, tra cui la sindrome da affaticamento cronico e la morte improvvisa. Gli effetti della carenza di carnitina vennero , associati ad una miopatia grave con accumulo di acidi grassi non ossidati nel muscolo scheletrico: tale sindrome \u00e8 nota come deficit primario di carnitina, la cui causa \u00e8 dovuta ad una mutazione genetica a carico del trasportatore OCTN2. \nQuesta molecola \u00e8 presente nella membrana plasmatica dei muscoli scheletrici, del cuore, del rene e dell'intestino. In tale quadro, la concentrazione ematica di carnitina \u00e8 inferiore a 10, e a volte a 5, nanomoli per litro, contro i valori di riferimento di 40-80. Tale deficit si presenta sin dai primi anni di vita, ed \u00e8 letale se non si interviene con dosaggi soprafisiologici di L-carnitina. Il fabbisogno \u00e8 di circa al gg/kg, di cui circa 20 possono essere sintetizzati. La restante parte deve essere introdotta tramite l'alimentazione. Per introdurre l'apporto di carnitina rimanente occorrono circa 100 g di carne di manzo. Per introdurre lo stesso quantitativo tramite verdure, ad esempio pomodori, ne andrebbero consumati circa 2\u00a0kg al giorno. Per una persona di quindi il fabbisogno si attesta sui 2-4 g giornalieri, che equivalgono a un quantitativo medio di di carne di manzo al giorno o, in alternativa, a di pomodori. Le persone che hanno subito una mutazione genetica nell'espressione dell'anticorpo OCNT2 hanno livelli di carnitina molto bassi, per cui possono presentare i sintomi tipici della sindrome di Reye, in cui \u00e8 alterato il metabolismo degli acidi grassi.\nUtilizzo nel cavallo da competizione.\nNegli animali sottoposti ad elevato sforzo fisico come ad esempio i cavalli sportivi, L- carnitina pu\u00f2 rivelarsi un ottimo aiuto. Questa molecola infatti funge da trasportatore degli acidi grassi a lunga catena all'interno dei mitocondri dove vengono sottoposti ad ossidazione per ricavare energia, senza accumulo di acido lattico. L- carnitina migliora quindi l'utilizzo energetico dei lipidi durante l'attivit\u00e0 fisica prolungata e svolge un effetto positivo sulla muscolatura scheletrica e cardiaca aiutando il cavallo a sopperire agli intensi sforzi fisici."}
{"id": "361105", "revid": "110157", "url": "https://it.wikipedia.org/wiki?curid=361105", "title": "Geffen Records", "text": "Geffen Records \u00e8 una etichetta discografica statunitense, parte del gruppo Interscope-Geffen-A&amp;M a sua volta posseduto dall'Universal Music Group.\nStoria.\nFondata nel 1980 dall'impresario David Geffen, il fondatore della Asylum Records, mediante un accordo con la Warner Brothers Records, la quale forniva i fondi per le operazioni e in cambio si assicurava il 50% dei profitti.\nIl primo artista contrattualizzato dall'etichetta \u00e8 stata l'icona della disco music Donna Summer, il quale album \"The Wanderer\" divenne la prima pubblicazione, compiuta nel 1980. Un altro dei primi dischi che la neonata Geffen si \u00e8 assicurata \u00e8 \"Double Fantasy\", l'ultimo album registrato da John Lennon (e il primo di inediti in cinque anni), prima della sua morte. I tragici eventi hanno portato quest'album a vendite stratosferiche e alla Geffen i suoi primi numeri uno nelle classifiche.\nCol passare degli anni, la Geffen si specializz\u00f2 in firmare artisti gi\u00e0 famosi, come Elton John, Cher, Neil Young, Peter Gabriel, pubblica due singoli di Madonna nel 1985 e inizia a sondare i territori pi\u00f9 rock grazie ad artisti come Whitesnake, Guns N' Roses e Aerosmith. Questo ha portato la Geffen a creare la sussidiaria DGC Records, specializzata su suoni pi\u00f9 progressive, che avrebbe poi abbracciato le avanguardie dell'alternative e del grunge come Nirvana e Sonic Youth.\nNel 1990, allo scadere del contratto con la Warner, David Geffen ha venduto l'etichetta alla MCA Inc. (che diventer\u00e0 poi Universal Music Group), con un accordo fino al 1995. La UMG successivamente avrebbe acquistato la PolyGram nel 1998, creando i presupposti per un riassestamento generale del panorama delle etichette, che risult\u00f2 nella fusione tra Geffen e A&amp;M Records nella Interscope Records. Nonostante continuasse a esistere, ora l'importanza e la portata dell'etichetta erano ridimensionati e posti in secondo piano rispetto alla crescita della Interscope. La sussidiaria DGC invece cess\u00f2 di esistere.\nNegli anni 2000, nonostante continuasse in posizione secondaria rispetto alla Interscope, la Geffen continu\u00f2 a fare buoni affari, tanto da incorporare in s\u00e9 la MCA Records, e portando ad una diversificazione dall'omogeneo pop/rock che aveva caratterizzato l'attivit\u00e0 della casa, con artisti come Mary J. Blige. Nel frattempo, ha acquisito anche la DreamWorks Records, portandosi col tempo ormai a riguadagnare una posizione di quasi parit\u00e0 rispetto alla Interscope, grazie anche alla firma di artisti di fama mondiale come i Counting Crows, Nelly Furtado, Snoop Dogg, The Game (arrivato dalla Aftermath, sempre sotto Interscope), blink-182, The Cure, Avicii e Ashlee Simpson."}
{"id": "361107", "revid": "32658", "url": "https://it.wikipedia.org/wiki?curid=361107", "title": "Aschenazi", "text": ""}
{"id": "361108", "revid": "27488191", "url": "https://it.wikipedia.org/wiki?curid=361108", "title": "Tsar", "text": ""}
{"id": "361109", "revid": "16066", "url": "https://it.wikipedia.org/wiki?curid=361109", "title": "Bomba Tsar", "text": ""}
{"id": "361113", "revid": "1543377", "url": "https://it.wikipedia.org/wiki?curid=361113", "title": "Agriswil", "text": "Agriswil (toponimo tedesco; in francese \"Agrimoine\", desueto) \u00e8 una frazione di 140 abitanti del comune svizzero di Ried bei Kerzers, nel Canton Friburgo (distretto di Lac).\nStoria.\nGi\u00e0 comune autonomo istituito nel 1831 e che si estendeva per 1,40\u00a0km\u00b2, il 1\u00ba gennaio 2006 \u00e8 stato accorpato a Ried bei Kerzers.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "361115", "revid": "54253", "url": "https://it.wikipedia.org/wiki?curid=361115", "title": "Pseudoarcheologia", "text": ""}
{"id": "361117", "revid": "1608023", "url": "https://it.wikipedia.org/wiki?curid=361117", "title": "Variazioni dei comuni della Toscana", "text": ""}
{"id": "361119", "revid": "37401", "url": "https://it.wikipedia.org/wiki?curid=361119", "title": "Principio di economia", "text": ""}
{"id": "361121", "revid": "104458", "url": "https://it.wikipedia.org/wiki?curid=361121", "title": "Gurbr\u00fc", "text": "Gurbr\u00fc (toponimo tedesco) \u00e8 un comune svizzero di 247 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nNel 1854 la localit\u00e0 di St\u00e4mpflish\u00e4usern, fino ad allora frazione di Ried bei Kerzers, \u00e8 stata assegnata al comune di Gurbr\u00fc.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGurbr\u00fc \u00e8 servito dalla stazione di Gurbr\u00fc-Ferenbalm sulla ferrovia Berna-Neuch\u00e2tel.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "361122", "revid": "963244", "url": "https://it.wikipedia.org/wiki?curid=361122", "title": "Edwin di Northumbria", "text": ""}
{"id": "361123", "revid": "599013", "url": "https://it.wikipedia.org/wiki?curid=361123", "title": "Cavalli Marci", "text": "I Cavalli Marci sono stati un gruppo cabarettistico italiano, fondato a Genova nel 1996.\nBiografia.\nFondati dal comico Claudio Nocera (in arte Rufus) e dal musicista Fabrizio Lamberti, per oltre tre anni sono andati in scena una volta alla settimana nei teatri di Genova, a partire dall'esibizione al Nessundorma Caf\u00e8 il 30 gennaio 1996, senza mai riproporre lo stesso spettacolo e totalizzando un repertorio di esibizioni superiore alle 70 ore. Il Nessundorma \u00e8 stato il locale laboratorio genovese dove si esibirono le migliori band locali e gruppi cabarettistici di successo tra i quali i Broncoviz (composto da Marcello Cesena, Maurizio Crozza, Ugo Dighero, Mauro Pirovano e Carla Signoris).\nSempre nel 1996 hanno guadagnato fama nazionale partecipando al Festival dell'Umorismo di Bordighera, dove sono ritornati l'anno seguente.\nIl gruppo si \u00e8 sciolto nel 2004 a seguito della morte prematura e improvvisa del leader \"Rufus\" Nocera. Nell'ottobre 2014, a dieci anni dalla scomparsa, I Cavalli Marci realizzano una reunion al Politeama Genovese.\nOrigine del nome.\nI Cavalli Marci prendono il nome da un popolare gioco, molto diffuso tra i bambini di Genova fino agli anni sessanta, che consisteva nel saltare in \"groppa\", in rapida sequenza, ad un compagno il quale a sua volta era saltato su un altro compagno di gioco appoggiato ad un muro o ad un muretto. I ragazzi che perdevano l'equilibrio sotto il peso dei loro compagni e crollavano a terra, venivano appunto canzonati con il nomignolo dispregiativo di \"cavalli marsi\" (\"cavalli marci\" in lingua ligure).\nSpettacoli da record.\nI Cavalli Marci hanno stabilito un record nel Guinness dei Primati per lo \u00abspettacolo comico pi\u00f9 lungo del mondo\u00bb, con una maratona di 24 ore dove si sono esibiti a turno e senza soste per il divertimento del pubblico, il 4 e 5 aprile 1997.\nLa loro prima apparizione televisiva all'interno di un programma tutto loro \u00e8 stata nel celebre format \"Ciro, il figlio di Target\", condotto da Gaia De Laurentiis e scritto da Claudio Nocera, Fabrizio Lamberti e Alessandra Torre, dove i Cavalli Marci occupavano un ruolo di assoluto primo piano. In seguito hanno debuttato anche in Rai nel programma \"Serenate\" di Fabio Fazio, nel 1998, nelle vesti di \"colonna sonora vivente\".\nNel 1999 Rai 2 ha trasmesso due show teatrali del gruppo comico, all'interno della trasmissione \"Palcoscenico\": \"Cavalli Marci Show\" e \"Zagadan\", rispettivamente in estate e in autunno.\nNel 2000 questa stessa trasmissione ha ospitato altri due spettacoli dal vivo, \"Incroci veloci\" e \"Se telefonando\", mentre nel 2001 \u00e8 andato in onda \"Nettuno, nessuno e centomila\", che ha fatto tappa in moltissime citt\u00e0 italiane. Tra gennaio e marzo 2002, infine, i Cavalli Marci hanno portato in tourn\u00e9e il loro ultimo spettacolo \"Alluce, Billuce, Trilluce\", dalle note di \"Piedi\", la canzone eletta come sigla d'apertura di ogni spettacolo del gruppo.\nNel 2001-2002 sono andate in onda su Radio Italia Network le trasmissioni radiofoniche \"Cavalli Marci in treno\" e \"Cavalli Marci in treno dall'elicottero di Radio Italia Network\".\nComponenti divenuti celebri.\nFra i fondatori del gruppo vi sono diversi attori che hanno poi proseguito una carriera singolarmente. Tra questi, Luca Bizzarri e Paolo Kessisoglu hanno raggiunto il successo con la conduzione di trasmissioni televisive quali \"Ciro\" e \"Le Iene\", e la partecipazione alla sitcom di successo \"Camera Caf\u00e9\", in onda su Italia 1.\nFamosi ex membri dei Cavalli Marci sono anche Michelangelo Pulci, Alessandro Bianchi e Fabrizio Casalino, diventati comici di punta del programma televisivo \"Colorado Caf\u00e8\", sempre su Italia 1, a cui si aggiunge anche Andrea Di Marco che ha partecipato ad alcune edizioni di \"Mai dire...\" cos\u00ec come Casalino, Bianchi, Pulci e Luca e Paolo.\nFormazione.\nLa formazione originaria comprendeva:\nAll'uscita di Luca Bizzarri e Paolo Kessisoglu subentrarono:\nUlteriori modifiche della formazione portarono successivamente nel gruppo:"}
{"id": "361126", "revid": "104458", "url": "https://it.wikipedia.org/wiki?curid=361126", "title": "Kerzers", "text": "Kerzers (toponimo tedesco; in francese \"Chi\u00e8tres\") \u00e8 un comune svizzero di 5\u00a0020 abitanti del Canton Friburgo, nel distretto di Lac.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nKerzers \u00e8 servito dall'omonima stazione e da quella di Kerzers Papiliorama sulle ferrovie Berna-Neuch\u00e2tel e Pal\u00e9zieux-Lyss (linee S52 della rete celere di Berna e S9 della rete celere del Vaud).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "361128", "revid": "104458", "url": "https://it.wikipedia.org/wiki?curid=361128", "title": "Fr\u00e4schels", "text": "Fr\u00e4schels (toponimo tedesco; in francese \"Frasses\", desueto) \u00e8 un comune svizzero di 467 abitanti del Canton Friburgo, nel distretto di Lac.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFr\u00e4schels \u00e8 servito dall'omonima stazione sulla ferrovia Pal\u00e9zieux-Lyss.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "361130", "revid": "1226", "url": "https://it.wikipedia.org/wiki?curid=361130", "title": "Battaglia delle Piramidi", "text": ""}
{"id": "361131", "revid": "228587", "url": "https://it.wikipedia.org/wiki?curid=361131", "title": "Drago (disambigua)", "text": ""}
{"id": "361132", "revid": "287204", "url": "https://it.wikipedia.org/wiki?curid=361132", "title": "Hans von Mar\u00e9es", "text": "Biografia.\nStudi\u00f2 dal 1853 al 1855 alla Preu\u00dfische Akademie der K\u00fcnste di Berlino, dopodich\u00e9 si trasfer\u00ec a Monaco.\nNel 1864 Marees fu aiutato ad uscire da una crisi finanziaria da un mecenate, il barone Schack di Monaco, che acquist\u00f2 uno dei suoi quadri e lo invi\u00f2 in Italia a copiare i capolavori dell'arte antica.\nTuttavia, insoddisfatto della qualit\u00e0 delle copie, il barone Schack avrebbe rotto con il suo giovane protetto, che fu per\u00f2 sostenuto, a partire dal 1868, da un nuovo mecenate, Konrad Fiedler, che viaggi\u00f2 assieme a Mar\u00e9es per l'Europa.\nIn Italia Mar\u00e9es conobbe Adolf von Hildebrand (1847-1921) un giovane scultore e architetto, e se ne innamor\u00f2. Quando Hildebrand torn\u00f2 a Berlino, Mar\u00e9es lo segu\u00ec; l\u00ec i due artisti condivisero casa e studio.\nArruolato durante la guerra Franco-Prussiana del 1870-1871, Mar\u00e9es visse dopo la fine del conflitto ancora per qualche tempo a Berlino e Dresda. Qui, oltre a molti ritratti e autoritratti, dipinse scene agresti idilliache, vagamente basate sul ricordo del suo soggiorno romano.\nLa stazione marina di Napoli.\nNel 1873 la coppia di artisti torn\u00f2 in Italia, dove Mar\u00e9es ricevette la commissione per dipingere quello che \u00e8 considerato il suo capolavoro, il ciclo di affreschi che decora la biblioteca della Stazione zoologica Anton Dohrn di Napoli, appena costruita. I due artisti lavorarono assieme, collaborando nelle parti dipinte e nelle sculture della stanza.\nMar\u00e9es scelse per la decorazione la vita dei pescatori napoletani attorno a lui, presentando immagini di grande potenza, popolate di figure virili e nudi maschili maestosi e sensuali, nonostante la semplicit\u00e0 delle attivit\u00e0 in cui sono intenti. Le opere degli ultimi anni torneranno ancora molte volte al tema del nudo nel paesaggio presentato a Napoli.\nIl lavoro richiese quattro mesi. In uno degli affreschi il pittore ritrasse una pergola sotto la quale era seduto, assieme ad altre persone, lui stesso, e accanto a lui sta Hildebrand.\nNel 1873 la coppia si spost\u00f2 a Firenze, dove Mar\u00e9es divenne amico del pittore romantico svizzero Arnold B\u00f6cklin, trasferitosi nella citt\u00e0 toscana in quello stesso anno.\nLa relazione fra Mar\u00e9es e Hildebrand iniziava per\u00f2 a sbiadire, per l'intenzione dello scultore di \"rientrare nei ranghi\". La rottura fu ritratta nell'opera \"Die Frau zwischen die beiden M\u00e4nner\" (La donna in mezzo a due uomini, 1875): Hildebrand torn\u00f2 in Germania assieme a una donna, mentre Mar\u00e9es rimase in Italia, dandosi all'insegnamento e collaborando con vari artisti.\nLa morte prematura.\nMar\u00e9es mor\u00ec a Roma il 5 giugno 1887, a soli 49 anni, quasi sconosciuto ai suoi contemporanei. La scoperta della sua opera \u00e8 frutto di una rivalutazione postuma, alla quale ha contribuito anche la critica degli ultimi decenni.\nMar\u00e9es \u00e8 sepolto a Roma nel cimitero acattolico."}
{"id": "361134", "revid": "1305772", "url": "https://it.wikipedia.org/wiki?curid=361134", "title": "Boulifa", "text": "Biografia.\nNacque da una famiglia modesta, di origini marabuttiche (da qui il titolo onorifico \"Si\" che precede il suo nome), gli At Belqasem ou Amer (Boulifa \u00e8 un cognome attribuito dai Francesi quando crearono uno stato civile in Algeria). Il padre si chiamava Sa\u00efd, e la madre Fatima Hadj-Ali. Figlio primogenito, ebbe due sorelle e due fratelli minori.\nOrfano in giovane et\u00e0, venne accolto da uno zio materno che lo mise a studiare in una delle prime scuole aperte dai Francesi in Cabilia, destinate alla formazione di \"instituteurs\" (maestri elementari), il massimo livello cui era permesso accedere agli studenti indigeni. Dopo gli studi a Tamazirt, in Cabilia (in cui nel 1886 prese a insegnare come \"moniteur adjoint\"), si perfezion\u00f2 alla scuola normale di Bouzar\u00e9ah, diventando \"instituteur adjoint\" nel 1896.\nNel frattempo, per\u00f2 Boulifa prese contatto con gli ambienti universitari, e cominci\u00f2 la sua attivit\u00e0 di lettore (\"R\u00e9p\u00e9titeur\") di berbero, prima alla Scuola Normale (1890) e poi alla Facolt\u00e0 di Lettere di Algeri (dal 1901). Nel 1904-5 partecip\u00f2 alla \"Missione S\u00e9gonzac\" di esplorazione scientifica del Marocco (da cui ricav\u00f2 un notevole gruppo di testi berberi del Marocco, che pubblic\u00f2 pochi anni dopo), sulla quale scrisse un \"Journal de route\" di cui finora sono stati pubblicati solo degli stralci. Anche se non si possiedono documenti che lo provino con precisione, ad un certo punto deve essere passato al rango di professore nell'universit\u00e0 di Algeri (\"charg\u00e9 de cours\") prima del 1914. \nNel 1929 and\u00f2 in pensione, e si spense l'8 giugno 1931 ad Algeri, dove sarebbe stato sepolto.\nPersonalit\u00e0 molto vivace e aperta alla cultura europea, mantenne un forte legame con la propria lingua e cultura di origine, cui dedic\u00f2 le prime opere importanti scritte da un \"indigeno\". Spirito laico e anticonformista, fu iscritto alla massoneria e sfid\u00f2 le norme dei benpensanti sposando una donna francese.\nDal punto di vista scientifico, le sue opere sono molto importanti per diversi aspetti. \nInnanzitutto la ricchezza e la qualit\u00e0 dei materiali linguistici. I manuali che scrisse ad uso degli studenti di cabilo consistono spesso in raccolte di testi trascritti con grande accuratezza e in una lingua dal lessico ricchissimo e molto appropriato. In particolare il \"Corso di secondo anno\" \u00e8 una grande e preziosa antologia di testi sia tradizionali, sia etnografici, che tramandano per esempio le descrizioni di giochi infantili (e di \"baby talk\") ma anche poesie d'autore e popolari. \nInoltre, a lui si deve la prima raccolta di poesie di Si Mohand, poeta che Boulifa conobbe personalmente e con cui pot\u00e9 controllare numerosi testi di poesie raccolte per tradizione orale. La sua \"Raccolta di poesie cabile\" \u00e8 in gran parte consacrata a questo autore, e consta sostanzialmente in una prima parte di poesie \"autentiche\" e in una seconda parte di poesie anch'esse attribuite in gran parte a Si Mohand, ma probabilmente rielaborate da altri autori e quindi \"di dubbia autenticit\u00e0\". \nL'opera di Boulifa si volse anche agli studi epigrafici, e a lui si deve il merito della prima descrizione scientifica della ricca serie di iscrizioni in alfabeto libico ritrovate a Ifigha (Cabilia), che hanno permesso di ampliare di molto il \"corpus\" dei testi conosciuti. Pi\u00f9 contestati dall'Accademia i suoi studi storici, in cui non riesce a celare una certa partigianeria per le vicissitudini del suo popolo, che lo porta a darne una descrizione non sempre imparziale. Anche qui, per\u00f2, \u00e8 incontestabile che molte delle informazioni che egli d\u00e0 sulla storia della Cabilia, soprattutto riguardo all'epoca turca, sono preziose e provengono, quasi certamente, da fonti di prima mano oggi introvabili (probabilmente documenti conservati nelle fondazioni religiose).\nAncor oggi in Cabilia il suo nome \u00e8 molto conosciuto, ed ogni ristampa delle sue opere viene rapidamente esaurita."}
{"id": "361136", "revid": "57342", "url": "https://it.wikipedia.org/wiki?curid=361136", "title": "Pinguinus impennis", "text": "L'alca impenne (Pinguinus impennis ) era un uccello incapace di volare della famiglia degli Alcidi, scomparso attorno alla met\u00e0 del XIX secolo. Era l'unica specie giunta fino all'epoca storica del genere Pinguinus , un gruppo di uccelli che comprendeva originariamente anche un'altra specie di alca gigante incapace di volare stanziata nella regione dell'oceano Atlantico. Nidificava su isole rocciose e remote che offrivano un facile accesso all'oceano e una ricca disponibilit\u00e0 di cibo, cose piuttosto difficili da trovare in natura e che spinsero questo animale a riprodursi unicamente in poche localit\u00e0. Al di fuori della stagione riproduttiva, le alche trascorrevano il tempo nutrendosi nelle acque del Nordatlantico, spingendosi a sud fino alle coste settentrionali della Spagna e anche nei pressi delle coste di Canada, Groenlandia, Islanda, F\u00e6r \u00d8er, Norvegia, Irlanda e Gran Bretagna.\nL'alca impenne raggiungeva i 75\u201385\u00a0cm di altezza e pesava circa 5\u00a0kg; era quindi la specie pi\u00f9 grande della famiglia degli Alcidi. Aveva il dorso nero e il ventre bianco. Il becco, anch'esso di colore nero, era robusto e ricurvo, con scanalature sulla superficie. Durante l'estate, il piumaggio dell'alca impenne presentava una macchia bianca sopra ad ogni occhio. Durante l'inverno, l'alca perdeva queste macchie, ma sviluppava una fascia bianca che si estendeva attraverso gli occhi. Le ali erano lunghe solo 15\u00a0cm, e non consentivano all'uccello di volare. Al contrario, l'alca era un'ottima nuotatrice, caratteristica che impiegava durante la caccia. Le sue prede preferite erano pesci, come alose dell'Atlantico e capelani, e crostacei. Nonostante fosse agile in acqua, sulla terra era piuttosto goffa. Le coppie di alca impenne rimanevano unite per tutta la vita. Nidificavano in colonie fitte e numerose, deponendo un unico uovo sulla nuda roccia. L'uovo era bianco con marezzature brune. Entrambi i genitori covavano l'uovo per circa sei settimane prima che si schiudesse. La piccola alca lasciava il nido dopo due o tre settimane, nonostante i genitori continuassero a prendersene cura.\nL'alca impenne aveva un ruolo importante presso molte trib\u00f9 di nativi americani, sia come fonte di cibo che come creatura simbolica. Molti uomini appartenenti alla cosiddetta cultura arcaica marittima venivano seppelliti assieme ad ossa di alca impenne, e uno \u00e8 stato addirittura trovato ricoperto da pi\u00f9 di 200 becchi di alca, che si presume facessero parte di un mantello fatto con le loro spoglie. I primi esploratori europei giunti nelle Americhe utilizzarono le alche come una fonte conveniente di cibo o come esche per la pesca, riducendo di gran lunga il loro numero. Il fatto che il piumino di questo uccello fosse molto richiesto in Europa fece s\u00ec che quasi tutte le sue popolazioni europee fossero gi\u00e0 scomparse attorno alla met\u00e0 del XVI secolo. Gli scienziati richiamarono l'attenzione sul fatto che questi comportamenti avrebbero potuto portare alla scomparsa dell'alca impenne, che divenne beneficiaria delle prime leggi ambientali volte alla conservazione delle specie a rischio, ma ci\u00f2 non fu abbastanza. La rarit\u00e0 crescente della specie ne fece aumentare notevolmente l'interesse presso musei e collezionisti privati europei, che fecero di tutto per ottenere sue spoglie e uova. Il 3 luglio 1844, gli ultimi due esemplari confermati vennero abbattuti a Eldey, al largo delle coste dell'Islanda, e con essi and\u00f2 distrutto anche l'ultimo tentativo noto di riproduzione. Successivamente vi sono state voci riguardanti avvistamenti o catture di esemplari sopravvissuti. L'avvistamento di un esemplare nel 1852 \u00e8 considerato da alcuni l'ultimo mai effettuato di un individuo appartenente alla specie. L'alca impenne \u00e8 citata in un certo numero di racconti e la rivista scientifica dell'Unione americana di ornitologia \u00e8 chiamata \"The Auk\" in onore di questo uccello.\nTassonomia ed evoluzione.\nL'analisi delle sequenze di DNA mitocondriale ha confermato ci\u00f2 che gli studiosi avevano gi\u00e0 da tempo ipotizzato con i loro studi morfologici e biogeografici, cio\u00e8 che il parente attuale pi\u00f9 stretto dell'alca impenne \u00e8 la gazza marina. L'alca impenne era anche strettamente imparentata con la gazza marina minore, che ha intrapreso un'evoluzione completamente differente rispetto a \"Pinguinus\". A causa della sua somiglianza esteriore con la gazza marina (fatta eccezione per l'inattidudine al volo e le dimensioni), l'alca impenne \u00e8 stata talvolta classificata nel genere \"Alca\", come fece anche lo stesso Linneo.\nI resti fossili (in particolare quelli della specie sorella \"Pinguinus alfrednewtoni\") e le caratteristiche molecolari dimostrano che i tre generi suddetti, seppur strettamente imparentati, si separarono ben presto dopo essersi separati a loro volta dal loro antenato comune, un uccello probabilmente simile a una tozza urietta di Xantus, e si diffusero lungo le coste dell'Atlantico. A quei tempi le urie si erano gi\u00e0 separate dagli altri Alcidi dell'Atlantico. Durante il Pliocene uccelli simili alle gazze marine erano comuni nell'Atlantico, ma l'evoluzione della gazza marina minore \u00e8 scarsamente documentata. I dati molecolari sono compatibili con entrambi i punti di vista, ma il peso dell'evidenza suggerisce di classificare l'alca impenne in un genere distinto. Alcuni ornitologi, tuttavia, ritengono sia pi\u00f9 appropriato continuare a considerare la specie come appartenente al genere \"Alca\". L'alca impenne non \u00e8 strettamente imparentata con gli altri generi estinti di Alcidi incapaci di volare, \"Mancalla\", \"Praemancalla\" e \"Alcodes\".\n\"Pinguinus alfrednewtoni\" era un'altra specie del genere \"Pinguinus\", pi\u00f9 grande e anch'essa incapace di volare, vissuta durante il Pliocene inferiore. Noto a partire da ossa rinvenute nella formazione di Yorktown della miniera di Lee Creek nel North Carolina, si ritiene si sia separato assieme all'alca impenne da un antenato comune. \"Pinguinus alfrednewtoni\" viveva nell'Atlantico occidentale e l'alca impenne in quello orientale, ma dopo la scomparsa del primo dopo il Pliocene, l'alca impenne estese il suo areale fino a comprendere quello del suo simile.\nEtimologia.\nL'alca impenne \u00e8 una delle 4400 specie animali descritte originariamente da Carlo Linneo nella sua opera del XVIII secolo, il \"Systema Naturae\", dove compare con il nome di \"Alca impennis\". Il nome \"Alca\" \u00e8 una latinizzazione derivata dal termine scandinavo che veniva usato per indicare le gazze marine e i loro simili. La specie venne inserita nel suo genere attuale, \"Pinguinus\", solamente nel 1791. Il nome del genere deriva dal termine con il quale la specie veniva chiamata da spagnoli e portoghesi, e l'epiteto specifico \"impennis\" deriva dal latino e si riferisce alla mancanza di penne remiganti, o \"pennae\".\nIl nome irlandese dell'alca impenne, \"falc\u00f3g mh\u00f3r\", significa \u00abgrande uccello di mare/alca\u00bb. Il nome basco, \"arponaz\", significa \u00abbecco a lancia\u00bb. Il nome francese primitivo era \"apponatz\". I Normanni chiamavano l'alca impenne \"geirfugl\", che significa \u00abuccello-lancia\u00bb. \u00c8 proprio da quest'ultimo che deriva uno dei nomi alternativi con cui la specie \u00e8 nota in inglese, \"garefowl\" o \"gairfowl\". Il nome inuit dell'alca impenne era \"isarukitsok\", che significa \u00abpiccola ala\u00bb. La parola \u00abpinguino\u00bb (\"Penguin\") comparve per la prima volta nel XVI secolo come sinonimo di \u00abalca impenne\u00bb. Forse essa deriva dal gallese \"pen gwyn\", \u00abtesta bianca\u00bb, o dal latino \"pinguis\", \u00abpingue, grassoccio\u00bb, ma la sua etimologia \u00e8 ancora in discussione. Quando gli esploratori europei scoprirono quegli uccelli che oggi chiamiamo pinguini nell'emisfero australe, notarono il loro aspetto simile a quello dell'alca impenne e li chiamarono con questo nome, malgrado non fossero affatto imparentati con esso.\nDescrizione.\nCon un'altezza di 75\u201385\u00a0cm e un peso negli esemplari adulti di circa 5\u00a0kg, l'alca impenne, incapace di volare, era la specie pi\u00f9 grande sia della sua famiglia che dell'intero ordine dei Caradriiformi. Le alche che vivevano pi\u00f9 a nord avevano generalmente dimensioni maggiori di quelle stanziate pi\u00f9 a sud. Maschi e femmine avevano piumaggio simile, ma differivano tra loro per le dimensioni, in particolare del becco e della lunghezza del femore. Il dorso era prevalentemente di colore nero lucido, mentre il ventre era bianco. Il collo e le zampe erano brevi, e la testa e le ali piccole. L'alca sembrava avere un aspetto un po' pienotto a causa di uno spesso strato di grasso necessario per la termoregolazione. Durante l'estate, l'alca impenne sviluppava una larga macchia bianca sopra ad ogni occhio, la cui iride poteva essere di colore nocciola o castano. Durante l'inverno l'alca effettuava la muta e perdeva queste macchie oculari, che venivano rimpiazzate da una larga fascia bianca e da una linea grigia di piume che andavano dall'occhio all'orecchio. Durante l'estate, il mento e la gola dell'alca erano bruno-nerastri, mentre l'interno della bocca era giallo. Durante l'inverno, la gola diveniva bianca. Alcuni esemplari avevano del piumaggio grigio sui fianchi, ma il motivo di questa caratteristica \u00e8 sconosciuto. Il grosso becco era lungo 11\u00a0cm e si incurvava verso il basso all'estremit\u00e0; inoltre presentava delle profonde scanalature bianche su entrambi i suoi rami, fino a sette sulla mascella e dodici sulla mandibola in estate, che diminuivano di numero in inverno. Le ali misuravano solamente 15\u00a0cm di lunghezza e le remiganti pi\u00f9 lunghe appena 10\u00a0cm. I piedi e i brevi artigli erano neri, mentre le membrane interdigitali erano di colore nero-brunastro. Le zampe erano poste parecchio indietro sul corpo, e consentivano all'animale di nuotare e immergersi molto efficacemente.\nI nidiacei erano grigi e ricoperti di piumino, ma il loro esatto aspetto \u00e8 sconosciuto, dal momento che non ne sono giunte spoglie. Gli esemplari giovani avevano scanalature sul becco meno evidenti e il collo ricoperto da macchie bianche e nere, e non presentavano la macchia oculare tipica degli adulti; al contrario, avevano una linea grigia che correva dagli occhi (che erano ancora cerchiati da un anello perioculare bianco) fin sotto alle orecchie.\nI richiami dell'alca includevano bassi gracidii e grida rauche. Un esemplare in cattivit\u00e0 venne visto emettere una sorta di gorgoglio quando era nervoso. Non sappiamo di che tipo fossero le altre vocalizzazioni, ma si presume che fossero simili a quelle della gazza marina, seppur pi\u00f9 potenti e profonde.\nDistribuzione e habitat.\nL'alca impenne era diffusa nelle fredde acque litoranee del Nordatlantico lungo le coste di Canada, Stati Uniti nord-orientali, Norvegia, Groenlandia, Islanda, F\u00e6r \u00d8er, Irlanda, Gran Bretagna, Francia e Spagna settentrionale. L'alca impenne lasciava le acque del Nordatlantico e si spingeva a terra solamente per nidificare, e al di fuori della stagione riproduttiva si riposava addirittura in mare. Colonie di alca impenne si trovavano dalla baia di Baffin fino al golfo di San Lorenzo e, attraverso l'estremit\u00e0 settentrionale dell'Atlantico, in Islanda, Norvegia e isole britanniche in Europa. Per nidificare l'alca impenne necessitava di isole rocciose con scogliere digradanti che fornivano un facile accesso alla linea costiera. Questi erano requisiti molto limitanti e si ritiene che in tutto l'alca impenne occupasse non pi\u00f9 di 20 colonie riproduttive. Inoltre, i siti di nidificazione dovevano essere situati in prossimit\u00e0 di acque ricche di cibo e dovevano essere abbastanza distanti dall'entroterra per scoraggiare visite da parte di esseri umani e orsi polari. Sono note solamente sei localit\u00e0 dove erano presenti colonie riproduttive: Papa Westray nelle isole Orcadi, l'isola di St. Kilda al largo della Scozia, le isole di Grimsey ed Eldey nei pressi dell'Islanda, l'isola di Funk vicino a Terranova, e le Bird Rocks (Rochers-aux-Oiseaux) nel golfo di San Lorenzo. I ritrovamenti indicano che questa specie potrebbe aver nidificato anche a capo Cod, in Massachusetts. A partire dalla fine del XVIII e dagli inizi del XIX secolo, l'areale riproduttivo dell'alca impenne si ridusse alle isole di Funk, di Grimsey, di Eldey, al golfo di San Lorenzo e a St. Kilda. L'isola di Funk ospitava la pi\u00f9 vasta colonia riproduttiva conosciuta.\nL'alca impenne si spostava a nord o a sud lontano dalle colonie riproduttive dopo che i pulcini avevano messo le penne e tendeva a dirigersi verso sud durante il tardo autunno e l'inverno. Era comune nei Grandi Banchi. Sue ossa sono state trovate a sud fino in Florida, dove la specie \u00e8 risultata presente in quattro periodi di tempo distanti tra loro: attorno al 1000 a.C., al 1000 d.C., al XV secolo e al XVII secolo. (\u00c8 stato ipotizzato, tuttavia, che alcune delle ossa scoperte in Florida possano essere il risultato di commercio tra gli aborigeni.) \nIn inverno generalmente l'alca impenne non si spingeva pi\u00f9 a sud della baia del Massachusetts.\nEcologia e comportamento.\nL'alca impenne non \u00e8 mai stata osservata e descritta da scienziati moderni durante la sua esistenza; tutto ci\u00f2 che sappiamo su di essa lo dobbiamo ai resoconti di osservatori profani, come i marinai, cos\u00ec il suo comportamento non \u00e8 ben conosciuto ed \u00e8 difficile da ricostruire. Tuttavia, possiamo dedurre abbastanza notizie su di essa da una sua parente stretta ancora esistente, la gazza marina, e dall'analisi dei tessuti molli giunti fino a noi.\nLe alche impenni camminavano lentamente e talvolta utilizzavano le ali per aiutarsi ad attraversare i terreni irregolari. Quando era costretta a correre, lo faceva goffamente e con brevi passi in linea retta. Aveva pochi nemici naturali, in particolare grandi mammiferi marini, come l'orca, e le aquile di mare codabianca. Gli orsi polari compivano razzie nei siti di nidificazione. Questa specie non aveva una paura innata degli esseri umani, e la sua incapacit\u00e0 di volare e la goffaggine a terra aggravavano di molto la sua vulnerabilit\u00e0. Veniva cacciata per la carne, le penne e per ottenere esemplari impagliati per musei e collezioni private. Le alche impenni reagivano ai rumori, ma raramente si impaurivano alla vista di qualcosa. Le alche usavano in modo aggressivo i loro becchi sia contro i conspecifici nelle colonie di nidificazione che quando si sentivano minacciate o venivano catturate dagli uomini. Si ritiene che questi uccelli vivessero in media circa 20-25 anni. Durante l'inverno, l'alca impenne migrava a sud in coppie o in piccoli gruppi, e mai in compagnia dell'intera colonia di nidificazione.\nL'alca impenne era generalmente un'eccellente nuotatrice, che usava le ali per darsi la spinta sott'acqua. Durante il nuoto, teneva la testa eretta ma teneva in acqua il collo. Stando immersa era in grado di piegarsi, virare e girare su se stessa. \u00c8 noto che poteva immergersi fino a 76 m di profondit\u00e0, ma taluni hanno addirittura azzardato che avesse potuto raggiungere il chilometro di profondit\u00e0. Poteva trattenere il respiro anche per 15 minuti, pi\u00f9 a lungo di una foca. Era in grado di prendere velocit\u00e0 sott'acqua per poi schizzarne fuori e approdare su una sporgenza rocciosa sopra la superficie dell'oceano.\nAlimentazione.\nQuesto alcide generalmente andava in cerca di cibo in acque costiere meno profonde di quelle frequentate da altri Alcidi, nonostante dopo la stagione riproduttiva sia stato avvistato anche a 500\u00a0km di distanza dalla terraferma. Si ritiene che catturasse le prede lavorando cooperatamente in stormi. Si nutriva generalmente di pesci, specialmente di quelli lunghi 12\u201320\u00a0cm e del peso di 40-50 g, ma occasionalmente poteva catturare anche prede della met\u00e0 della sua lunghezza. In media l'uccello poteva immergersi in cerca di prede fino a 75 m, ed \u00e8 stato stimato che avesse potuto raggiungere profondit\u00e0 massime di 130 m; tuttavia, allo scopo di conservare energie, la maggior parte delle immersioni erano poco profonde. La sua abilit\u00e0 di immergersi cos\u00ec in profondit\u00e0 riduceva la competizione con altre specie di Alcidi. In base ai resti associati ad ossa di alca impenne rinvenute sull'isola di Funk e ad alcune considerazioni ecologiche e morfologiche, sembra probabile che le sue prede preferite fossero le alose dell'Atlantico e i capelani. Altre possibili prede suggerite dagli studiosi sono ciclotteri, scorpioni di mare, merluzzi, crostacei e ammoditi. Si ritiene che i giovani di alca impenne si siano nutriti di plancton e, forse, di pesci e crostacei rigurgitati dagli adulti.\nRiproduzione.\nLa formazione delle coppie presso le alche impenni iniziava ai primi di maggio o a met\u00e0 del mese. Si ritiene che i partner rimanessero uniti per tutta la vita, ma alcuni hanno ipotizzato che potessero avere anche rapporti al di fuori della coppia, proprio come \u00e8 stato osservato nelle gazze marine. Una volta costituita la coppia, gli uccelli nidificavano alla base delle scogliere in colonie, dove probabilmente si accoppiavano. Le coppie riproduttive si impegnavano in parate sociali nel corso delle quali dondolavano su e gi\u00f9 le teste, mettendo in evidenza la macchia oculare bianca, i disegni sul becco, e l'interno giallo della bocca. Queste colonie erano estremamente affollate e popolose; alcuni studiosi hanno stimato che vi fosse un nido ogni metro quadrato di terreno disponibile. Le colonie erano molto gregarie. Nel caso una di queste comprendesse anche altre specie di Alcidi, l'alca impenne dominava le altre grazie alle sue dimensioni.\nLe femmine di alca impenne deponevano solo un unico uovo all'anno, tra la fine di maggio e i primi di giugno, sebbene potessero deporre un uovo sostitutivo nel caso il primo fosse andato perduto. Negli anni in cui vi era scarsit\u00e0 di cibo, l'alca non si riproduceva. L'unico uovo veniva deposto sul terreno nudo entro 100 m dalla costa. L'uovo era di forma ovoidale e allungata, e misurava in media 12,4\u00a0cm di lunghezza e 7,6\u00a0cm di larghezza nel punto pi\u00f9 largo. L'uovo era di colore variabile dal bianco-giallastro all'ocra chiaro e presentava una serie di macchie e linee nere, marroni o verdastre che spesso si raggruppavano attorno al polo maggiore. Si ritiene che le variazioni dei disegni sulle uova facilitassero i genitori nel riconoscerle all'interno della colonia. I genitori covavano l'uovo a turno rimanendo in posizione eretta per 39-44 giorni prima che si schiudesse, generalmente in giugno, nonostante nelle colonie si potessero trovare uova anche in agosto.\nI genitori si occupavano a turno anche dell'alimentazione del pulcino. Secondo una testimonianza, il pulcino era ricoperto di piumino grigio. Al piccolo bastavano solo due o tre settimane per crescere abbastanza da abbandonare il nido e la terraferma per dirigersi in acqua, generalmente verso la met\u00e0 di luglio. I genitori si occupavano di lui anche dopo che questi aveva messo le penne, e degli adulti sono stati visti nuotare con il piccolo appollaiato sul dorso. Le alche impenni raggiungevano la maturit\u00e0 sessuale all'et\u00e0 di quattro-sette anni.\nRapporti con l'uomo.\nL'alca impenne costituiva una fonte di cibo per i Neanderthal pi\u00f9 di 100.000 anni fa, cos\u00ec come testimoniano le ossa ben ripulite rinvenute presso i resti dei loro fuochi da campo. Immagini che si ritiene ritraggano delle alche impenni sono state inoltre incise sulle pareti della grotta di El Pinto in Spagna pi\u00f9 di 35.000 anni fa, mentre pitture rupestri vecchie di 20.000 anni sono state rinvenute in Francia nella grotta Cosquer.\nPer i nativi americani l'alca impenne era una fonte di cibo durante i mesi invernali e un importante simbolo. Immagini raffiguranti alche impenni sono state trovate in collane in osso. I resti di un uomo appartenente alla cosiddetta cultura arcaica marittima seppellito nel sito di Port au Choix, a Terranova, risalenti al 2000 a.C. circa, sono stati ritrovati circondati da pi\u00f9 di 200 becchi di alca impenne, che si ritiene siano stati parte di un mantello confezionato con le loro spoglie, con le teste lasciate attaccate come ornamento. Quasi met\u00e0 delle ossa di uccelli ritrovate nelle tombe di questo sito appartengono ad alche impenni, il che lascia ipotizzare che questa specie giocasse un importante ruolo culturale presso i popoli della cultura arcaica marittima. Con le uova dell'alca gli scomparsi Beothuk di Terranova preparavano una sorta di pasticcio. Anche gli eschimesi Dorset catturavano questi uccelli, e in Groenlandia i Saqqaq sfruttarono cos\u00ec intensamente la specie da causarne una riduzione locale dell'areale.\nSuccessivamente, i marinai europei considerarono le alche come dei fari per la navigazione, dal momento che la presenza di questi uccelli segnalava che i Grandi Banchi di Terranova erano vicini.\nSi ritiene che questa specie fosse costituita da qualche milione di esemplari. L'alca impenne inizi\u00f2 a essere cacciata su scala maggiore per la carne, le uova e il piumino almeno a partire dall'VIII secolo. Prima di allora, cacce da parte degli indigeni locali sono state documentate dalla tarda et\u00e0 della pietra in Scandinavia e nel Nordamerica orientale, e dagli inizi del V secolo nel Labrador, dove sembra che l'uccello sia stato presente unicamente come visitatore occasionale. I primi esploratori, come Jacques Cartier e gli equipaggi di numerose navi che si spinsero in cerca di oro sull'isola di Baffin, non portavano con s\u00e9 provviste per il viaggio di ritorno, e di conseguenza utilizzavano questa specie sia come una conveniente fonte di cibo che come esca per i pesci. Successivamente alcune imbarcazioni iniziarono a sostare nei pressi delle colonie di questi uccelli e a gettare delle passerelle fino a terra. I marinai allora spingevano centinaia di alche sulle navi, dove poi venivano massacrate. Alcuni autori si sono chiesti se questo metodo di caccia avesse davvero successo. Anche le uova costituivano un'importante fonte di cibo, dal momento che erano tre volte pi\u00f9 grandi di quelle di un'uria e avevano un grosso tuorlo. I marinai introdussero inoltre ratti sulle isole popolate dalle alche.\nEstinzione.\nLa piccola era glaciale potrebbe aver causato la riduzione della popolazione delle alche impenni, lasciando esposte molte delle isole su cui nidificavano alle predazioni degli orsi polari, ma fu il massiccio sfruttamento per il loro piumino a ridurre la specie sull'orlo dell'estinzione. Attorno alla met\u00e0 del XVI secolo, le colonie riproduttive poste lungo il lato europeo dell'Atlantico erano state quasi tutte eliminate dagli uomini, che uccidevano questi uccelli per il loro piumino, che veniva utilizzato per fabbricare i cuscini. Nel 1553, l'alca god\u00e9 per la prima volta di una protezione ufficiale, e nel 1794 la Gran Bretagna mise al bando l'uccisione di questa specie per le sue piume. A St. John's, degli uomini che avevano violato una legge del 1775 che proibiva la caccia all'alca per le piume o le uova vennero frustati pubblicamente, ma la caccia per utilizzare questo uccello come esca per i pesci veniva ancora permessa. Sul lato nordamericano, in un primo momento venne preferito il piumino di edredone, ma dopo la quasi totale scomparsa di quest'ultimo, negli anni '70 del XVIII secolo, i raccoglitori di piumino iniziarono a rivolgere le proprie attenzioni all'alca, proprio quando iniziava a venire meno la richiesta di carne, esche per i pesci e olio. L'alca impenne scomparve dall'isola di Funk nel 1800, e una testimonianza di Aaron Thomas della HMS \"Boston\" risalente al 1794 descrive come questo uccello era stato sistematicamente massacrato fino ad allora:\nData la loro crescente rarit\u00e0, gli esemplari di alca impenne e le loro uova divennero pezzi da collezione di grande valore per gli europei pi\u00f9 facoltosi, e la perdita del gran numero di uova che venivano raccolte contribu\u00ec alla scomparsa della specie. I raccoglitori, uomini che visitavano i siti di nidificazione delle alche impenni per impadronirsi delle uova, compresero ben presto che gli uccelli non deponevano le loro uova nello stesso giorno, cos\u00ec iniziarono a visitare pi\u00f9 volte la stessa colonia. Essi raccoglievano solamente le uova prive di embrione e generalmente scartavano quelle in cui questo era presente.\nFu sull'isoletta di Stac an Armin, a St. Kilda, nel luglio del 1840, che l'ultima alca impenne vista sulle isole britanniche venne catturata e uccisa. Tre uomini di St. Kilda catturarono un singolo \"garefowl\", notandone le piccole ali e la grande macchia bianca sulla testa. Lo legarono e lo tennero in vita per tre giorni, fino a quando scoppi\u00f2 una forte tempesta. Credendo che l'alca fosse una strega e la causa della tempesta, la uccisero colpendola con un bastone. L'alca impenne \u00e8 l'unico uccello britannico ad essersi estinto in epoca storica.\nL'ultima colonia di alche impenni visse su Geirfuglasker (la \u00abRoccia dell'Alca Impenne\u00bb) al largo dell'Islanda. Questa isoletta era uno scoglio vulcanico circondato da falesie che lo rendevano inaccessibile agli esseri umani, ma nel 1830 venne inghiottita dal mare dopo un'eruzione vulcanica, e gli uccelli si trasferirono sulla vicina isola di Eldey, accessibile solamente da un unico lato. Quando la colonia venne scoperta per la prima volta nel 1835, era costituita da quasi cinquanta esemplari. I musei, desiderando le spoglie dell'alca per conservarle e metterle in mostra, iniziarono ben presto a collezionare gli uccelli della colonia. L'ultima coppia, scorta mentre stava covando un uovo, venne uccisa l\u00e0 il 3 giugno del 1844, su richiesta di un mercante in cerca di esemplari da museo: J\u00f3n Brandsson e Sigur\u00f0ur \u00cdsleifsson strangolarono gli adulti e Ketill Ketilsson schiacci\u00f2 l'uovo sotto i suoi stivali. L'esperto di alche impenni John Wolley intervist\u00f2 i due uomini che avevano ucciso gli ultimi uccelli, e \u00cdsleifsson descrisse il fatto con le seguenti parole:\nL'Unione Internazionale per la Conservazione della Natura e delle Risorse Naturali (IUCN) considera valide le testimonianze riguardanti l'avvistamento di un esemplare in vita nel 1852 sui Grandi Banchi di Terranova.\nEsemplari conservati.\nOggi, tutto ci\u00f2 che rimane dell'alca impenne sono 78 esemplari impagliati conservati per lo pi\u00f9 in vari musei, oltre a circa 75 uova e 24 scheletri completi. Fatta eccezione per quattro esemplari, tutti gli uccelli impagliati indossano il piumaggio estivo, e solamente due di questi sono esemplari immaturi. Non esistono resti di nessun pulcino. Ad ogni uovo ed esemplare gli specialisti hanno assegnato un numero di riconoscimento. Malgrado siano state rinvenute migliaia di ossa isolate, dall'isola di Funk del XIX secolo ai tumuli neolitici, esiste solamente uno scarso numero di scheletri completi. Sull'isola di Funk sono state rinvenute anche delle mummie naturali, mentre al Museo di Zoologia di Copenaghen sono conservati gli occhi e gli organi interni degli ultimi due uccelli catturati nel 1844. Dove siano conservate oggi le loro spoglie, tuttavia, non \u00e8 chiaro, ma secondo Errol Fuller sono tre i candidati sospetti a causa della loro connessione con uno specifico commerciante di Copenhagen: gli esemplari conservati al Museo di Storia Naturale della Contea di Los Angeles, al Regio Istituto di Scienze Naturali del Belgio e al Museo d'Oltremare di Brema.\nIn seguito all'estinzione della specie, i resti di alca impenne sono notevolmente aumentati di valore, e le vendite all'asta di esemplari impagliati crearono un notevole interesse nella Gran Bretagna vittoriana, tanto che in questo Paese sono attualmente conservati 15 esemplari, pi\u00f9 che in ogni altro luogo del mondo. Un esemplare acquistato nel 1971 dal Museo di Storia Naturale Islandese per la somma di 9000 sterline \u00e8 entrato nel Guinness dei primati come l'uccello impagliato pi\u00f9 costoso che sia mai stato venduto. Il prezzo delle uova di alca talvolta ha raggiunto fino a 11 volte l'importo guadagnato da un operaio specializzato in un anno. La sorte attuale di sei delle uova conservate non \u00e8 nota, mentre altre sono andate accidentalmente distrutte. Nel corso del XX secolo sono andati distrutti due esemplari impagliati, uno al Museo di Magonza durante la seconda guerra mondiale, e uno al Museo Bocage di Lisbona, distrutto da un incendio nel 1978.\nL'alca nella cultura di massa.\nL'alca impenne \u00e8 uno degli uccelli estinti citati con pi\u00f9 frequenza in letteratura. Essa compare infatti in molte opere di letteratura per bambini.\nL'alca impenne \u00e8 presente anche in una vasta gamma di altre opere di fantasia."}
{"id": "361137", "revid": "34928", "url": "https://it.wikipedia.org/wiki?curid=361137", "title": "Amar ou Sa\u00efd Boulifa", "text": ""}
{"id": "361138", "revid": "34928", "url": "https://it.wikipedia.org/wiki?curid=361138", "title": "Ammar ou Sa\u00efd Boulifa", "text": ""}
{"id": "361139", "revid": "34928", "url": "https://it.wikipedia.org/wiki?curid=361139", "title": "Ammar ou Said Boulifa", "text": ""}
{"id": "361140", "revid": "34928", "url": "https://it.wikipedia.org/wiki?curid=361140", "title": "Amar ou Said Boulifa", "text": ""}
{"id": "361141", "revid": "122009901", "url": "https://it.wikipedia.org/wiki?curid=361141", "title": "Jos\u00e9 Bov\u00e9", "text": "Nel 2009 e nel 2014 \u00e8 stato eletto deputato europeo nella lista Europe \u00c9cologie.\nVita.\nJoseph (Jos\u00e9) Bov\u00e9 \u00e8 nato a Talence in Aquitania ma ha trascorso l'infanzia in luoghi diversi, anche al di fuori dei confini francesi. All'et\u00e0 di tre anni ha seguito i genitori in California, dove lavoravano come ricercatori presso l'Universit\u00e0 di Berkeley e parla di conseguenza un inglese fluente.\nHa frequentato una scuola superiore Gesuita nelle vicinanze di Parigi, dalla quale \u00e8 stato espulso in quanto \"turbolento\". Nel 1976 Bov\u00e9 divent\u00f2 attivista antimilitaritarista partecipando alla protesta del Lazarc. Durante la contestazione vennero occupati alcuni terreni del Larzac destinati alle esercitazioni militari dell'esercito francese. I manifestanti si unirono ad un gruppo di contadini formando un movimento di protesta contro la proposta di espansione di un\u00a0accampamento militare\u00a0sull'altopiano di\u00a0Larzac, che avrebbe costretto gli allevatori di ovini a spostarsi. In questa occasione ha appreso l'arte di produrre il formaggio e infine \u00e8 diventato allevatore di pecore, dedito alla produzione di formaggio Roquefort. Bov\u00e9 ha anche frequentato le comunit\u00e0 rurali dell'Arca, create da Lanza del Vasto, gandhiano e filosofo cattolico, fautore del ritorno alla terra, della semplicit\u00e0 di vita e dell'uso della nonviolenza nelle lotte sociali.\nAttivismo.\nJos\u00e9 Bov\u00e9 \u00e8 diventato una delle figure pi\u00f9 in vista del movimento contro la globalizzazione neoliberista e leader no global della confederazione contadina. Si un\u00ec ad un gruppo di contadini che occupava il territorio minacciato dall'Esercito francese che intendeva sequestrarlo per esercitazioni militari. Nonostante in seguito a questa esperienza sia diventato un allevatore di pecore non ha abbandonato l'attivismo. Nel 1987 ha fondato la \"Conf\u00e9d\u00e9ration Paysanne\" (\"la Conf\"), un sindacato agricolo il cui valore ispiratore \u00e8 la lotta per i diritti dell'uomo e dell'ambiente. In controtendenza rispetto alle scelte dell'industria agraria il cui fine principale \u00e8 il profitto, Bov\u00e9 \u00e8 uno dei principali oppositori degli OGM.\nNel 1995 \u00e8 salito a bordo della nave di Greenpeace, la Rainbow Warrior, dove ha preso parte ad un'azione contro gli esperimenti nucleari francesi nell'Oceano Pacifico nell'atollo di Mururoa (Polinesia francese).\nL'evento che ha reso celebri Bov\u00e9 e\u00a0la sua Confederazione \u00e8 stato lo smantellamento di un\u00a0McDonald's\u00a0franchising in costruzione a\u00a0Millau\u00a0(Aveyron) nel 1999. Considerato da i suoi sostenitori non violento, l'atto \u00e8 stato preso, da parte del tribunale francese, come una reazione alle restrizioni statunitensi all'importazione di formaggio Roquefort. Infatti nel 1999 gli Stati Uniti hanno imposto dazi sull'importazione del formaggio Roquefort come parte di un'azione economica volta a punire l'Unione europea per la sua scelta di limitare l'importazione di carne di animali trattati con ormoni, prodotti che sono stati considerati altamente dannosi alla salute. L'azione si svolse di giorno in modo non violento e non clandestino al fine di catalizzare l'attenzione sul ruolo dell'industria del fast food come sottoprodotto del sistema agricolo produttivistico, al quale Bov\u00e9 si oppone. Il suo atto di disobbedienza civile ha dato risonanza mondiale alle sue posizioni politiche, suscitando l'interesse dell'opinione pubblica. La gendarmeria francese prelev\u00f2 Jos\u00e9 Bov\u00e9 all'alba dalla sua fattoria trasportandolo in elicottero in carcere. Il sindacalista contadino ricevette una condanna 3 mesi di reclusione, rifiut\u00f2 di patteggiare e scont\u00f2 effettivamente solo 44 giorni, fu graziato il 14 luglio e rilasciato il primo agosto 2002. Bov\u00e9 si chiuse volontariamente per 19 giorni in una gabbia davanti al tribunale di Millau, con l'accusa di aver distrutto alcune colture di riso transgeniche. Jos\u00e8 Bov\u00e9 afferm\u00f2 in modo determinato: \u00a0\"O sono colpevole e allora resto in prigione o sono innocente e allora non dovevo essere condannato. Non voglio sentir parlare di pena sostitutiva o di patteggiamento che mi proporr\u00e0 il giudice di Millau\". Bov\u00e9 aveva gi\u00e0 dichiarato che non avrebbe opposto resistenza all'arresto. Non fu tradito dai compagni movimentisti. Alcuni movimenti no global presero una serie di iniziative non violente di protesta e accusarano la polizia di essersi comportata \"come in un paese dittatoriale\". In uno dei suoi libri Bov\u00e9 racconta di come \u00e8 riuscito a recarsi negli Stati Uniti con 30\u00a0kg di Roquefort nascosti nel proprio bagaglio.\nNumerose sono le azioni che lo hanno reso protagonista in ambito internazionale. Nel 2002 \u00e8 stato arrestato dalla polizia Israeliana a seguito del suo incontro con Yasser Arafat, che si trovava sotto assedio all'interno del suo quartier generale di Ramallah (in Palestina), e dopo aver preso parte alle manifestazioni di protesta contro l'occupazione israeliana della West Bank e della Striscia di Gaza. Al suo ritorno in Francia gruppi di manifestanti filoisraeliani e filopalestinesi si sono scontrati nei dintorni dell'aeroporto di Orly. In seguito, durante un'intervista concessa alla televisione francese Canal Plus, Bov\u00e9 ha afferm\u00f2 che gli attacchi contro le sinagoghe francesi avvenuti in quel periodo sarebbero stati orchestrati dal Mossad al fine di distrarre l'attenzione dell'opinione pubblica facendo leva sullo spettro dell'antisemitismo. Questa esternazione \u00e8 stata sufficiente perch\u00e9 Roger Cukierman lo definisse antisemita..\nBov\u00e9 \u00e8 anche intervenuto in supporto ai movimenti degli abitanti di Tahiti, dei Kanaki, le popolazioni indigene della Nuova Caledonia. A Porto Alegre (Brasile) ha partecipato all'occupazione delle terre a fianco del movimento dei \"Sem Terra\" brasiliani. In Colombia, ha cercato di capire le ragioni di una guerra civile in corso da oltre quarant'anni. In India ha partecipato a una manifestazione contadina contro gli OGM. In Malaysia, ma anche in Burkina Faso, l'allevatore francese \u00e8 stato il testimone per eccellenza che un altro mondo \u00e8 possibile.\nBov\u00e9 ha moltiplicato i propri sforzi a favore degli sfruttati dell'agricoltura, a fianco del movimento no global. Si \u00e8 pronunciato apertamente sul canale televisivo francese LCI il 12 settembre 2005 e nel libro \"Le monde n'est pas une marchandise\" (\"Il mondo non \u00e8 in vendita\") a favore dell'esistenza di regolamentazioni internazionali del mercato. Giustific\u00f2 la sua resistenza alle regole a causa loro imposizione unilaterale ed indemocratica. La sua designazione come \"no global\" pu\u00f2 essere dovuta al suo parere in parte favorevole al protezionismo (la cosiddetta politica di sovranit\u00e0 alimentare).\nElezione del Parlamento europeo del 2009.\nDopo le elezioni presidenziali francesi, Jos\u00e9 Bov\u00e9 \u00e8 divenuto pi\u00f9 strettamente associato con Europe \u00c9cologie, un'associazione di partiti politici francesi ambientalisti tra cui \u00e8 presente anche il Partito dei Verdi. Nelle elezioni per il Parlamento europeo, ha guidato la lista dei candidati per l'area Sud-Occidentale. Il 7 giugno 2009 \u00e8 stato eletto al Parlamento Europeo, per Europe Ecologie, dove ha ottenuto oltre il 16% dei voti al sistema proporzionale.\nElezione del Parlamento europeo del 2014.\nViene nuovamente eletto al parlamento europeo nella fila di Europe Ecologie. Insieme a Ska Keller, \u00e8 candidato alla presidenza della Commissione europea da parte del gruppo Verdi/ALE."}
{"id": "361142", "revid": "399", "url": "https://it.wikipedia.org/wiki?curid=361142", "title": "Castelluccio (Norcia)", "text": "Castelluccio \u00e8 una frazione del comune di Norcia (PG) in Umbria, uno dei centri abitati pi\u00f9 elevati dell'Appennino. \nSecondo i dati ISTAT il paese si va man mano spopolando: nel censimento del 2001 il paese risultava abitato da 150 residenti, mentre in quello del 2011 i residenti sono scesi a 120. Il 30 ottobre 2016 \u00e8 stato quasi completamente distrutto da un importante evento sismico: il campanile e la Chiesa di Santa Maria Assunta sono andati completamente perduti, mentre alcune opere di notevole pregio storico-artistico custodite nella chiesa erano state messe in sicurezza prima dei crolli.\nGeografia fisica.\nTerritorio.\nIl paese si trova sull'Appennino umbro-marchigiano, a circa 28\u00a0km da Norcia, ad una altitudine di 1452 che ne fanno uno dei centri abitati pi\u00f9 elevati degli Appennini, posto in cima ad un colle che si eleva sull'omonimo altopiano (\"Piani di Castelluccio\") tra i pi\u00f9 vasti dell'Italia Centrale ed inserito nel Parco nazionale dei Monti Sibillini, raggiungibile attraverso una strada panoramica. Di fronte ad esso,in direzione Est, si erge la sagoma del Monte Vettore (Cima del Redentore, 2448 m, la vetta pi\u00f9 alta dell'Umbria).\nClima.\nLa \"stazione meteorologica di Castelluccio\" \u00e8 la stazione meteorologica di riferimento per il paese di Castelluccio.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -2,9\u00a0\u00b0C; quella del mese pi\u00f9 caldo, luglio, \u00e8 di +16,0\u00a0\u00b0C.\nLe precipitazioni medie annue si aggirano ai 1100\u00a0mm, mediamente distribuite in 105 giorni, con un minimo relativo in estate ed un picco in autunno. \nIn media ci sono 132 giorni di gelo all'anno. Il 2 marzo 2005 a seguito di una discesa di una massa d'aria freddissima dalla Siberia sul Pian Grande \u00e8 stata raggiunta una temperatura minima di -32\u00b0 che tutt'oggi rappresenta una delle temperature pi\u00f9 basse d'Italia.\nStoria.\nLa presenza dell'uomo nella zona \u00e8 testimoniata sin dall'epoca romana, con il rinvenimento di alcuni oggetti in terracotta presso la Fonte di Canatra, in localit\u00e0 Soglio. Inoltre, nelle fondamenta di una casa furono rinvenute nei secoli passati diverse monete romane risalenti al periodo dell'imperatore Claudio il Gotico (III secolo), e lungo la strada che conduce a Forca di Presta, si trov\u00f2 anche la tomba di un soldato romano. Il nucleo attuale risale al XIII secolo, anche se alcune ricerche tendono a retrodatarne la fondazione.\nCastelluccio fu un antico castello nell'orbita di Norcia costruito per difendere il confine orientale dei pascoli. Dopo il terremoto del 30 ottobre 2016, il paese \u00e8 quasi completamente distrutto e disabitato.\nEconomia.\nL'economia del paese \u00e8 strettamente legata all'attivit\u00e0 della pastorizia, che ancora costituisce una buona parte degli introiti degli abitanti. Ad essa va aggiunta l'agricoltura, con la produzione di prodotti tipici quali le famose lenticchie di Castelluccio. Il turismo \u00e8 presente tutto l'anno: nel periodo invernale, la localit\u00e0 di Forca Canapine ospita impianti di risalita a volte funzionanti per attivit\u00e0 sciistiche, mentre nel periodo estivo l'escursionismo attrae un gran numero di appassionati. Inoltre tutta l'area dei piani di Castelluccio \u00e8 molto apprezzata per la pratica del volo libero, in particolare del parapendio, per via della particolare conformazione orografica e per la quasi totale assenza di tralicci e antenne. Per questo motivo nel paese si trovano diverse scuole di volo frequentate, soprattutto in estate, da appassionati e principianti provenienti da ogni zona d'Europa."}
{"id": "361144", "revid": "466539", "url": "https://it.wikipedia.org/wiki?curid=361144", "title": "Hayd\u00e9e Tamara Bunke Bider", "text": "Tamara nasce da genitori tedeschi, militanti comunisti in esilio in Argentina. Dopo la guerra i genitori di Tamara decidono di tornare in Germania, nella parte orientale, per costruire il socialismo. Tamara, sentimentalmente legata all'America Latina, dove \u00e8 nata, studia lingue romanze e diviene interprete per il governo, incarico che la porta a conoscere Che Guevara. In seguito, decide di trasferirsi a Cuba e dedicare la sua vita alla rivoluzione cubana; la militanza rivoluzionaria la porter\u00e0 a diventare agente segreto prima e guerrigliera poi, col nome in codice Tania, esperienza che la condurr\u00e0 alla morte.\nBiografia.\nLa giovinezza e la Germania Est.\nNel 1952 la famiglia decide di rientrare nella Repubblica Democratica Tedesca. L'anno seguente Tamara frequenta la scuola Clara Zetkin di Stalinstadt (oggi Eisenh\u00fcttenstadt) ed entra nella Libera Giovent\u00f9 Tedesca.\nNel 1956, dopo aver terminato le scuole medie superiori, Tamara entra nelle file del Partito Socialista Unificato di Germania. Nel 1958 si iscrive alla Facolt\u00e0 di Lettere e Filosofia dell'Istituto di Lingue Romanze della Humboldt-Universit\u00e4t. Qui coltiva il proprio interesse per l'America Latina con la fondazione di un gruppo di studio e di scambio con studenti di questo continente. Il 2 gennaio del 1959 scrive ad un amico: \"stiamo impazzendo di gioia per le notizie di Cuba. Aspettiamo notizie in ogni momento: dice la radio che i ribelli sono entrati a Santiago\u201d.\nNel 1960 conosce i primi cubani e organizza un'esposizione sulla rivoluzione cubana. Durante una conferenza all'Universit\u00e0 di Lipsia fa inoltre da interprete a Che Guevara. Lavora inoltre come interprete per il Balletto Nazionale di Cuba.\nL'arrivo a Cuba.\nIl 12 maggio 1961 arriva a Cuba e inizia a lavorare come interprete nell'Istituto Cubano di Amicizia coi Popoli (ICAP), entrando a far parte attivamente delle attivit\u00e0 rivoluzionarie: entra nella milizia e partecipa alle giornate di lavoro volontario assieme al Che. \u00c8 pure tra gli insegnanti che si recano in tutti i villaggi dell'isola per sconfiggere la piaga dell'analfabetismo.\nLa clandestinit\u00e0 e la guerriglia in Bolivia.\nNel 1964 lascia Cuba e, dopo vari mesi in Europa Occidentale, ritorna in America Latina con il nome di Laura Guti\u00e9rrez Bauer, di nazionalit\u00e0 argentina. Dopo un breve periodo in Per\u00f9 si trasferisce in Bolivia. Qui riesce, dopo un paziente lavoro, ad entrare nell'ambiente governativo e a procurarsi documenti segreti, che saranno utilizzati da Che Guevara.\nNell'aprile del 1966, in Messico, si incontra con il cubano Juan Carretero (detto Ariel), che le comunica che \u00e8 stata ammessa nel Partito Comunista di Cuba e le mostra la tessera con la firma di Fidel Castro. In maggio ritorna a La Paz e, nel mese di agosto, partecipa all'appoggio logistico ai guerriglieri che arrivano da Cuba. Alla fine di dicembre giunge all'accampamento del Comandante Guevara a \u00d1ancahuaz\u00fa.\nDopo nemmeno un mese si reca in missione a Buenos Aires, su incarico del Che, dove contatta Ciro Bustos e Eduardo Jozami. Al suo ritorno conduce Ciro Bustos e R\u00e9gis Debray all'accampamento guerrigliero.\nLa morte.\nIl 31 agosto 1967, dopo la delazione di Honorato Rojas, Tamara cade con altri guerriglieri in un'imboscata al guado di Puerto Mauricio, lungo il Rio Grande. \nLa sepoltura.\nIl 22 settembre 1998, dopo un lungo periodo di ricerca, vengono recuperati i suoi resti e il 13 dicembre arrivano all'Avana. Il 30 dicembre la piccola cassa coperta dalla bandiera cubana viene inumata nel Mausoleo di Che Guevara a Santa Clara.\nCronologia.\nQui frequenta il liceo e l'universit\u00e0, specializzandosi in lingue straniere.\nA La Paz, capitale boliviana, Tania (che suona chitarra, fisarmonica e pianoforte) si fa assumere dal ministero della cultura, in qualit\u00e0 di etnologa, antropologa e ricercatrice del folklore boliviano: ottiene cos\u00ec un lasciapassare governativo per poter viaggiare in tutto il paese (naturalmente per prendere appunti da consegnare al Che)."}
{"id": "361146", "revid": "438678", "url": "https://it.wikipedia.org/wiki?curid=361146", "title": "Impedimenti matrimoniali", "text": "Gli impedimenti matrimoniali sono delle condizioni che la legge considera incompatibili con l'assunzione del vincolo matrimoniale.\nGli impedimenti costituiscono un divieto di contrarre matrimonio (che ha come destinatari gli sposi) e un divieto di celebrare il matrimonio (che ha come destinatario l'ufficiale di stato civile).\nSe nonostante l'impedimento, il matrimonio viene celebrato ugualmente, l'impedimento si converte in una causa di invalidit\u00e0. Fa eccezione l'impedimento derivante da lutto vedovile che non comporta l'annullamento del matrimonio, ma solo una sanzione a carico dell'ufficiale di stato civile e degli sposi.\nGli impedimenti possono essere dispensabili se possono essere rimossi con autorizzazione del tribunale e non dispensabili in caso contrario.\nSono dispensabili:\nRequisito dell'et\u00e0.\nIn base all'art. 84 del codice civile i minori di et\u00e0 non possono contrarre matrimonio.\nTuttavia il minore che abbia compiuto i 16 anni pu\u00f2 essere autorizzato dal tribunale per i minorenni a contrarre matrimonio.\nIl ricorso deve essere presentato personalmente dal minore.\nIl tribunale per i minorenni decide con decreto, emesso in camera di consiglio, dopo aver accertato la maturit\u00e0 psicofisica del minore, la gravit\u00e0 dei motivi e la fondatezza delle ragioni addotte; e dopo aver sentito il pubblico ministero, i genitori o il tutore.\nIl decreto viene comunicato al pubblico ministero, agli sposi, ai genitori e al tutore.\nEntro dieci giorni dalla comunicazione, pu\u00f2 essere proposto reclamo contro il decreto, con ricorso alla Corte d'appello.\nLa corte d'appello decide con ordinanza non impugnabile, emessa in camera di consiglio.\nIn mancanza di autorizzazione, l'eventuale matrimonio celebrato davanti al parroco secondo le norme del diritto canonico non pu\u00f2 essere trascritto nei registri dello stato civile.\nSe vi \u00e8 stata trascrizione, \u00e8 ammessa opposizione nei suoi confronti.\nIl minore ultrasedicenne che, autorizzato, si sposa diventa minore emancipato.\nInterdizione giudiziale per infermit\u00e0 mentale.\nIn base all'art. 85 del codice civile non pu\u00f2 contrarre matrimonio l'interdetto per infermit\u00e0 mentale (ci si riferisce all'interdizione giudiziaria).\nSe \u00e8 stata promossa istanza di interdizione, il pubblico ministero pu\u00f2 chiedere che si sospenda la celebrazione del matrimonio.\nLa celebrazione potr\u00e0 avere luogo solo dopo che la sentenza sar\u00e0 passata in giudicato.\nNon impediscono il matrimonio n\u00e9 l'interdizione legale del condannato, n\u00e9 l'inabilitazione.\nPu\u00f2 contrarre matrimonio anche la persona per la quale \u00e8 stato nominato un amministratore di sostegno.\nL'incapacit\u00e0 naturale non costituisce impedimento, ma \u00e8 causa di annullamento del matrimonio.\nNon libert\u00e0 di stato.\nCostituisce impedimento:\nNon costituisce impedimento il matrimonio canonico non trascritto e l'esistenza di un'unione non coniugale.\nQuesta norma \u00e8 una norma di applicazione necessaria, quindi si applica anche agli stranieri la cui legge nazionale ammette la poligamia o la poliandria.\nChi \u00e8 legato da un precedente vincolo matrimoniale riacquista la libert\u00e0 di stato in seguito a divorzio, morte del coniuge o annullamento del matrimonio.\nIl matrimonio eventualmente celebrato in presenza di questo impedimento \u00e8 nullo e la nullit\u00e0 pu\u00f2 essere fatta valere in ogni tempo dal coniuge e da chi vi abbia interesse.\n\u00c8 prevista anche un sanzione penale per il reato di bigamia.\nLa nullit\u00e0 del matrimonio non sussiste (e il reato di bigamia si estingue) se il primo matrimonio viene dichiarato nullo.\nNel caso di dichiarazione di morte presunta di uno dei coniugi, l'altro pu\u00f2 contrarre un nuovo matrimonio da quando la sentenza \u00e8 eseguibile.\nSe per\u00f2 il morto presunto ritorna o ne \u00e8 accertata l'esistenza in vita, il secondo matrimonio \u00e8 nullo.\nImpedimento derivante dall'esistenza di rapporti familiari.\nCostituisce impedimento l'esistenza di vincoli parentali o affinit\u00e0 tra gli sposi.\nIn particolare non possono sposarsi tra di loro:\nIn caso di impedimento dispensabile, gli interessati possono presentare un ricorso al tribunale che decide con decreto, emesso in camera di consiglio, sentito il pubblico ministero.\nIl decreto \u00e8 soggetto a reclamo alla Corte d'appello.\nImpedimento derivante da delitto.\nIn base all'art. 88 del codice civile, non possono contrarre matrimonio tra loro le persone delle quali l'una \u00e8 stata condannata per omicidio consumato o tentato sul coniuge dell'altra.\nIn caso di rinvio a giudizio o ordine di cattura, la celebrazione del matrimonio viene sospesa fino alla sentenza di proscioglimento.\nPoich\u00e9 la norma \u00e8 diretta ad evitare che una persona commetta omicidio di un'altra allo scopo di sposarne il coniuge, l'impedimento sorge solo in caso di omicidio volontario e non in caso di omicidio preterintenzionale o colposo.\nDivieto temporaneo di nuove nozze o lutto vedovile.\nIl divieto temporaneo di nuove nozze (o lutto vedovile) \u00e8 un impedimento che colpisce solo la donna che non pu\u00f2 passare a nuove nozze se non siano passati trecento giorni dallo scioglimento, dall'annullamento o dalla cessazione degli effetti civili del precedente matrimonio.\nLo scopo \u00e8 quello di evitare il conflitto tra diverse presunzioni di paternit\u00e0.\nIl divieto viene meno quando la gravidanza \u00e8 terminata.\nIl divieto non opera se il matrimonio \u00e8 stato dichiarato nullo per impotenza del marito o quando il divorzio \u00e8 stato pronunciato in seguito a separazione protratta per oltre tre anni o per inconsumazione.\nInoltre, l'impedimento \u00e8 dispensabile quando \u00e8 inequivocabilmente escluso lo stato di gravidanza o se risulta da sentenza passata in giudicato che il marito non ha convissuto con la moglie nei trecento giorni precedenti lo scioglimento, l'annullamento o la cessazione degli effetti civili del matrimonio.\nSe, nonostante il divieto, la donna contrae ugualmente matrimonio, questo \u00e8 valido, per\u00f2 sia la donna sia l'ufficiale di stato civile sono tenuti a pagare una sanzione."}
{"id": "361147", "revid": "228587", "url": "https://it.wikipedia.org/wiki?curid=361147", "title": "Irish National Liberation Army", "text": "L'INLA (Irish National Liberation Army, Esercito Irlandese di Liberazione Nazionale), in gaelico Arm Saoirse N\u00e1isi\u00fanta na h\u00c9ireann, \u00e8 un gruppo paramilitare nordirlandese di ispirazione marxista, che ha come obiettivo la riunificazione delle sei contee dell'Irlanda del Nord con la Repubblica d'Irlanda. Ha un braccio politico, l'Irish Republican Socialist Party.\nStoria.\nL'INLA nasce nel 1974 come braccio armato dell'IRSP, partito politico nato da una scissione dell'Official Sinn F\u00e9in, che aveva attratto anche un discreto numero di socialisti radicali come Bernadette Devlin McAliskey, leader del movimento per i diritti civili formatosi in Irlanda alla fine degli anni sessanta, che poi abbandoneranno il partito proprio a causa del suo \"militarismo\".\nAlcuni membri dell'IRSP, guidati da S\u00e9amus Costello, decisero di dar vita ad un braccio armato che all'inizio si chiam\u00f2 PLA (\"People's Liberation Army\") e venne organizzato pi\u00f9 o meno nello stesso modo in cui era strutturata l'IRA. L'INLA attrasse militanti dell'Official IRA delusi dalla strategia del movimento e militanti dell'IRA che non avevano condiviso il cessate-il-fuoco proclamato alla fine del 1974.\nI primi anni dell'organizzazione furono occupati da una faida strisciante con l'Official IRA che fece tra il 1975 e il 1977 decine di vittime, le pi\u00f9 famose delle quali furono Billy McMillen, comandante della Brigata Belfast dell'Official IRA, e S\u00e9amus Costello, primo Capo di Stato Maggiore dell'INLA, ucciso nel 1977 a Dublino.\nL'INLA si impose all'attenzione del mondo nel marzo 1979, quando fece saltare in aria a pochi passi dal Parlamento la macchina di Airey Neave, amico personale di Margaret Thatcher e portavoce del partito Conservatore per l'Irlanda del Nord, che mor\u00ec per le ferite riportate.\nA cavallo tra gli anni settanta e gli anni ottanta l'INLA ottenne i suoi maggiori \"successi\" militari, grazie alla guida di Dominic McGlinchey, uno dei pi\u00f9 famosi paramilitari irlandesi che, dopo essere stato comandante dell'IRA nella zona del South Derry, entr\u00f2 a far parte dell'INLA raggiungendo in breve tempo il grado di Capo di Stato Maggiore.\nDopo l'arresto di McGlinchey nel 1984 l'INLA scivol\u00f2 sempre pi\u00f9 in una serie di faide interne per il controllo dell'organizzazione che, oltre che causare alcuni morti, portarono nel 1987 alla scissione di alcuni militanti che diedero vita all'IPLO (\"Irish People's Liberation Organization\"), organizzazione che rimase in vita fino al 1992 quando l'IRA, a causa del discredito che le attivit\u00e0 criminali di alcuni membri dell'IPLO gettavano sulla causa repubblicana, intervenne uccidendo un militante, ferendone una dozzina e intimando a molti altri di andarsene dall'Irlanda, provocando lo scioglimento del gruppo.\nL'INLA rimase in vita, anche se non particolarmente attiva, fatta eccezione per alcune delle immancabili faide interne che erano il \"marchio di fabbrica\" dell'organizzazione. Nel 1997 per\u00f2 torn\u00f2 alla ribalta quando, il 27 dicembre, un commando di tre detenuti dell'INLA riusc\u00ec a uccidere nel carcere di Maze Billy Wright che, prima come leader dell'UVF nel Mid Ulster e poi come capo del gruppo protestante scissionista LVF (\"Loyalist Volunteer Force\"), si era reso responsabile dell'omicidio di decine di cattolici, in maggioranza civili innocenti.\nDopo la strage di Omagh nel 1998 l'INLA, pur non essendo d'accordo con il \"Good Friday Agreement\", ha decretato un cessate il fuoco.\nNell'ottobre 2006 l'IMC (\"Independent Monitoring Commission\"), organismo che vigila sull'attuazione degli accordi del 1998, ha dichiarato che l'INLA non \u00e8 pi\u00f9 in grado di rappresentare una minaccia per la pace dell'Irlanda del Nord."}
{"id": "361149", "revid": "1540383", "url": "https://it.wikipedia.org/wiki?curid=361149", "title": "Carlo Giovanardi", "text": "Studi e altre attivit\u00e0.\nHa frequentato il liceo scientifico statale \"Alessandro Tassoni\" di Modena. Laureato in giurisprudenza, ha rinunciato alla carriera di avvocatura.\nHa prestato servizio militare nell'Arma dei Carabinieri. Ha lavorato presso una banca nel centro storico di Modena. \u00c8 presidente dell'Associazione Nazionale Insigniti Onorificenze Cavalleresche (ANIOC).\nCarlo \u00e8 il fratello gemello di Daniele Giovanardi, che ha gestito due centri di identificazione ed espulsione (CIE), uno a Modena e uno a Bologna.\nUn altro fratello, Sergio, \u00e8 un agente assicurativo in pensione.\nCarriera politica.\nDemocrazia Cristiana.\nNel 1969 si iscrive alla Democrazia Cristiana. Dopo la fase giovanile nel partito, \u00e8 diventato consigliere comunale a Modena. Poi si sposta a Bologna con la carica di capogruppo della DC nell'Assemblea Legislativa dell'Emilia-Romagna.\nIl 5 aprile 1992 diventa deputato alla Camera per la Democrazia Cristiana. Dopo la fine della DC, nella \"Seconda Repubblica\" aderisce al Centro Cristiano Democratico (CCD) guidato da Pier Ferdinando Casini e membro della coalizione del centrodestra.\nCentro Cristiano Democratico.\n\u00c8 rieletto deputato in occasione delle politiche del 1994, presentandosi nelle file di Forza Italia, e alle politiche del 1996, nelle liste del CCD-CDU.\nDal 1996 \u00e8 presidente del gruppo parlamentare del CCD, all'opposizione, e vicepresidente della Camera dei deputati.\nUnione dei Democratici Cristiani e Democratici di Centro.\nAlle elezioni politiche del 2001 viene eletto deputato nel collegio uninominale di Lecco per il CCD. Diventa Ministro per i rapporti con il Parlamento, nei governi Berlusconi II e III tra 2001 e 2006. Nel 2002 si iscrive all'UDC.\nAlle elezioni politiche del 2006 viene rieletto deputato per l'UDC, nella circoscrizione \"Veneto-2\". \u00c8 presidente della Giunta per le autorizzazioni. \u00c8 presidente del Comitato parlamentare per i procedimenti di accusa.\nNel febbraio 2006 riesce ad inserire la nuova legge sulle droghe (cosiddetta Legge Fini-Giovanardi) nell\u2019ambito del decreto legge che doveva regolare le olimpiadi invernali di Torino 2006, quindi in un contesto completamente estraneo a quello ipotizzabile per una regolamentazione delle droghe. Con tale legge le droghe leggere, come la cannabis, vengono equiparate a droghe pesanti quali eroina o cocaina; vengono inoltre introdotte sanzioni penali anche per i consumatori, sanzioni che erano state cancellate dal referendum popolare del 18-19 aprile 1993 in cui si sanc\u00ec la non punibilit\u00e0 dei consumatori. Tale normativa viene giudicata incostituzionale dalla Corte Costituzionale, per via della sua incongruenza con l'obiettivo del \"decreto olimpiadi\", e quindi annullata il 12 febbraio 2014.\nNell'aprile 2007 \u00e8 il protagonista della mozione che sfida la maggioranza di Pier Ferdinando Casini e Cesa nel III Congresso dell'UDC. Giovanardi, a dispetto della linea seguita dal partito di dichiararsi autonomo dalla Casa delle Libert\u00e0 e di intraprendere iniziative indipendenti nell'opposizione al centrosinistra, chiede una riapertura al dialogo con la CdL (e in primo luogo con Forza Italia e Alleanza Nazionale), in nome del comune essere alternativi alla sinistra, e di avviare un percorso di collaborazione con tutti i soggetti che aderiscono al Partito Popolare Europeo e si richiamano all'area politica di centro. La candidatura di Giovanardi alla segreteria del partito ottiene il 14% dei consensi.\nIl Popolo della Libert\u00e0.\nAlle elezioni politiche del 2008 viene eletto al Senato della Repubblica, come capolista del Popolo della Libert\u00e0 nella circoscrizione Emilia-Romagna. Viene rieletto senatore anche alle elezioni politiche del 2013.\nDal 7 maggio 2008 al 16 novembre 2011 \u00e8 stato Sottosegretario alla Presidenza del Consiglio con delega alle politiche per la famiglia al contrasto delle tossicodipendenze e al servizio civile.\nL'11 ottobre 2013 viene eletto membro della Commissione parlamentare antimafia.\nProposta di equiparazione tra figli naturali e legittimi.\nIl 29 ottobre 2010 Giovanardi ha ottenuto l'avallo del Consiglio dei Ministri su un disegno di legge per l'equiparazione completa tra figli naturali e figli legittimi, anche in materia di eredit\u00e0. La normativa d\u00e0 pi\u00f9 importanza ai legami con i parenti dei genitori, introduce la rilevanza giuridica delle opinioni dei figli, e riduce la possibilit\u00e0 che le difficolt\u00e0 economiche di una famiglia comportino lo stato di abbandono (e quindi l'adottabilit\u00e0) dei figli. In una prima bozza, Giovanardi aveva previsto l'introduzione del diritto a essere amato per i figli, ma tale concetto \u00e8 stato espunto dal testo finale in quanto non giuridico. Il disegno di legge non \u00e8 stato ufficialmente presentato al Senato.\nNuovo Centrodestra e a IdeA.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nAlle elezioni amministrative del 2014 \u00e8 candidato alla carica di Sindaco di Modena sua citt\u00e0 per il NCD, ottenendo il 3,96% dei consensi pari a preferenze.\nIl 26 ottobre 2015, al termine di un'assemblea regionale, insieme ad alcuni esponenti locali, decide di abbandonare il Nuovo Centrodestra, sostenendo che il partito era ormai succube delle scelte del Partito Democratico e del premier Matteo Renzi. Nel contempo dichiara di non volere tornare in Forza Italia e di voler rimanere per\u00f2 nel centro-destra. Aderir\u00e0 poi a Identit\u00e0 e Azione (IdeA) di Gaetano Quagliariello.\nUscita dal parlamento.\nIl 18 dicembre 2017 Giovanardi annuncia che non si ricandider\u00e0 al Parlamento, dichiarando contestualmente che continuer\u00e0 a svolgere attivit\u00e0 politica. Con le elezioni del 2018 smette di essere deputato.\nDichiarazioni sull'eutanasia.\nNel marzo 2006 Giovanardi dichiar\u00f2 che \u00ab[\u2026] la legislazione nazista e le idee di Hitler in Europa stanno riemergendo attraverso l'eutanasia e il dibattito su come si possono uccidere i bambini affetti da patologie\u00bb. La dichiarazione diede luogo a un contenzioso diplomatico, a seguito del quale l'ambasciatore italiano nei Paesi Bassi fu formalmente convocato dal governo dell'Aja per dare spiegazioni. Il ministro in seguito chiar\u00ec di aver parlato a titolo personale e non a nome del governo. La dichiarazione di Giovanardi fu, altres\u00ec, oggetto di critiche, tra cui quelle di Daniele Capezzone, allora segretario dei Radicali italiani, che chiese formalmente le dimissioni del ministro, e quelle di 46 europarlamentari, che ne chiesero le dimissioni dal parlamento europeo.\nDichiarazioni sull'omosessualit\u00e0.\nIl 20 settembre 2010 Giovanardi, nella trasmissione KlausCondicio, dichiara che nei paesi in cui sono state legalizzate le adozioni di bambini da parte delle coppie gay \u00e8 \"esplosa la compravendita di bambini e bambine\". La dichiarazione ha spinto l'Arcigay a chiederne le dimissioni.\nIl 23 aprile 2011 Giovanardi polemizza contro una pubblicit\u00e0 gay-friendly della svedese IKEA dichiarando: \u00abIl termine famiglia usato dalla multinazionale \u00e8 lesivo della Costituzione italiana, perch\u00e9 per essa si deve intendere solo quella formata dal matrimonio tra uomo e donna\u00bb. L'Ikea replica: \u00abQuella fondata sul matrimonio \u00e8 una delle famiglie. Noi ci rivolgiamo a tutte le tipologie\u00bb. Dura risposta dell'opposizione: \u00abAlimenta il clima di omofobia\u00bb.\nIl 12 febbraio 2012 Giovanardi, durante un'intervista a Radio24, paragona un bacio tra donne in pubblico a chi \"fa la pip\u00ec per strada\". Immediate le reazioni di alcuni politici, quali Rosy Bindi, secondo la quale \"Giovanardi non cessa di stupire per la sua mancanza di pudore e di equilibrio e per la sua pochezza\", e Paola Concia, che lancia un \"mail bombing\": \u00abScrivetegli che l'omofobia \u00e8 una malattia\u00bb.\nIl 25 gennaio 2013, nel corso di un'intervista afferma che \u00abci sono state persecuzioni di situazioni gay non un Olocausto dei gay\u00bb.\nIl 21 gennaio 2014 presenta un emendamento per tutelare qualunque orientamento sessuale, non solo quindi quello omosessuale e bisessuale ma anche quello eterosessuale, e fra questi \u00e8 compresa la pedofilia. Il Movimento 5 Stelle annuncia di voler segnalare la questione al Consiglio d'Europa. In seguito, precisa di aver erroneamente inserito il termine \"pedofilia\" nel testo. La parola corretta era \"pedofobia\".\nIl 25 gennaio 2014, in una puntata di Porta a Porta, in risposta a una domanda fattagli da Bruno Vespa, racconta di come sua figlia in passato, andata in Sudafrica, si sia fidanzata con un ragazzo di colore, rasta, forse gay e, inoltre, sposato con un altro uomo. Giovanardi specifica di essere rimasto molto scioccato dalla notizia che sua figlia gli diede.\nSi \u00e8 tenacemente battuto contro il progetto di legge sulla Unioni Civili.\nDichiarazioni sul Federico Aldrovandi.\nIl 27 marzo 2013, a Radio24, Giovanardi afferma che Federico Aldrovandi non \u00e8 morto per le botte e che non \u00e8 stato massacrato.\nNella stessa dichiarazione, afferma che il colore rosso visibile nella foto del defunto Aldrovandi non \u00e8 riferibile a sangue, bens\u00ec al cuscino sul quale poggia la testa del ragazzo.\nA seguito di queste dichiarazioni la madre del giovane, Patrizia Moretti, annuncia una querela. Il 17 settembre 2014 la procura di Ferrara gli notifica l'avviso di conclusione indagini per il relativo procedimento che lo vede indagato per diffamazione aggravata.\nDichiarazioni su Andreotti.\nIl 17 settembre 2013, Giovanardi su Andreotti afferma: \"La sua visione cattolica della politica, contraria al perfettismo, ma ben radicata nella convinzione che le debolezze umane e il peccato originale non consentiranno mai di costruire il paradiso su questa terra lo portava a coltivare quello spirito di tolleranza che ha contribuito a fargli subire anni e anni di tormenti giudiziari\". Anni prima, nel 1996, il giornalista Francesco Cagliari collaborava nella segreteria di Giovanardi al quinto piano del Gruppo Parlamentare CCD-CDU alla Camera dei Deputati, in Via del Vicario n. 21, a Roma. E indag\u00f2 per sei mesi, da gennaio a giugno 1996, sul senatore Giulio Andreotti. Ma quando Francesco Cagliari inizi\u00f2 a divulgare i risultati della sua inchiesta romana, Carlo Giovanardi non prese le sue difese bens\u00ec difese il politico DC.\nDichiarazioni sulla legge Fini-Giovanardi.\nNel 2014, giudicato illegittimo il testo che equipara droghe leggere e pesanti, Carlo Giovanardi (co-autore della legge) chiosa che la legge Fini-Giovanardi \u00e8 entrata in vigore all\u2019inizio del 2006 e nessuno dei Governi e dei parlamenti successivi ha mai provveduto a modificarla. Risponde l'ex ministro Livia Turco facendo notare come con la sentenza della Corte Costituzionale del 2014, che ha bocciato la legge Fini-Giovanardi, si fa finalmente \"giustizia di una legge scellerata che ha portato migliaia di giovani a varcare le soglie del carcere o essere vittime di un procedimento penale per aver fumato uno spinello\".\nIndagato per aver favorito i Bianchini.\nIl 10 aprile 2017 Giovanardi viene indagato \"per rivelazione e utilizzazione di segreti d'ufficio e minaccia o violenza a un corpo politico, amministrativo o giudiziario dello Stato. con l'aggravante di aver rafforzato l\u2019associazione mafiosa, agevolandola\u201d.\nIl 16 febbraio 2022, il Senato della Repubblica vota per salvare Giovanardi dal processo. La difesa chiede il proscioglimento di Giovanardi appellandosi all'articolo 3 comma 8 della legge 140 del 2003.\nMa quando tutto appare finito, accade un fatto nuovo che rid\u00e0 inaspettata speranza all'iter processuale.\nIl 21 febbraio 2022, infatti, i pubblici ministeri Monica Bombana e Giuseppe Amara sollevano il conflitto di attribuzione: il Tribunale accoglie la richiesta della Procura. E cos\u00ec sar\u00e0 la Corte costituzionale a decidere.\nDichiarazioni su Stefano Cucchi.\nIl 12 ottobre 2018 l'ex senatore Carlo Giovanardi ribadisce alla trasmissione radiofonica \"La Zanzara\" la sua posizione sulla morte di Stefano Cucchi.Anche la sorella Ilaria Cucchi viene attaccata.Giovanardi non chiede scusa alla famiglia Cucchi."}
{"id": "361151", "revid": "1543377", "url": "https://it.wikipedia.org/wiki?curid=361151", "title": "Albuquerque", "text": "Albuquerque (in navajo: \"Bee\u02bceld\u00ed\u00edl Dahsinil\"; in keres orientale: \"Arawageeki\"; in jemez: \"Vak\u00ea\u00eake\"; in zuni: \"Alo:ke:k'ya\"; in jicarilla apache: \"Go\u0142g\u00e9eki'y\u00e9\"), conosciuta anche localmente come Duke City e con l'abbreviazione ABQ, \u00e8 la citt\u00e0 pi\u00f9 popolosa dello Stato del Nuovo Messico e la 32\u00aa citt\u00e0 pi\u00f9 popolosa degli Stati Uniti, con una popolazione stimata di abitanti al 1\u00ba luglio 2019. \u00c8 la principale citt\u00e0 dell'area metropolitana di Albuquerque, che aveva abitanti a luglio 2017. L'area metropolitana di Albuquerque \u00e8 la 60\u00aa pi\u00f9 grande degli Stati Uniti. La popolazione dell'area metropolitana di Albuquerque comprende le citt\u00e0 di Rio Rancho, Bernalillo, Placitas, Corrales, Los Lunas, Belen e Bosque Farms e fa parte della grande area statistica combinata di Albuquerque-Santa Fe-Las Vegas, che aveva una popolazione di abitanti nel 2016.\nLa citt\u00e0 fu chiamata cos\u00ec in onore di Francisco Fern\u00e1ndez de la Cueva, che fu vicer\u00e9 della Nuova Spagna dal 1702 al 1711. Al villaggio in crescita venne dato il nome dal governatore della provincia Francisco Cuervo y Vald\u00e9s. Il titolo del duca si riferiva alla citt\u00e0 spagnola di Alburquerque, nella provincia di Badajoz, vicino al confine con il Portogallo.\nAlbuquerque \u00e8 il capoluogo della contea di Bernalillo, ed \u00e8 situata nel Nuovo Messico centro-settentrionale. I monti Sandia si trovano lungo il lato orientale di Albuquerque, e il Rio Grande scorre attraverso la citt\u00e0. Albuquerque \u00e8 una delle citt\u00e0 pi\u00f9 grandi degli Stati Uniti che hanno un elevato livello di altitudine, che va infatti dai vicino al Rio Grande, agli oltre nelle aree pedemontane di Sandia Heights e Glenwood Hills.\nAlbuquerque ospita la Kirtland Air Force Base, i Sandia National Laboratories, il National Museum of Nuclear Science &amp; History, il Lovelace Respiratory Research Institute, l'Universit\u00e0 del Nuovo Messico, il Central New Mexico Community College, i Presbyterian Medical Services, i Presbyterian Health Services, il New Mexico Museum of Natural History and Science, l'Albuquerque Biological Park, il Petroglyph National Monument e il New Mexico Technology Corridor, un concentrato di societ\u00e0 private che si occupano di alta tecnologia e istituzioni governative. Albuquerque \u00e8 anche la sede dell'International Balloon Fiesta, il pi\u00f9 grande raduno mondiale di mongolfiere, che si svolge nel mese di ottobre di ogni anno.\nGeografia fisica.\nTerritorio.\nSecondo l'Ufficio del censimento degli Stati Uniti, ha una superficie totale di .\nClima.\nIl clima \u00e8 temperato-caldo, sub-arido, con marcate caratteristiche di continentalit\u00e0, che si manifestano attraverso un'accentuata escursione termica stagionale (media giornaliera di gennaio , media giornaliera di luglio ); l'inverno ad Albuquerque \u00e8 caratterizzato da notti fredde, talvolta molto rigide e con forti gelate (la media delle minime di gennaio \u00e8 prossima ai ) e da pomeriggi spesso tersi e luminosi con temperature gradevoli (i valori medi diurni di gennaio attorno ai ma non sono rare massime superiori ai anche in pieno inverno); le estati sono invece molto calde: la media delle temperature massime del mese di luglio \u00e8 di circa +, ma nei pomeriggi pi\u00f9 caldi il termometro pu\u00f2 avvicinarsi ai + e talvolta superarli. Le precipitazioni, in generale, sono molto scarse (piovosit\u00e0 media annua: ) e mostrano un andamento caratterizzato da un massimo estivo e da un minimo invernale; in estate esse assumono carattere prevalentemente temporalesco, mentre in inverno possono verificarsi sotto forma di nevicate.\nIl clima di Albuquerque \u00e8 tipicamente desertico; inverni miti ed estati particolarmente afose (essendo la parte estremamente settentrionale del deserto di Chihuahua). Il tasso di precipitazioni \u00e8 persino inferiore alla met\u00e0 del tasso di evaporazione; tipico delle zone desertiche. I giorni di sole sono, in media, circa 278 all'anno. Altra caratteristica delle zone desertiche: la temperatura diurna, \u00e8 in netto contrasto con quella notturna.\nGli inverni sono brevi, e le temperature in dicembre si aggirano intorno ai +2,5\u00b0, mentre quelle a gennaio possono anche andare sotto lo 0. I venti caldi e frequenti caratterizzano la stagione primaverile, mentre durante l'estate, nonostante le alte temperature che si aggirano in media sui +32\u00b0, il caldo secco e la bassa umidit\u00e0 tendono a rendere le estati mediamente sopportabili.\nLa zona nordovest di Albuquerque si diversifica dal centro, poich\u00e9 il clima e l'ambiente si discostano da quello comune della valli della zona centrale. Una di queste zone fa parte dell'area metropolitana di Albuquerque, \u00e8 comunemente chiamata \"East Mountain\" e ospita un tipico ambiente di savana e simili alle Montagne Rocciose (che non arrivano nella citt\u00e0).\nOrigini del nome.\nIl nome della citt\u00e0 ha origine dal latino, infatti deriva da \"albus quercus\" che significa \"quercia bianca\". Il nome \u00e8 stato probabilmente dato in riferimento alla prevalenza delle querce da sughero nella provincia di Badajoz, che hanno un legno di colore bianco quando la corteccia viene rimossa.\nLa prima \"r\" in Alburquerque fu in seguito rimossa, probabilmente a causa dell'associazione con il prominente generale portoghese Alfonso de Albuquerque, il cui titolo di famiglia (tra gli altri) e poi il nome provengono dalla citt\u00e0 di Alburquerque in Spagna, che un tempo era dominio del re del Portogallo e utilizz\u00f2 la variante ortografica portoghese del suo nome. Il cambiamento del nome in parte fu anche merito dei cittadini, che trovarono difficile pronunciare il nome originale.\nStoria.\nI petroglifi scolpiti nel basalto nella parte occidentale della citt\u00e0 portano testimonianza di una prima presenza nativa americana nell'area, ora conservata nel Petroglyph National Monument.\nI popoli tanoani e keresani avevano vissuto lungo il Rio Grande per secoli prima che i coloni europei arrivassero nell'attuale Albuquerque. Intorno agli anni 1500, c'erano circa 20 pueblos dei Tiwa lungo un tratto di fiume di che andava dall'attuale Algodones alla confluenza del Rio Puerco a sud di Belen. Di questi, 12 o 13 erano densamente raggruppati vicino all'attuale Bernalillo e il resto era sparso a sud.\nDue pueblos dei Tiwa si trovano in particolare nella periferia della citt\u00e0 di oggi, entrambi sono stati abitati ininterrottamente per molti secoli: il Sandia Pueblo, che fu fondato nel XIV secolo, e il Pueblo di Isleta, per il quale sono stati scritti documenti che risalgono agli inizi del XVII secolo, quando fu scelto come sito della Missione di San Agust\u00edn de la Isleta, una missione cattolica.\n\u00c8 probabile che anche le trib\u00f9 Navajo, Apache e Comanche abbiano creato campi nell'area di Albuquerque, poich\u00e9 vi sono prove di scambi commerciali e culturali tra i diversi gruppi di nativi americani risalenti a secoli prima della conquista europea.\nAlbuquerque fu fondata nel 1706 come avamposto coloniale spagnolo di \"Villa de Alburquerque\". Albuquerque era una comunit\u00e0 agricola e avamposto militare situato in posizione strategica lungo il Camino Real. La citt\u00e0 era anche il centro di pastorizia delle pecore del West. La Spagna fond\u00f2 un presidio ad Albuquerque nel 1706.\nDopo il 1821 anche il Messico aveva una presenza militare l\u00ec. La citt\u00e0 di Alburquerque fu costruita nel tradizionale modello di villaggio spagnolo: una piazza centrale circondata da edifici governativi, case e una chiesa. Questa area centrale della piazza \u00e8 stata conservata ed \u00e8 aperta al pubblico come museo, area culturale e centro commerciale. Si chiama \"Old Town Albuquerque\" o semplicemente \"Old Town\". Storicamente \u00e8 stata a volte indicata come \"La Placita\" (\"Piccola Piazza\" in spagnolo). Sul lato nord di Old Town Plaza si trova la San Felipe de Neri Church. Costruito nel 1793, \u00e8 uno dei pi\u00f9 antichi edifici superstiti della citt\u00e0.\nDopo l'occupazione statunitense del Nuovo Messico, Albuquerque aveva un presidio federale e un deposito di quartiermastro, il Post di Albuquerque, dal 1846 al 1867. Durante la guerra civile americana, Albuquerque fu occupata nel febbraio 1862 dalle truppe confederate sotto il generale Henry Hopkins Sibley, che poco dopo ha avanzato con il suo corpo principale nel Nuovo Messico settentrionale. Durante il suo ritiro dalle truppe unioniste in Texas prese posizione l'8 aprile 1862 ad Albuquerque e combatt\u00e9 la battaglia di Albuquerque contro un distaccamento di soldati dell'Unione comandati dal colonnello Edward Canby. Questo impegno di un giorno a lungo raggio port\u00f2 a poche vittime.\nQuando la Atchison, Topeka and Santa Fe Railroad arriv\u00f2 nel 1880, bypass\u00f2 la Plaza, localizzando il deposito passeggeri e i binari ferroviari a circa ad est in quella che divenne rapidamente nota come New Albuquerque o New Town. La compagnia ferroviaria costru\u00ec un ospedale per i suoi lavoratori che in seguito divenne una struttura psichiatrica giovanile e ora \u00e8 stato convertito in un hotel. Molti mercanti angloamericani, uomini di montagna e coloni lentamente si insediarono ad Albuquerque creando un importante centro commerciale mercantile che ora \u00e8 Downtown Albuquerque. A causa di un crescente tasso di criminalit\u00e0 violenta, il sicario Milt Yarberry fu nominato primo maresciallo della citt\u00e0 nello stesso anno. New Albuquerque fu incorporata come citt\u00e0 nel 1885, con Henry N. Jaffa come primo sindaco. Fu incorporata come citt\u00e0 nel 1891. Old Town rimase una comunit\u00e0 separata fino agli anni 1920 quando fu assorbita da Albuquerque. L'Old Albuquerque High School, la prima scuola pubblica della citt\u00e0, fu fondata nel 1879. La Congregazione Albert, una sinagoga riformata fondata nel 1897, \u00e8 la pi\u00f9 antica organizzazione ebraica in circolazione nella citt\u00e0.\nNel 1900 Albuquerque vantava una popolazione di abitanti e tutti i comfort moderni, tra cui una ferrovia elettrica che collegava Old Town, New Town e il campus dell'Universit\u00e0 del Nuovo Messico, di recente apertura, sulla East Mesa. Nel 1902, il famoso Alvarado Hotel fu costruito accanto al nuovo deposito passeggeri e rimase un simbolo della citt\u00e0 fino a quando non fu raso al suolo nel 1970 per fare spazio a un parcheggio. Nel 2002, l'Alvarado Transportation Center fu costruito sul sito in un modo simile al vecchio punto di riferimento. La grande stazione della metropolitana funge da quartier generale della citt\u00e0 per il dipartimento di transito della citt\u00e0. Serve anche come centro intermodale per gli autobus locali, come Greyhound, i treni passeggeri dell'Amtrak e la linea ferroviaria per pendolari Rail Runner.\nIl clima secco del Nuovo Messico port\u00f2 molti pazienti affetti da tubercolosi nella citt\u00e0 in cerca di una cura durante gli inizi del XX secolo, e diverse medicazioni sorsero sulla West Mesa per servirle. Il Presbyterian Hospital e il St. Joseph Hospital, due dei pi\u00f9 grandi ospedali del Sud-Ovest, furono costruiti durante questo periodo. Il governatore influente dell'era New Deal Clyde Tingley e il famoso architetto del Sud-Ovest John Gaw Meem erano tra quelli portati nel Nuovo Messico dalla tubercolosi.\nI primi viaggiatori sulla Route 66 apparvero ad Albuquerque nel 1926 e in poco tempo decine di motel, ristoranti e negozi di souvenir erano sorti lungo la strada per servirli. La Route 66 originariamente percorreva la citt\u00e0 su un asse nord-sud lungo la Fourth Street, ma nel 1937 fu riallineata lungo Central Avenue, una rotta pi\u00f9 diretta est-ovest. L'intersezione tra il quarto e il centro della citt\u00e0 fu il principale crocevia della citt\u00e0 per decenni. La maggior parte delle strutture superstiti dell'era Route 66 sono situati sulla Central, sebbene ce ne siano anche alcune sulla quarta. I cartelli tra Bernalillo e Los Lunas lungo il vecchio itinerario ora hanno cartelli marroni e storici della strada che lo indicano come \"Pre-1937 Route 66\".\nLa fondazione della Kirtland Air Force Base nel 1939, della Sandia Base nei primi anni 1940 e dei Sandia National Laboratories nel 1949 avrebbero dato ad Albuquerque un ruolo chiave nell'era atomica. Nel frattempo, la citt\u00e0 continu\u00f2 a espandersi verso nord-est, raggiungendo una popolazione di abitanti nel 1960. Nel 1990, era di e nel 2007 era di abitanti. Nel giugno 2007, Albuquerque \u00e8 stata indicata come la sesta citt\u00e0 in rapida crescita negli Stati Uniti. Nel 1990, l'Ufficio del censimento degli Stati Uniti rifer\u00ec che la popolazione di Albuquerque era composta dal 34,5% di ispanici e dal 58,3% di bianchi non ispanici.\nIl centro di Albuquerque entr\u00f2 nella stessa fase e nello stesso sviluppo (declino, \"rigenerazione urbana\" con continuo declino e gentrificazione) di quasi tutte le citt\u00e0 degli Stati Uniti. Mentre Albuquerque si espandeva verso l'esterno, l'area del centro cittadino cadde in declino. Molti edifici storici sono stati rasi al suolo negli anni 1960 e 1970 per far posto a nuove piazze, grattacieli e parcheggi come parte della fase di rigenerazione urbana della citt\u00e0. A partire dal 2010, solo di recente la Downtown Albuquerque ha recuperato gran parte del suo carattere urbano, principalmente attraverso la costruzione di molti nuovi condomini e la ristrutturazione di strutture storiche come il KiMo Theater, nella fase di gentrificazione.\nDurante il XXI secolo, la popolazione di Albuquerque continu\u00f2 a crescere rapidamente. La popolazione della citt\u00e0 vera e propria era stimata in abitanti nel 2009, contro i del censimento del 2000. Durante il 2005 e il 2006, la citt\u00e0 ha celebrato il suo tricentenario con un programma diversificato di eventi culturali.\nIl passaggio della Planned Growth Strategy tra il 2002 e il 2004 \u00e8 stato lo sforzo maggiore della comunit\u00e0 per creare un quadro con l'approccio pi\u00f9 equilibrato e sostenibile alla crescita urbana.\nLa rigenerazione urbana \u00e8 limitata su tre lati: il Sandia Pueblo a nord, l'Isleta Pueblo e la Kirtland Air Force Base a sud, e i monti Sandia a est. La crescita suburbana continua ad un ritmo sostenuto ad ovest, al di l\u00e0 del Petroglyph National Monument, una volta pensato per essere un confine naturale per lo sviluppo incontrollato.\nA causa delle terre meno costose e delle tasse basse, gran parte della crescita nell'area metropolitana sta avvenendo al di fuori della citt\u00e0 di Albuquerque stessa. A Rio Rancho a nord-ovest, le comunit\u00e0 ad est dei monti e le parti incorporate della contea di Valencia, i tassi di crescita della popolazione si avvicinano al doppio di quelli di Albuquerque. Le principali citt\u00e0 della contea di Valencia sono Los Lunas e Belen, che ospitano entrambi complessi industriali in crescita e nuove suddivisioni residenziali. Le citt\u00e0 di montagna di Tijeras, Edgewood e Moriarty, pur essendo abbastanza vicine ad Albuquerque da essere considerate sobborghi, hanno sperimentato una crescita molto inferiore rispetto a Rio Rancho, Bernalillo, Los Lunas e Belen. L'approvvigionamento idrico limitato e il terreno accidentato sono i principali fattori limitanti per lo sviluppo di queste citt\u00e0. Il Mid Region Council of Governments (MRCOG), che comprende i componenti di tutta l'area di Albuquerque, fu costituito per garantire che questi governi lungo il medio Rio Grande siano in grado di soddisfare le esigenze delle loro popolazioni in rapido aumento. Il progetto cardine del MRCOG \u00e8 attualmente il New Mexico Rail Runner Express. Nell'ottobre 2013, l\"Albuquerque Journal\" ha riportato Albuquerque come la terza citt\u00e0 migliore per possedere un investimento immobiliare.\nSociet\u00e0.\nEvoluzione demografica.\nSecondo il censimento del 2010, la popolazione \u00e8 di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 69,7% di bianchi (di cui 42,1% non ispanici) il 3,3% di afroamericani, il 4,6% di nativi americani, il 2,6% di asiatici, lo 0,1% di oceanici. Ispanici o latinos erano il 46,7% della popolazione.\nCultura.\nLa citt\u00e0 \u00e8 sede di aziende produttrici di equipaggiamento elettrico ed elettronico, di cui lo Stato \u00e8 produttore.\nIn Albuquerque fu fondata Microsoft; quando Bill Gates e Paul Allen decisero di compilare un sistema operativo BASIC per MITS Altair 8800 risiedevano al Sundowner Motel, al numero 6101 di Central Avenue (l'edificio fu successivamente trasformato in un centro di riabilitazione per veterani).\nIl successo dell'operazione circa il sistema operativo Basic li indusse alla fondazione di Microsoft nel 1975.\nIl primo indirizzo ufficiale di Microsoft fu \"One Park Central Tower\" all'angolo nordorientale delle avenue \"San Mateo\" e \"Central\", dove erano ubicati gli uffici della societ\u00e0.\nInfrastrutture e trasporti.\nLa citt\u00e0 \u00e8 collegata via aerea tramite due aeroporti, l'Albuquerque International Sunport e l'Aeroporto Double Eagle II. Quest'ultimo \u00e8 una struttura sita a dal centro, sulla quale si concentrano le attivit\u00e0 di trasporto civile da turismo (aviazione generale) e commerciale leggero (voli charter serviti da aerotaxi), non essendo lo scalo servito da alcun volo di linea.\nLa citt\u00e0 dispone anche di un servizio ferroviario suburbano denominato New Mexico Rail Runner Express."}
{"id": "361153", "revid": "1652635", "url": "https://it.wikipedia.org/wiki?curid=361153", "title": "FFTw", "text": "FFTw, abbreviazione di \"Fastest Fourier Transform in the West\", \u00e8 una libreria C per il calcolo della Fast Fourier Transform sotto licenza GPL sviluppata da due ricercatori del MIT, Matteo Frigo (informatico) e Steven G. Johnson (fisico).\nCaratteristiche.\nSi tratta di una delle implementazioni migliori esistenti, ed \u00e8 spesso utilizzata in programmi accademici dai ricercatori nel settore dell'analisi numerica. Il suo principale punto di forza \u00e8 l'estrema velocit\u00e0, raggiunta attraverso un'accurata ottimizzazione degli algoritmi utilizzati e l'utilizzo di istruzioni specifiche per i vari processori (MMX, SSE e simili).\nCaratteristiche principali.\nTra le sue caratteristiche principali vale la pena di ricordare:"}
{"id": "361155", "revid": "2078662", "url": "https://it.wikipedia.org/wiki?curid=361155", "title": "Trio inconciliabile", "text": "Quando si utilizza la locuzione trio inconciliabile (o anche terzetto incoerente), in economia, ci si riferisce all'impossibilit\u00e0 che possano coesistere i tre elementi seguenti: perfetta mobilit\u00e0 dei capitali (PMK), regime di cambi fissi e autonomia nella politica monetaria. La locuzione \u00e8 mutuata dall'espressione \"quartetto inconciliabile\", definita da Tommaso Padoa-Schioppa nel 1982, che includeva anche l'elemento del \"libero commercio estero\".\nCasi (illustrazioni con il modello IS-LM).\nCaso 1: Perfetta mobilit\u00e0 dei capitali e cambi fissi.\nLe tre situazioni possono essere agevolmente descritte. Si ponga il caso che ci siano PMK e regime di cambi fissi. In questo caso, non sarebbe possibile avere autonomia nella politica monetaria, perch\u00e9 qualsiasi modifica del tasso d'interesse interno che modificasse la parit\u00e0 con quello internazionale, provocherebbe un afflusso di capitali in direzione del paese con tasso d'interesse maggiore. Questo afflusso di capitali porterebbe all'apprezzamento della moneta appartenente al paese verso il quale fluiscono i capitali rispetto a quella del paese dal quale questi capitali defluiscono, modificando la parit\u00e0 del tasso di cambio insita in un regime di cambi fissi. La banca centrale del paese che deve mantenere fisso il tasso di cambio dovrebbe intervenire nel mercato dei cambi, aumentando o riducendo le riserve valutarie che detiene. Questo, aumentando o diminuendo la quantit\u00e0 di moneta in circolazione, tenderebbe a far modificare l'offerta di moneta fino al punto in cui determiner\u00e0 una nuova parit\u00e0 tra tasso d'interesse nazionale ed estero.\nCaso 2: Perfetta mobilit\u00e0 dei capitali e autonomia della politica monetaria.\nNel caso di cambi flessibili, PMK e autonomia della politica monetaria sarebbero tranquillamente conciliabili, per gli stessi motivi appena descritti. La variazione del tasso d'interesse porterebbe a un movimento di capitali che, a sua volta, provocherebbe una variazione del tasso di cambio. L'assenza di intervento da parte delle autorit\u00e0 monetarie, non obbligate a tenere fisso il tasso di cambio, lascerebbe il tasso di cambio libero di modificarsi nell'una o nell'altra direzione.\nCaso 3: Autonomia della politica monetaria e cambi fissi.\nInfine, sarebbe possibile far convivere autonomia della politica monetaria e cambi fissi soltanto nel caso in cui non vi fosse PMK. Infatti, la presenza di barriere che limitassero o bloccassero l'ingresso e l'uscita di capitali eviterebbe l'incipiente movimento di capitali causato dalla presenza del differenziale tra tassi d'interesse."}
{"id": "361158", "revid": "114017267", "url": "https://it.wikipedia.org/wiki?curid=361158", "title": "Decomposizione QR", "text": "In matematica, in particolare in algebra lineare, la decomposizione QR o fattorizzazione QR di una matrice quadrata a coefficienti reali o complessi formula_1 \u00e8 una scomposizione del tipo\ndove formula_3 \u00e8 una matrice ortogonale, e formula_4 \u00e8 una matrice triangolare superiore. Si pu\u00f2 dimostrare che tutte le matrici quadrate ammettono una decomposizione QR, anche se essa non \u00e8 unica. Nel caso in cui la matrice formula_1 sia\na coefficienti complessi, allora formula_3 \u00e8 una matrice unitaria.\nCalcolo.\nSi pu\u00f2 calcolare esplicitamente la fattorizzazione QR di una matrice data in tempo formula_7 operazioni aritmetiche attraverso l'uso delle trasformazioni di Householder o di quelle di Givens.\nApplicazioni.\nL'applicazione principale della fattorizzazione QR \u00e8 la soluzione di sistemi lineari: una volta fattorizzata la matrice formula_8 di un sistema lineare formula_9 con costo formula_7, la soluzione del sistema \u00e8 data da\nIl calcolo di formula_12 richiede formula_13 operazioni, mentre il calcolo di formula_14 si pu\u00f2 effettuare attraverso un algoritmo di sostituzione all'indietro sempre con formula_13 operazioni. Il costo dominante quindi \u00e8 proprio quello della fattorizzazione.\nLa complessit\u00e0 computazionale di questo metodo risolutivo \u00e8 quindi la stessa della soluzione mediante la fattorizzazione LU (o algoritmo di Gauss), ma questo algoritmo risulta avere una migliore stabilit\u00e0 numerica.\nInoltre, la fattorizzazione QR pu\u00f2 essere utilizzata per il calcolo di basi ortonormali e per la risoluzione di un sistema ai minimi quadrati.\nAlla base della fattorizzazione QR vi \u00e8 un metodo, noto come metodo QR, utilizzato per calcolare gli autovalori di una matrice e i rispettivi autovettori. "}
{"id": "361159", "revid": "599013", "url": "https://it.wikipedia.org/wiki?curid=361159", "title": "Carl Fogarty", "text": " Anche suo padre, George Fogarty, ha corso come pilota motociclistico professionista.\n\"Foggy\" viene soprannominato \"The King\" (Il Re) proprio per essere stato il pilota pi\u00f9 vincente del mondiale Superbike in termini di campionati del mondo e numero di gare vinte: quattro titoli mondiali (1994, 1995, 1998, 1999) e 59 gare vinte in sella alle Ducati 916 e 996 del team ufficiale, prima di essere superato, nel 2019 da Jonathan Rea. I successi di Fogarty sono stati paragonati a quelli dell'australiano Mick Doohan cinque volte campione del mondo della classe 500 e vincitore della categoria negli stessi anni di Fogarty.\nCarriera.\nMotociclista.\nFogarty solo alla fine degli anni ottanta passa alle grosse cilindrate, dopo aver vinto tre campionati del Mondo TT F1, gare di Superbike inglese ed il Tourist Trophy dell'Isola di Man.\nIl 1990 \u00e8 l'anno dell'ascesa di Fogarty che non si limita a vincere il suo terzo mondiale della classe FIM F1, ma partecipa sia a gare del motomondiale - classe 500 (arriva sesto, decimo e ottavo nei Gran Premi di Svezia, Cecoslovacchia e Ungheria) che a corse del campionato del Mondo Superbike. Nel 1992 dopo la vittoria, in coppia con Terry Rymer, del mondiale Endurance comincia il suo binomio con la Ducati.\nGi\u00e0 nel primo anno in Ducati riesce a vincere la prima delle sue 59 gare nella sua Donington Park. A fine stagione, nel novembre 1992, conquista il Gran Premio di Macao, che si disputa ininterrottamente dal 1967 sul tracciato cittadino di Macao.\nL'anno successivo finisce secondo, staccato di soli 29 punti, pur con undici vittorie all'attivo nel mondiale, dietro al rivale statunitense Scott Russell. Nello stesso anno non riesce ad ottenere il podio nella gara del motomondiale, classe 500, a Donington Park solo perch\u00e9, mentre era saldamente dietro a Luca Cadalora e Wayne Rainey, gli finisce la benzina. La gara a cui aveva partecipato grazie ad una wild card lo vede chiudere quarto a motore spento dietro anche al connazionale Niall Mackenzie.\nIl 1994 \u00e8 l'anno giusto per laurearsi per la prima volta campione del mondo\u02d0 vince dieci Gran Premi e totalizza 305 punti iridati. Si ripete vincendo il titolo anche l'anno successivo migliorando il suo score con tredici vittorie e quasi cinquecento punti ottenuti. Desideroso di nuove sfide, nel 1996 viene ingaggiato dal Team Castrol Honda per portare la Honda RC45 alla vittoria del Mondiale, ma il 4\u00ba posto nella classifica finale lo convincono a tornare in Ducati. Nel 1997 lotta nuovamente per il titolo, chiudendo 2\u00ba dietro a John Kocinski, che riesce nell'impresa sfuggita a \"Foggy\" l'anno precedente. Si laurea nuovamente campione del mondo nella stagione 1998 che si decide all'ultima gara. Fogarty che si trova, prima dell'appuntamento finale di Sugo, dietro a Aaron Slight, lo supera di tre punti e mezzo. Nel 1999 si ripete battendo Colin Edwards.\nIl 25 aprile 2000, in gara 2 del gran premio d'Australia, Fogarty (campione del mondo in carica) nel tentativo di rimontare da una cattiva partenza urta accidentalmente il pilota austriaco Robert Ulm e, complice anche la pista umida, cade rovinosamente fratturandosi l'omero del braccio sinistro. Portato in ospedale viene operato con una prognosi di almeno 40 giorni. In questo periodo di stop forzato numerosi sono i tentativi del pilota britannico di tornare alle competizioni ma, viste le difficolt\u00e0 nel recuperare completamente la funzionalit\u00e0 motoria dell'arto, annuncia il 20 settembre il definitivo ritiro dal mondiale Superbike e dalle competizioni motociclistiche. Il suo posto viene preso dall'australiano Troy Bayliss proveniente dal campionato AMA Superbike (eccezion fatta per la gara di Donington dove il sostituto \u00e8 stato Luca Cadalora). I punti ottenuti all'inizio della stagione gli consentono di chiudere, la sua ultima stagione nel mondiale Superbike, al ventiseiesimo posto in classifica piloti.\nTeam manager.\nNel 2003 rientra nell'ambito del mondiale Superbike diventando \"team manager\" di una squadra creata da lui, denominata appunto Foggy Racing, portando in pista la Petronas FP1 di costruzione malese. In questa esperienza dirigenziale ingaggia piloti di blasone quali: Troy Corser (suo storico rivale in passato), Chris Walker e Garry McCoy, ma dopo 4 annate senza risultati di rilievo il team chiude al termine della stagione 2006. Nel maggio del 2007 la casa costruttrice MV Agusta annuncia il proprio ritorno alle corse nel Campionato del Mondo Superbike per la stagione 2008. Il team inglese Foggy Racing di Carl Fogarty si stava accingendo a preparare la squadra per disputare l'intera stagione; Fogarty tuttavia ha poi abbandonato i piani per tornare al Campionato Mondiale Superbike a causa della mancanza di sponsor in grado di supportarlo. "}
{"id": "361160", "revid": "83531", "url": "https://it.wikipedia.org/wiki?curid=361160", "title": "Larry Kramer", "text": "Gli inizi.\nVisse a Londra dal 1961 al 1970, e qui co-produsse e scrisse il film \"Here We Go Round the Mulberry Bush\".\nSuccessivamente Kramer scrisse e produsse la sceneggiatura per \"Donne in amore\" (\"Women in Love\"), basato sul romanzo \"Donne innamorate\" di D. H. Lawrence, che era stato candidato a un Academy Award.\nKramer ebbe molta meno fortuna sulla sua pellicola successiva, una versione musicale di \"Orizzonte perduto\" di James Hilton pubblicata nel 1973, che si rivel\u00f2 uno dei flop pi\u00f9 clamorosi del decennio.\nLa militanza contro la crisi dell'Aids.\nKramer fu un sostenitore dei diritti gay sin dai primi anni settanta, ma non \u00e8 mai stato un sostenitore ortodosso. Il suo romanzo del 1978, \"Faggots\" \u00e8 stato un best seller tra i romanzi a tema gay, ma \u00e8 stato pesantemente criticato da molti attivisti gay per il suo ritratto negativo dello stile di vita degli omosessuali.\nKramer viveva a New York quando l'epidemia di AIDS ebbe inizio, nel 1981. Pubblic\u00f2 allora una serie di articoli nel settimanale gay \"New York Native\", compreso il famoso \"1,112 and Counting\" (\"1112, e in crescita\"), che esprimeva l'urgenza di un'azione in risposta alla nuova epidemia. Acadde cos\u00ec che Kramer sia stato uno dei fondatori del Gay Men's Health Crisis, un'organizzazione di lotta contro l'AIDS con sede a New York, che \u00e8 ancora la pi\u00f9 grande associazione di assistenza per le PCA (Persone con Aids) gay al mondo.\nNel 1987, sempre pi\u00f9 scontento dell'assenza di reazione all'AIDS sia del governo degli Stati Uniti, sia della comunit\u00e0 gay, Kramer contribu\u00ec a fondare la AIDS Coalition to Unleash Power (ACT UP), un'organizzazione di lotta e protesta sull'AIDS, spesso coinvolta in azioni di disobbedienza civile.\nProduzione artistica.\nL'opera teatrale di Kramer del 1985, relativa ai primi anni di AIDS, \"The Normal Heart\", resta una delle risposte culturali pi\u00f9 importanti alla devastazione causata dall'AIDS negli anni ottanta. Ha avuto pi\u00f9 di 600 messe in scena in tutto il mondo. La sua messa in scena a New York aveva nel cast Brad Davis, che pi\u00f9 tardi sarebbe a sua volta morto di AIDS. Oggi \"The Normal Heart\" \u00e8 adottato come testo in molte scuole e universit\u00e0.\nLa sua commedia successiva, \"Just Say No\" 1988, era un attacco all'amministrazione di Ronald Reagan e al sindaco di New York, Ed Koch: Kramer vi mise a nudo la loro ipocrisia e la loro inerzia nel rispondere all'AIDS. Ha ottenuto meno successo di \"The Normal Heart\", forse a causa del suo tono aggressivamente politico.\nNel 1989 Kramer pubblic\u00f2 un libro di storie vere, \"Reports from the Holocaust: The Making of an AIDS Activist\", una raccolta di tutti i suoi scritti politici dal \"The York Times\" e da altre pubblicazioni, un importante documento della \"fase eroica\" della militanza contro l'AIDS degli anni ottanta.\nNegli anni novanta, essendogli stata diagnostica l'infezione del virus HIV, Kramer divenne sempre pi\u00f9 preoccupato del problema delle terapie, nonostante continuasse a pubblicare con regolarit\u00e0 attacchi polemici contro le autorit\u00e0 sanitarie e del governo.\nNel 1993 scrisse il seguito di \"The Normal Heart\", il dramma \"The Destiny of Me\", per cui venne candidato al Premio Pulitzer.\nNel 1998 fond\u00f2 la Treatment Data Project, una coalizione di donatori privati e istituti medici, pensata per rendere pi\u00f9 rapidamente disponibili alle persone con HIV/AIDS le nuove terapie contro l'AIDS.\n\"Dobbiamo amare l'altro o morire: La vita e l'eredit\u00e0 di Larry Kramer\", antologia di brani edita da Lawrence D. Mass, \u00e8 importante fonte in merito alla carriera di Kramer ed in merito a temi sui quali ha lavorato.\nNell'aprile 2001, Yale ha pubblicamente accettato una donazione di opere politiche e letterarie di Kramer, insieme ad un milione di dollari di donazione da parte del fratello di Kramer, Arthur Kramer per finanziare un programma di studi gay-lesbo.\nKramer aveva discusso con Yale la donazione per anni, e l'universit\u00e0 aveva rifiutato una donazione simile nel 1997. Commentando i risultati della donazione, nel 2004, Kramer disse: \"Il mio college, Yale, con un milione di dollari per fare proprio questo, non insegner\u00e0 quella che io considero storia gay, epurata dall'incomprensibile e sciocco linguaggio burocratico degli studi di genere e della ridicola teoria.\"\nDopo le elezioni del 2004, Kramer proclam\u00f2 pubblicamente che i diritti degli omosessuali in America erano \"ufficialmente morti\", che molti gay erano troppo impegnati da droga o sesso per preoccuparsi del loro futuro, e che l'HIV \u00e8 stato diffuso dal governo in quanto parte di un piano per sterminare gli omosessuali. Inoltre ha attaccato Human Rights Campaign e altre associazioni gay accusandole di egoismo e timidezza eccessiva.\nVita privata.\nNegli anni novanta gli fu diagnosticata l'infezione da virus HIV.\nNel dicembre 2001, Kramer si sottopose a trapianto di fegato al Medical Center dell'Universit\u00e0 di Pittsburgh. Necessitava del trapianto per sopravvivere ad una insufficienza epatica dovuta all'epatite B cronica. L'operazione and\u00f2 bene, nonostante dei falsi necrologi circa la sua morte comparsi in rete. Fu il primo trapianto di organo nobile per un sieropositivo negli USA.\nVisse a New York e nel Connecticut con il suo compagno l'architetto David Webster, che spos\u00f2 a New York il 24 luglio 2013. Ha ricevuto del American Academy of Arts and Letters' Award in Literature,\ned \u00e8 stato il primo gay dichiarato ad essere onorato del Public Service Award dalla Common Cause.\nKramer \u00e8 morto di polmonite a New York il 27 maggio 2020 all'et\u00e0 di 84 anni."}
{"id": "361161", "revid": "12290", "url": "https://it.wikipedia.org/wiki?curid=361161", "title": "INLA", "text": ""}
{"id": "361165", "revid": "41933", "url": "https://it.wikipedia.org/wiki?curid=361165", "title": "Enzimi di restrizione", "text": ""}
{"id": "361166", "revid": "1543377", "url": "https://it.wikipedia.org/wiki?curid=361166", "title": "Massimo Consoli", "text": "Consoli \u00e8 salutato dai suoi ammiratori come uno dei fondatori del movimento gay italiano. Autore di una quarantina di volumi, tra testi autografi e traduzioni, \u00e8 uno dei principali studiosi di storia dell'omosessualit\u00e0. Nel corso della sua pluridecennale attivit\u00e0 ha raccolto un archivio internazionale sull'omosessualit\u00e0, oggi custodito presso l'Archivio centrale dello Stato a Roma e presso la sede del Gay Center a Roma. Vi sono contenuti gli originali di articoli, studi, corrispondenze circa le origini del movimento gay raccolti a partire dal 1959 in poi, oltre a migliaia di libri sull'omosessualit\u00e0. Consoli ha riscoperto o valorizzato, attraverso traduzioni e studi, personaggi poi definiti \"padri fondatori\" (usando lo stesso nome della collana storica che dirige) del movimento di liberazione omosessuale, quali: Karl Heinrich Ulrichs, Karl-Maria Kertbeny, John Henry Mackay, Edward Westermarck e altri. \u00c8 stato conoscente e amico di artisti e letterati come Dario Bellezza, Pier Paolo Pasolini, Sandro Penna, Mario Mieli e altri, e l'antropologo francese Alain Dani\u00e9lou, che lo defin\u00ec \"papa degli omosessuali\".\nGli anni Sessanta e Settanta.\nIl suo impegno sociale e politico per i diritti delle persone omosessuali inizi\u00f2 prestissimo, costituendo a diciotto anni, nel 1963, presso la propria scuola il gruppo semiclandestino \"La rivoluzione \u00e8 verde\" (nome scelto dal colore del garofano di Oscar Wilde e dal nome della \"Societ\u00e0 delle cravatte verdi\", gruppo omofilo francese ottocentesco). Nel 1966 l'esperienza \"scolastica\" si evolve in un gruppo pi\u00f9 politicamente impegnato, ROMA-1 (Rivolta Omosessuale Maschi Anarchici - prima fase), la prima associazione romana dichiaratamente omosessuale ad aver mai visto la luce. Nel luglio 1968 ROMA-1 affitta la propria prima sede, presso la quale si animer\u00e0 il dibattito sul caso di Aldo Braibanti, il filosofo accusato di plagio in difesa del quale si mossero, tra gli altri, i radicali di Marco Pannella e lo scrittore Alberto Moravia.\nTrasferitosi nei Paesi Bassi, il 17 novembre 1969 Consoli conclude la Carta di Amsterdam espressamente per i diritti degli omosessuali, dalla quale prender\u00e0 successivamente vita il Manifesto gay (20 novembre 1971) il cui nome ufficiale \u00e8 Manifesto per la Rivoluzione Morale: l'Omosessualit\u00e0 Rivoluzionaria che ospiter\u00e0 interventi autorevoli quali quello della scrittrice Fran\u00e7oise D'Eaubonne e del poeta italiano emergente, Dario Bellezza. Consoli inserir\u00e0 nel Manifesto un proprio \"rapporto sulla situazione della stampa omosessuale in Italia\" commissionatogli da un dirigente dell'associazione gay olandese COC. Nel frattempo interventi di Consoli vengono pubblicati sulla rivista omosessuale danese \"Uni\" e sulle svedesi \"Viking\" e \"Revolt\". Nel gennaio 1972 l'associazione ROMA-1 cambia nome, diventando per un breve periodo Fronte Nazionale di Liberazione Omosessuale, quindi Rivolta Omosessuale. Le riunioni avvenivano a casa di Consoli o nell'abitazione di Dario Bellezza in via dei Pettinari 75 dove lo stesso Consoli aveva vissuto precedentemente.\nIl 1\u00ba maggio del 1972 R.O esce per la prima volta in piazza, a Campo de' Fiori, insieme agli altri gruppi appena costituiti, dove per\u00f2 saranno costretti a subire le contestazioni da parte di esponenti del gruppo di ultrasinistra Potere Operaio. Nel maggio del 1973 Consoli, conscio della necessit\u00e0 di approfondimento teorico della realt\u00e0 gay, d\u00e0 vita a un ulteriore cambiamento nominale del gruppo che si trasformer\u00e0 in CIDAMS (Centro Italiano per la Documentazione delle Attivit\u00e0 delle Minoranze Sociali). Da questa esperienza di tipo sociologico, prenderanno le mosse iniziative di vario tipo: dal TIPCCO (Tribunale internazionale permanente per i crimini contro l'omosessualit\u00e0) al premio Triangolo rosa che dopo l'uccisione di Pier Paolo Pasolini (2 novembre 1975) prender\u00e0 il nome del poeta. Tutto ci\u00f2 fino al 21 febbraio 1976 quando il CIDAMS si trasformer\u00e0 in OMPO's, prototipo di centro culturale e disco gay con sede a Testaccio, dal nome del mensile Ompo, fondato nell'aprile dell'anno precedente.\nTra le iniziative dell'associazione, che rester\u00e0 attiva fino al maggio del 1978, quella di aver aperto ufficialmente nel Partito Comunista Italiano la cosiddetta \"questione omosessuale\". Avvenne con una manifestazione sotto la sede del partito il 30 ottobre del 1976 che apr\u00ec le celebrazioni commemorative in onore di Pier Paolo Pasolini a un anno dal suo assassinio. Nel dicembre di quello stesso anno il TIPCCO organizza un controprocesso parallelo a quello ufficiale contro Pino Pelosi, l'assassino reo confesso del genio di Casarsa. Il 21 luglio 1978 il carrozzone consoliano riprende il proprio cammino. In una palazzina occupata sempre a Testaccio, di fronte alla vecchia, nasce la Gay House Ompo's. Nel tempo presso la \"casa gay\" si tengono numerosi incontri culturali di livello. Grazie all'attivit\u00e0 di osservatore partecipe ma al tempo stesso attento e non fazioso messa in atto da Consoli, la sinistra \u00e8 costretta a svegliarsi su argomenti come la rivoluzione degli ayatollah khomeinisti, giubilata a torto sino ad allora persino su giornali di sinistra come \"Lotta Continua\" (con gli articoli quasi apologetici di Carlo Panella) che aveva gi\u00e0 istituito in precedenza (1977) la cosiddetta \"pagina frocia\".\nGli anni Ottanta e Novanta.\nAltro nervo scoperto della sinistra messo in luce da Consoli e dai suoi studi \u00e8 stata l'omofobia violenta del regime castrista, tema ancora troppo poco noto persino fra i militanti del movimento gay. Il primo convegno in materia ebbe luogo l'8 maggio 1980 proprio nella sede della Gay House. Grazie a iniziative tanto interessanti, Consoli pot\u00e9 tenere testa al comune di Roma in una trattativa per l'assegnazione ufficiale dei locali alla sua associazione. Del fervore culturale tutto nuovo si accorse ben presto anche la RAI che invi\u00f2 presso la struttura le telecamere del Tg2 che all'ora di pranzo, nella rubrica \"Costume e societ\u00e0\", vi dedic\u00f2 un lungo servizio. Conclusa anche l'esperienza della Gay House, Consoli vola negli Stati Uniti dove rimarr\u00e0, giorno pi\u00f9 giorno meno, fino a met\u00e0 anni ottanta. \u00c8 a New York nel triste e famoso 3 luglio 1981 quando il \"New York Times\" parl\u00f2 di un \"raro cancro osservato in quarantuno omosessuali\".\nSi trattava dei primi casi di AIDS, e Consoli fu tra i primi a parlarne in Italia. Il 29 gennaio 1988 Consoli organizz\u00f2 una mostra sul grave morbo, ormai noto a tutti. La mostra, tenutasi per la prima volta presso il circolo Valerio Verbano si intitoler\u00e0 \"Aids. Le pesti parallele\". Nello stesso anno, il 28 agosto a L'Aquila rinviene la tomba di Karl Heinrich Ulrichs (precedentemente riscoperta da Enzo Cucco), primo autore ad affrontare in dodici brevi saggi l'argomento omosessualit\u00e0 in pieno Ottocento. Sul fronte giornalistico, nel settembre 1989, diretto da Consoli, esce il numero 1/pilota del periodico \"Rome Gay News\". Poco prima, il 20 agosto 1989 il quotidiano \"Paese Sera\", col quale Consoli collaborava da tempo, gli affida la copertura delle vicende della comunit\u00e0 gay romana. La comunit\u00e0 gay, insomma, stava prendendo via via piede all'interno dei mezzi di comunicazione. Un particolare della vita pubblica italiana troppo preoccupante perch\u00e9 il Vaticano non intervenisse pesantemente (allora erano gli albori per questo genere di neoveemenza comunicativa!).\nConsoli, riarmatosi di spirito pionieristico, inaugurer\u00e0 gli anni Novanta (per la precisione il 18 febbraio) con una Ramazza gay di fronte al Vicariato romano, attaccato alla Basilica di San Giovanni in Laterano: \"Visto che il Vaticano distribuisce spazzatura contro di noi, ci armiamo di ramazza e lo aiutiamo a fare pulizia\". Insieme a una ventina di coraggiosi militanti prese a spazzare il sagrato della curia capitolina. Nel Natale del 1990 si fa autore di una iniziativa singolarissima: scrive, infatti, una \"Lettera ad un eterosessuale\" con l'obiettivo di riappacificare gay e etero dopo duemila anni di incomprensione. La mostra dell'Archivio con il materiale sull'AIDS continua intanto a girare l'Italia. Tra il 1990 e il 1991 toccher\u00e0, tra le altre citt\u00e0: Massa, Ragusa, Catanzaro, Napoli e due volte Marino, nei castelli romani. Nel 1990 si presenta alle elezioni regionali del Lazio nella lista antiproibizionista (Partito Radicale) ottenendo diciotto voti di preferenza.\nNel corso del 1992, oltre a iniziative goliardiche come la creazione delle gay lire da spendere nei locali gay, inizi\u00f2 la pratica tutta consoliana di beatificare i personaggi significativi della comunit\u00e0. In quello stesso anno, nella notte tra il 1\u00ba e il 2 novembre, anniversario dell'uccisione di Pasolini, parte l'operazione Notte buia, che ad oggi (2006) ha ancora corso. Tutti i locali gay, a mezzanotte in punto, sono invitati a spegnere le luci per un minuto.\nIl 12 maggio 1993, dopo il dibattito sulle dark room e l'AIDS che tanto scalpore aveva suscitato anche all'interno del movimento gay italiano, Consoli inaspettatamente e attraverso un comunicato stampa, invita \" i gestori di dark rooms (sia etero che gay) di deciderne volontariamente la chiusura adibendo i locali ad altre funzioni associative e ricreative intraprendendo, in loro sostituzione, un'approfondita opera di educazione sessuale e, come purtroppo spesso si dimentica, anche sentimentale\".\nIl 3 dicembre 1994 parte una delle ultime grandi campagne di Consoli, gay e single: vuole adottare un bambino. Si scatener\u00e0 un forte dibattito sulla stampa e in tv che vedr\u00e0 Consoli subire un attacco violentissimo e diretto da parte della gerarchia ecclesiastica. Con la met\u00e0 degli anni Novanta inizia una nuova doppia campagna stampa tenuta a battesimo principalmente dal periodico Rome Gay News.\nPersonaggi come Roberto Maroni, Alessandra Mussolini e Nino Manfredi all'inizio del 1995 si dichiarano amici dei gay (gayfriendly). Il 6 marzo dello stesso anno l'attore Leo Gullotta sceglier\u00e0 proprio Massimo per dichiararsi pubblicamente e serenamente gay: fu tra i primissimi nel mondo dello spettacolo. Nello stesso anno Consoli continu\u00f2 intensamente l'attivit\u00e0 di prevenzione all'Aids e alla violenza col fine di evitare ulteriori \"omicidi\" dopo la striscia di sangue mai conclusasi nella comunit\u00e0 gay romana. Alla vigilia di Natale guider\u00e0 una delegazione gay alla Stazione Termini dove furono consegnati ai \"ragazzi di vita\" che si prostituivano, materiali di conforto e informazione sull'Aids, oltre a una lettera di invito alla comprensione e all'amore. Il 1996 fu un anno tristissimo. Si apr\u00ec, infatti, con la campagna promossa da Consoli e altri per dare al poeta Dario Bellezza, migliore amico di Massimo, i benefici della legge Bacchelli riservata agli artisti indigenti.\nLa battaglia fu vinta, troppo tardi per\u00f2 perch\u00e9 Bellezza se ne giovasse: l'autore di \"Lettere da Sodoma\" mor\u00ec il 31 marzo 1996 quando Consoli si trovava in Giappone per un convegno internazionale sulle emotrasfusioni. Tre quarti dell'autobiografia \"Affetti Speciali\", pubblicata nel 1998, furono dedicati al rapporto specialissimo che aveva legato Consoli e Bellezza per quasi tre decenni di amicizia. Il 17 novembre 1997 nel ventottesimo anniversario della pubblicazione della Carta di Amsterdam le Poste italiane emettono un annullo speciale. C'\u00e8 poco tempo per celebrare: all'inizio del 1998, infatti, il gesto clamoroso dello scrittore Alfredo Ormando riaccese lo scontro violentissimo tra il Vaticano e il movimento gay. Ormando, gay credente, per protesta il 13 gennaio si dette fuoco in piazza San Pietro e le ustioni gli procurarono la morte. A un mese dal \"fattaccio\", il 13 febbraio il movimento gay organizza la prima commemorazione di fronte a San Pietro. Consoli viene fermato per accertamenti dopo aver dichiarato Ormando \"martire pagano\" e aver preannunciato una commemorazione ogni anno in quello stesso posto.\nDopo il 2000.\nDal 2001 in poi l'attivit\u00e0 di Consoli \u00e8 stata forzatamente ridotta a causa di un cancro al colon che lo ha debilitato e costretto a numerosi ricoveri in ospedale nel tempo, portandolo anche al coma. Nell'autobiografia \"Andata e ritorno\" (Editore Croce 2003) Consoli narra le peripezie accadute a un passo dalla realizzazione dei pi\u00f9 grandi desideri della sua vita: la legittimazione del proprio archivio internazionale di storia e pubblicistica gay da parte dello Stato italiano e l'adozione del giovane poco pi\u00f9 che ventenne Lorenzo, al quale Consoli si era affezionato con spirito paterno: obiettivi centrati entrambi. L'archivio \u00e8 stato ceduto e dal 2001 il materiale raccolto da Consoli \u00e8 depositato presso le sedi dell'Archivio di Stato (in piazzale degli Archivi, all'Eur, Roma). Lorenzo \u00e8 stato ufficialmente adottato secondo le leggi dello Stato italiano. Massimo Consoli \u00e8 morto all'1.50 di domenica 4 novembre 2007 all'ospedale di Velletri, dove era ricoverato da qualche settimana.\nBibliografia selettiva.\nPer una bibliografia completasi veda il sito di Massimo Consoli ."}
{"id": "361167", "revid": "124892656", "url": "https://it.wikipedia.org/wiki?curid=361167", "title": "Glucosio-6-fosfato", "text": "Il glucosio-6-fosfato (G6P o \u03b1-D-glucosio-6-fosfato) \u00e8 un estere del glucosio ottenuto con l'aggiunta di acido fosforico (glucosio fosforilato su carbonio 6).\nImportanza biologica.\nQuesto composto \u00e8 molto comune nelle cellule (la maggior parte del glucosio al loro interno viene fosforilata in questo modo).\nLa sua presenza \u00e8 importante soprattutto all'interno delle cellule sottoposte a stress ossidativo, primo tra tutti l'eritrocita, poich\u00e9 garantisce adeguati livelli di NADPH per mantenere sotto controllo lo stato redox della cellula. Nei soggetti in cui \u00e8 deficitario insorge, infatti, un'enzimopatia responsabile delle sindromi ematiche conseguenti all\u2019assunzione di particolari farmaci, quali quelli anti-malarici e la primachina, in grado di indurre la produzione di radicali liberi. Questi ultimi producono la comparsa di metemoglobina e alterano la membrana cellulare degli eritrociti, provocandone la loro successiva lisi.\nA causa della sua importanza per quanto riguarda la chimica cellulare, il G6P ha molti destini possibili all'interno della cellula. Il glucosio presente nel sangue entra nelle cellule attraverso la membrana plasmatica e viene immediatamente fosforilato sul carbonio 6 (la fosforilazione \u00e8 un processo chimico che comporta l'aggiunta di un gruppo fosfato) dall'enzima esochinasi. Una volta fosforilato, pu\u00f2 essere indirizzato verso tre vie metaboliche. La prima, presente in tutte le cellule, \u00e8 la via della glicolisi che \u00e8 deputata alla produzione di ATP; la seconda, \u00e8 la via dei pentoso fosfati (utile alla cellula per produrre il ribosio-5-fosfato ed il NADP ridotto); la terza, presente solo nel fegato e nei muscoli, \u00e8 la via della glicogeno sintesi che porta alla formazione rispettivamente del glicogeno epatico e del glicogeno muscolare ed \u00e8 utile come riserva di glucosio nei casi di necessit\u00e0 cellulare.\nLe tre vie del glucosio-6-fosfato.\nGlicolisi.\nIl G6P \u00e8 un intermedio metabolico della glicolisi, la via catabolica del glucosio. La cellula ha bisogno di energia per sopravvivere (spesso ottenuta sotto forma di ATP), dunque, una volta fosforilato il glucosio attraverso l'esochinasi e ottenuto il G6P, attraverso la fosfogluco isomerasi, viene ancora una volta trasformato in fruttosio-6-fosfato (F6P). Questa reazione che converte il glucosio 6-fosfato a fruttosio 6-fosfato, avviene in preparazione per la fosforilazione in fruttosio-1,6-bisfosfato. L'aggiunta del secondo gruppo fosforile per produrre fruttosio 1,6-bisfosfato \u00e8 un passo irreversibile, e quindi \u00e8 utilizzato per indirizzare irreversibilmente l'energia liberata della rottura dei legami interni al glucosio-6-fosfato per fornire energia per la produzione di ATP.\nVia dei pentoso fosfati.\n\u00c8 una via catabolica che si dirama a partire del G6P dalla glicolisi e che serve soprattutto per produrre NADPH e ribosio-5-fosfato. In questa seconda via il G6P viene ossidato attraverso l'enzima glucosio-6-fosfato deidrogenasi (enzima segnapasso della via) che consuma NADP+ e produce NADPH + H+. Attraverso poi successive reazioni si otterr\u00e0 anche il ribosio-5-fosfato.\nGlicogeno sintesi.\nCome la via sopra citata, anch'essa si dirama dalla glicolsi a partire dal G6P. Essa infatti partendo dal G6P forma il glucosio-1-fosfato o G1P (glucosio fosforilato su carbonio 1). Quest'ultimo poi attraverso l'UDP-glucosiopirofosfato ed il consumo di UTP forma l'UDP-glucosio, il quale, ancora una volta, attraverso la glicogeno sintasi, forma il glicogeno (forma nella quale viene conservato il glucosio nelle cellule)."}
{"id": "361169", "revid": "2529", "url": "https://it.wikipedia.org/wiki?curid=361169", "title": "Ciumifriddu", "text": ""}
{"id": "361171", "revid": "308552", "url": "https://it.wikipedia.org/wiki?curid=361171", "title": "Muscardinus avellanarius", "text": "Il moscardino (\"Muscardinus avellanarius\" (Linnaeus, 1758)) \u00e8 un roditore, appartenente alla famiglia Gliridae, che vive prevalentemente in Europa e in Asia Minore.\nDescrizione.\nIl moscardino, chiamato anche nocciolino, pu\u00f2 raggiungere i 10 cm di lunghezza e i 16\u00a0cm se si considera anche la coda. La lunghezza del corpo varia in media tra i 6 e i 9 cm, mentre quella della coda varia tra i 5 agli 8 cm. Il mantello si presenta di colore bruno-rossiccio e pu\u00f2 variare fino all'arancione-giallo, diventando pi\u00f9 chiaro nella parte inferiore; la coda \u00e8 lunga e completamente ricoperta di peli.\nLe orecchie sono piccole e non molto sviluppate, mentre gli occhi sono grandi e neri.\nDurante l'inverno il moscardino mangia un'enorme quantit\u00e0 di cibo in modo da accumulare una riserva di grasso sotto la pelle e si scava, infine, un rifugio sotterraneo, dove si rannicchia a mo' di sfera in modo da conservare pi\u00f9 calore possibile. Quando la temperatura esterna scende, il moscardino diminuisce il proprio ritmo cardiaco e respiratorio, diminuendo, cos\u00ec, anche la temperatura corporea.\nDistribuzione e habitat.\nL'areale di questa specie comprende gran parte dell'Europa, dalla Francia ad ovest fino agli Urali ad est; a nord si spinge sino alla Svezia, mentre il limite meridionale dell'areale \u00e8 rappresentato dalla Grecia e dalla Turchia settentrionale. \u00c8 inoltre presente nell'isola di Corf\u00f9. In Italia \u00e8 abbastanza comune in quasi tutto il territorio tranne la Sardegna e la Sicilia occidentale.\nVive prevalentemente in piccoli gruppi sugli alberi e tra i cespugli dove costruisce dei nidi rotondi con foglie e muschio. \u00c8 stato avvistato sia in pianura che in montagna sino ad un'altezza massima di 1500 metri.\nAlimentazione.\nIl moscardino si dedica al pasto nelle ore notturne, quando si ciba di frutta (soprattutto di nocciole e proprio da qui deriva il nome della specie, \"avellanarius\", dove \"avellana\" significa appunto \"nocciola\"), bacche, ghiande e gemme, ma pu\u00f2 mangiare anche piccoli insetti.\nRiproduzione.\nLa riproduzione avviene d'estate, quando la femmina partorisce dai tre ai sette piccoli che nascono nudi e ciechi.\nConservazione.\nConsiderato il suo areale abbastanza ampio, ancorch\u00e9 frammentato, e la numerosit\u00e0 della popolazione, \"Muscardinus avellanarius\" \u00e8 classificato dalla Lista rossa IUCN come una specie a basso rischio.\n\u00c8 presente in Italia in diverse aree naturali protette."}
{"id": "361172", "revid": "2110845", "url": "https://it.wikipedia.org/wiki?curid=361172", "title": "Violette Leduc", "text": "Biografia.\nNacque al di fuori del matrimonio da una cameriera di nome Berthe Leduc. A Valenciennes, Violette trascorse un'infanzia segnata da una scarsissima autostima, esacerbata dall'ostilit\u00e0 della madre iperprotettiva e dura. Ebbe un bel rapporto di amicizia con la nonna Fideline e la zia materna, Laure.\nI suoi studi, iniziati nel 1913, furono interrotti dalla prima guerra mondiale, ma li riprese, dopo la guerra, al Coll\u00e8ge de Douai, dove ebbe due relazioni lesbiche, la prima con una compagna di classe, la seconda con un'insegnante di musica, che fu licenziata in seguito alla vicenda.\nNel 1926 si trasfer\u00ec a Parigi, iscrivendosi al Lic\u00e9e Racine. Non super\u00f2 l'esame di maturit\u00e0, per cui cominci\u00f2 a lavorare come centralinista e segretaria alla casa editrice Plon.\nNel 1938 incontr\u00f2 Maurice Sachs e nel 1945 Simone de Beauvoir, che la incoraggiarono a scrivere. Il suo primo romanzo, \"L'asphyxie\", fu pubblicato da Albert Camus con le edizioni Gallimard e merit\u00f2 le lodi di Jean-Paul Sartre, Jean Cocteau e Jean Genet. \nLa sua opera pi\u00f9 famosa, l'autobiografico \"La b\u00e2tarde\" (trad. it.: \"La bastarda\"), fu pubblicato nel 1964. Candidato al premio Goncourt, che non vinse per poco, divenne subito un bestseller. La Leduc vi racconta, con una franchezza insolita in quel periodo, anche delle sue relazioni con altre donne.\nContinu\u00f2 a scrivere altri libri, tra cui \"La Folie en t\u00eate\", la seconda parte della sua autobiografia letteraria.\nNel 1968 Radley Metzger trasse un film dal romanzo di Leduc \"Th\u00e9r\u00e8se and Isabelle\" (trad. it.: \"Th\u00e9r\u00e8se e Isabelle\"), pubblicato in Francia nel 1966 in versione censurata e solo nel 2000 integralmente, relativo all'amore lesbico fra due adolescenti, con Essy Persson e Anna Gael. \nMor\u00ec a 65 anni di cancro al seno dopo due operazioni."}
{"id": "361173", "revid": "37401", "url": "https://it.wikipedia.org/wiki?curid=361173", "title": "Stratone di Sardi", "text": "Biografia.\nI dati biografici di Stratone si riducono a poco o nulla. Si pensa che sia vissuto durante l'epoca dell'imperatore Adriano, sulla base di una poesia da lui scritta sul dotto Artemidoro Capitone, un contemporaneo appunto di Adriano.&lt;br&gt; \nStratone \u00e8, altres\u00ec, menzionato da Diogene Laerzio, all'inizio del secolo III d.C.\n\"Musa paedica\".\nStratone \u00e8 celebre per avere messo insieme un'antologia di epigrammi d'amore omosessuale chiamata \"\" (\"Mousa paidik\u1ebf\", ossia \"La Musa dei ragazzi\"). &lt;br&gt;\nEssa conteneva tanto epigrammi sia di sua produzione, sia di altri poeti greci ed ellenistici (Alceo di Mitilene, Callimaco di Cirene, Meleagro di Gadara o Dioscoride), accomunati dal tema omosessuale.\nDi questa raccolta ci sono stati tramandati 258 epigrammi, dei quali 94 dello stesso Stratone, di qualit\u00e0 non eccelsa, ondeggianti tra mimesi dei grandi modelli e scurrilit\u00e0. Un esempio dello stile stratoniano:\nIn seguito, al 900 d.C. uno studioso bizantino, Costantino Cefala, redasse un compendio che fondeva diverse antologie poetiche greche, tra le quali anche la \"Mousa paidik\u00e9\", per realizzare una collezione completa di epigrammi. In realt\u00e0, comunque, non \u00e8 sicuro se la raccolta stratoniana sia stata da lui inglobata nella sua interezza o se egli ne abbia fatto una selezione, n\u00e9 se Cefala mantenesse l'ordine dell'antologia originaria. Comunque sia, gli epigrammi della \"Mousa paidik\u00e8\" confluirono come detto in questa collezione, condividendone da quel momento la sorte successiva, mentre il testo originale della \"Mousa\" stesso \u00e8 andato perduto.\n&lt;br&gt;La maggior parte di quello che conosciamo del lavoro di Stratone deriva per\u00f2 da un manoscritto copiato intorno al 980, che conservava molte delle poesie della precedente antologia di Cefala. Il manoscritto venne scoperto nella biblioteca dei Conti Palatini ad Heidelberg nel 1606 o 1607, da un giovane studioso in visita di nome Claudius Salmasius. Non vi \u00e8 alcun documento che chiarisca come sia arrivato l\u00ec, ma probabilmente vi fu portato da uno studioso italiano in visita; intorno alla met\u00e0 del Cinquecento lo studioso e antiquario romano Fulvio Orsini (1529-1600) aveva visto e menzionato tale manoscritto, allora in possesso di un certo Angelo Colloti. \n&lt;br&gt;\nLe poesie riscoperte nella versione palatina vennero copiate da Salmasius e cominciarono a circolare clandestinamente con il nome di \"Anthologia Inedita\". La copia di Salmasius venne pubblicata pi\u00f9 tardi: la prima volta nel 1776, quando Richard Fran\u00e7ois Philippe Brunck la incluse nei suoi \"Analecta\"; poi l'intera Antologia Palatina venne pubblicata da F. Jacobs come \"Anthologia Graeca\". I resti della \"Mousa Paidik\u00e9\" di Stratone divennero definitivamente, nell'edizione critica di Jacobs, il libro XII, nel quale \u00e8 raccolta la massima parte degli epigrammi a soggetto omosessuale della raccolta.\nA causa della scabrosit\u00e0 della materia omosessuale, fino alla met\u00e0 del ventesimo secolo il lavoro di Stratone non benefici\u00f2 di traduzioni, a parte quelle in latino, venne pubblicato in forme censurate oppure venne tradotto solamente per edizioni strettamente private. Queste traduzioni andarono a costituire il nocciolo greco delle autorevoli antologie di poesia omosessuale come la \"Lieblingsminne und Freundesliebe in der Weltliteratur\" di Elisar von Kupffer e lo \"Iolaus\" di Edward Carpenter. Nuove traduzioni del libro XII di Stratone vennero pi\u00f9 tardi pubblicate da poeti come Salvatore Quasimodo (parzialmente) e Roger Peyrefitte (traduzione completa)."}
{"id": "361177", "revid": "767487", "url": "https://it.wikipedia.org/wiki?curid=361177", "title": "Justin Fashanu", "text": "\u00c8 stato il primo calciatore di fama mondiale a dichiarare pubblicamente la propria omosessualit\u00e0.\nBiografia.\nFiglio di un avvocato nigeriano, quando i suoi genitori divorziarono fu mandato, assieme al fratello minore John, che divenne anch'egli un importante calciatore britannico, nella casa-alloggio Dr Barnardo's Home. Dall'et\u00e0 di sei anni fu allevato, assieme al fratello, da Alf e Betty Jackson ad Attleborough (Norfolk).\nJustin fece il suo debutto nel calcio professionistico con il Norwich City nel 1979. Divenne il primo giocatore di colore britannico valutato un milione di sterline, quando si trasfer\u00ec nel 1981 al Nottingham Forest di Brian Clough.\nIl primo calciatore gay \"dichiarato\".\nA un certo punto l'ascesa di Justin Fashanu ebbe bruscamente termine, anche se ebbe brevi contatti con squadre quali Manchester City e Newcastle United, a causa di un infortunio al ginocchio e dei contrasti con Brian Clough.\nGiravano voci che Justin Fashanu frequentasse gay bar e locali notturni gay. Clough ne era disturbato . Nella sua autobiografia ricorda una reprimenda che diede a Fashanu:\nInfine, nel 1990 Fashanu divenne il primo giocatore professionista e inglese a dichiararsi pubblicamente gay. La decisione fu accolta con ostilit\u00e0, sia dal mondo sportivo, sia dalla comunit\u00e0 nera britannica, che riteneva di essere stata coperta di vergogna, al punto che un settimanale giudic\u00f2 l'annuncio \"\"un affronto alla comunit\u00e0 nera... un danno d'immagine... patetico e imperdonabile\".\nLo stesso fratello John lo rinneg\u00f2 pubblicamente, e le reazioni ebbero un effetto devastante su Fashanu, che confess\u00f2 di sentirsi \u00absolo e disperato\u00bb. Il suo rendimento sportivo cal\u00f2 ulteriormente, in quella che sembrava una spirale discendente senza fine. Alla ricerca di un ingaggio, Fashanu cambi\u00f2 continente e nell'autunno del 1995 gioc\u00f2 per breve tempo negli Atlanta Ruckus, nelle serie minori statunitensi. Fu sospeso per i playoff per non aver rispettato i termini del contratto. Dopo il ritiro dall'attivit\u00e0 agonistica, si spost\u00f2 a Ellicot City per allenare i Maryland Mania Club, una nuova squadra professionistica.\nLe accuse e il suicidio.\nNel 1998 un diciassettenne di Ashton Woods (Maryland) dichiar\u00f2 alla polizia che il 25 marzo si era svegliato nel letto di Justin Fashanu, dopo una serata passata a bere alcolici e a fumare marijuana assieme, accusandolo di averlo narcotizzato per poterlo violentare mentre era incosciente, aggiungendo che nel momento in cui si era svegliato Fashanu stava praticando il coito orale su di lui.\nIl ragazzo ammise di essere andato di sua spontanea volont\u00e0 a casa di Fashanu, dopo averlo accompagnato in giro per la citt\u00e0 sulla macchina dello sportivo, e un barista testimoni\u00f2 di avere venduto loro della birra. Justin Fashanu fu interrogato dalla polizia il 26 marzo, ma, poich\u00e9 offr\u00ec la massima collaborazione, dopo l'interrogatorio non fu ritenuto necessario il carcere preventivo.\nQuando per\u00f2 il 3 aprile gli investigatori tornarono per prelevare i campioni biologici di Fashanu, necessari per il test del DNA, e per perquisire l'appartamento, lo trovarono vuoto, abbandonato dal giorno successivo all'interrogatorio. Fashanu era tornato in gran fretta in Inghilterra, dove sarebbe rimasto per le due settimane seguenti sotto falso nome, cercando, senza successo, di contattare amici ed ex-agenti per organizzare una difesa. Ma era ormai diventato un \"paria\"\" e non riusc\u00ec a trovare il sostegno che cercava.\nInfine la mattina del 3 maggio 1998 il corpo di Fashanu fu trovato, impiccato, in un garage del quale aveva forzato l'ingresso la notte prima, a Shoreditch, Londra. Poco prima Fashanu era stato visto in una sauna gay della zona. Nel suo biglietto d'addio scrisse che sentiva che sarebbe stato ingiustamente giudicato colpevole di aver abusato del ragazzo:\nLa sua morte pose fine al procedimento penale. Gli esami tossicologici, indispensabili per verificare o confutare l'accusa di avere narcotizzato il giovane, per negligenza non furono mai eseguiti dagli inquirenti. A quanto risult\u00f2 da un'inchiesta inglese del 1998, su Fashanu non pendeva alcun mandato di cattura e la polizia del Maryland aveva lasciato cadere le accuse per mancanza di prove. Peraltro, nel 1998 nel Maryland era ancora in vigore una legge \"anti-sodomia\", successivamente dichiarata incostituzionale dalla Corte suprema, che dichiarava punibile col carcere anche il rapporto orale, non solo fra persone dello stesso sesso, ma pure tra marito e moglie, e anche in assenza di stupro.\nIl lascito.\nFashanu \u00e8 stato elencato al 99\u00ba posto nella classifica dei \"Top 500\" tra gli eroi gay e lesbiche su \"The Pink Paper \"del 26 settembre 1997, numero 500 (pag. 15)."}
{"id": "361179", "revid": "4", "url": "https://it.wikipedia.org/wiki?curid=361179", "title": "The L world", "text": ""}
{"id": "361182", "revid": "125382542", "url": "https://it.wikipedia.org/wiki?curid=361182", "title": "Cratere Cardano", "text": "Cardano, o ufficialmente Cardanus, \u00e8 un cratere lunare di 49,57 km situato nella parte nord-occidentale della faccia visibile della Luna, ad ovest dell'Oceanus Procellarum; per l'effetto prospettico dovuto alla vicinanza al bordo lunare appare ovale.\nCardanus \u00e8 notevole per la catena di crateri, denominata Catena Krafft, che collega il suo bordo settentrionale con il cratere Krafft, pi\u00f9 a nord. Il bordo esterno \u00e8 affilato e abbastanza irregolare, con terrazzamenti lungo parte del versante interno. Il pianoro interno mostra numerosi piccoli crateri ed ha una bassa cresta verso il centro. La superficie \u00e8 moderatamente irregolare nella porzione sudoccidentale e piuttosto povera di caratteristiche altrove.\nA sud-est si trova il piccolo cratere Galilaei mentre a sud-ovest si trovano il cratere Olbers e la Rima Cardanus, una rima, quasi a mezza via tra i due crateri, che si estende poi verso est-nord-est all'interno dell'Oceanus Procellarum.\nIl cratere \u00e8 dedicato al matematico, medico e astrologo italiano Gerolamo Cardano. \nCrateri correlati.\nAlcuni crateri minori situati in prossimit\u00e0 di Cardanus sono convenzionalmente identificati, sulle mappe lunari, attraverso una lettera associata al nome."}
{"id": "361185", "revid": "1543377", "url": "https://it.wikipedia.org/wiki?curid=361185", "title": "Lon Chaney", "text": "Fu uno dei migliori attori caratteristi della storia del cinema e sebbene sia ricordato maggiormente per le sue interpretazioni nei film dell'orrore dell'epoca del cinema muto statunitense, Chaney prese parte a oltre 150 pellicole, delle quali solo una decina possono effettivamente essere considerate appartenenti al genere (questi film, in quegli anni, venivano chiamati \"dark melodramas\"). Per la sua eccezionale abilit\u00e0 con il trucco, gli venne dato il soprannome de \"L'uomo dalle mille facce\" (\"The Man of a Thousand Faces\"). La sua vita ha anche ispirato un omonimo film biografico con James Cagney nel 1957.\nBiografia.\nGiovent\u00f9 e attivit\u00e0 teatrale.\nLeonidas Frank Chaney nacque a Colorado Springs, Colorado, da Frank H. Chaney ed Emma Alice Kennedy. Il padre aveva discendenze inglesi e francesi, mentre la madre era di origini scozzesi, inglesi e irlandesi; il nonno materno, Jonathan Ralston Kennedy, fond\u00f2 nel 1874 la \"Colorado School for the Education of Mutes\" (ora nota come Colorado School for the Deaf and Blind), dove si conobbero i genitori del futuro attore i quali erano entrambi sordomuti e il figlio divenne bravissimo a comunicare con loro attraverso i gesti e la mimica facciale, un'abilit\u00e0 che mantenne e che divenne una delle componenti del suo successo. Abbandon\u00f2 presto la scuola per occuparsi dei genitori e fece svariati lavori prima di approdare al teatro, dove si occup\u00f2 di tutto (fu trovarobe, attore, autore, impresario) e dove acquis\u00ec un'eccezionale abilit\u00e0 nel trucco, al punto da sostenere, per carenza di personale, fino a cinque parti in una stessa commedia senza che il pubblico se ne accorgesse. Intraprese la carriera teatrale nel 1902, e divenne abbastanza noto recitando in vari spettacoli di Vaudeville. Nel 1905, all'epoca ventiduenne, conobbe e spos\u00f2 la cantante sedicenne Cleva Creighton (Frances Cleveland Creighton) e nel 1906 nacque il loro unico figlio, Creighton Tull Chaney (che in seguito diverr\u00e0 noto come attore come Lon Chaney Jr.). La famiglia si stabil\u00ec in California nel 1910.\nInsorsero problemi matrimoniali e il 30 aprile 1913, Cleva si rec\u00f2 al Majestic Theater di Los Angeles, dove Lon stava recitando in uno spettacolo della compagnia teatrale Kolb and Dill, e tent\u00f2 il suicidio prendendo dei barbiturici. Il tentato suicidio fall\u00ec ma rovin\u00f2 la sua carriera artistica di cantante e il successivo scandalo port\u00f2 la coppia al divorzio e Chaney si allontan\u00f2 dall'ambiente teatrale per passare al cinema.\nChaney si rispos\u00f2 con una delle sue ex colleghe della compagnia Kolb &amp; Dill, una corista di nome Hazel Hastings della quale si sa poco, tranne che il matrimonio con Chaney fu solido e la coppia rimase insieme per sempre. Con il matrimonio, la coppia acquis\u00ec la custodia del figlio di 10 anni di Chaney, Creighton, che fin dal divorzio con Cleva nel 1913 era stato messo in collegio.\nCarriera cinematografica.\nIn un periodo imprecisato tra il 1912 e il 1917, lavor\u00f2 sotto contratto con la Universal recitando in parti da caratterista. Durante questo periodo, fece amicizia con la coppia formata dal regista Joe De Grasse e dalla moglie Ida May Park, e il regista gli diede ruoli sostanziali nelle sue produzioni, incoraggiandolo a interpretare personaggi macabri o grotteschi.\nEsord\u00ec come comparsa nel cinema verso il 1912, interpretando film comici e western; per sei dei quali fu anche regista. Nel 1919, con \"L'uomo del miracolo\" di George Loane Tucker, trov\u00f2 la strada che gli era pi\u00f9 congeniale e per dieci anni interpret\u00f2 una serie di personaggi deformi, mostruosi, mutilati, raccapriccianti. Per rappresentarli nel modo pi\u00f9 realistico, non esit\u00f2 a sottoporsi a trattamenti dolorosi e pericolosi, ma soprattutto perfezion\u00f2 l'arte del trucco cinematografico, servendosi anche di un notevole acume psicologico e di grande sensibilit\u00e0. Il film mostr\u00f2 non solo le sue capacit\u00e0 attoriali, ma anche il suo talento come trasformista e truccatore. Il plauso da parte della critica e un incasso superiore ai 2 milioni di dollari lo resero il caratterista pi\u00f9 celebre e ricercato d'America. Ma l'aspetto grottesco non era tutto in quanto i suoi personaggi erano molto realistici, capaci di provare tanto odio e disprezzo quanto amore e dolore. Cos\u00ec, grazie alla sua versatilit\u00e0 e al realismo sia nella recitazione che nel trucco, nel 1922, sulle locandine del suo ultimo film, \"Primavera nordica\", fu chiamato, per la prima volta, \"L'uomo dalle mille facce\" (\"The Man of a Thousand Faces\"), un soprannome che rimarr\u00e0 per sempre nella storia del cinema. L'arte del make-up agli albori dell'industria del cinema era praticamente inesistente con l'eccezione di barbe e baffi finti per connotare i personaggi \"malvagi\". La maggior parte di ci\u00f2 che gli studi di Hollywood sapevano in materia di trucco derivava dalla loro esperienza con il make up teatrale, ma questo non sempre si trasferiva bene sul grande schermo, in particolare con il miglioramento della qualit\u00e0 della pellicola nel tempo. Inoltre i reparti di trucco non erano ancora in funzione durante l'epoca di Chaney. Prima della met\u00e0 degli anni venti, gli attori dovevano truccarsi da soli. In assenza di truccatori professionisti specializzati, il talento per il trasformismo diede a Chaney un grosso vantaggio nei confronti dei suoi colleghi. Era un artista completo e i selezionatori di cast sapevano che avrebbero potuto affidargli qualsiasi ruolo. In alcuni casi il suo talento gli permise di interpretare due ruoli in contemporanea come nel film \"Il fuorilegge\" (1920), in cui interpreta un personaggio che spara e uccide un altro personaggio, sempre da lui interpretato. Nella parte di Quasimodo, il campanaro deforme di Notre-Dame, e di Erik, il \"fantasma\" dell'Op\u00e9ra di Parigi, cre\u00f2 due dei personaggi pi\u00f9 grottescamente deformi di sempre nella storia del cinema. \nIn un articolo autobiografico del 1925 pubblicato sulla rivista \"Movie\", Chaney scrisse: \"Volevo ricordare alla gente che i tipi pi\u00f9 bassi di umanit\u00e0 possono avere in loro una capacit\u00e0 di sacrificio supremo. Il mendicante nano pi\u00f9 disadattato, pu\u00f2 avere gli ideali pi\u00f9 nobili. La maggior parte dei miei ruoli da \"mostro\", come ne \"Il fantasma dell'Opera\", \"L'uomo che prende gli schiaffi\", \"Il trio infernale\", ecc... , hanno portato avanti il tema del sacrificio personale o della rinuncia. Queste sono le storie che desidero fare\". Il talento di Chaney si estendeva oltre il genere horror e il trucco scenico. Egli era anche ballerino, cantante e un comico altamente qualificato.\nEbbe un successo straordinario in America e in Europa. Fra i suoi film pi\u00f9 celebri si ricordano \"Lo sconosciuto\" (1927), \"The Penalty\" (1920), \"Il gobbo di Notre Dame\" (1923), \"Il fantasma dell'opera\" (1925), \"Il capitano di Singapore\" (1926) e \"Il fantasma del castello\" (1927). Diresse anche una serie di film per la Universal, e affront\u00f2 - pur con una certa riluttanza, ma con buon successo - il passaggio al cinema sonoro realizzando per\u00f2 un solo film parlato, \"The Unholy Three\" (1930), remake de \"Il trio infernale\" del 1925, che riusc\u00ec a terminare poco prima di morire per un cancro alla gola nel 1930. Gli era stata assegnata anche la parte di Dracula nell'omonimo film che sarebbe poi stato girato l'anno successivo alla sua morte, dove venne sostituito da Bela Lugosi.\nMorte.\nDurante la lavorazione de \"Il ferroviere\" nell'inverno del 1929, Chaney contrasse la polmonite e, alla fine dello stesso anno, gli venne diagnosticato un cancro alla gola. La situazione degener\u00f2 quando della neve artificiale, costituita da fiocchi d'avena, gli entr\u00f2 in gola durante le riprese del film creando una seria infezione. Nonostante un ciclo aggressivo di cure, le sue condizioni peggiorarono velocemente, e sette settimane dopo l'uscita nelle sale del remake sonoro de \"Il trio infernale\", mor\u00ec a Los Angeles il 26 agosto 1930, all'et\u00e0 di 47 anni, a causa di un'emorragia alla gola. Il suo funerale si tenne il 28 agosto a Glendale, California. Alla funzione parteciparono varie personalit\u00e0 dell'industria cinematografica, inclusi Paul Bern, Hunt Stromberg, Irving Thalberg, Louis B. Mayer, Lionel Barrymore, Wallace Beery, Tod Browning, Lew Cody, e Ram\u00f3n Novarro. Mentre la cerimonia si svolgeva, tutti gli studi e uffici della MGM osservarono due minuti di silenzio in suo onore. Fu sepolto nel Forest Lawn Memorial Park Cemetery di Glendale, vicino alla tomba del padre Per ragioni sconosciute, la tomba di Chaney rimane tutt'ora anonima..\nEra zio del medico americano Ancel Keys, figlio di sua sorella Carolyn Emma Chaney.\nEredit\u00e0.\nMolti dei film interpretai da Chaney sono andati perduti: la quasi totalit\u00e0 dei cortometraggi e molti film degli anni dieci e venti, a causa dell'alta deperibilit\u00e0 della pellicola, della cattiva conservazione o di incendi nei depositi delle case di produzione cinematografiche. Uno dei casi pi\u00f9 eclatanti di film perso tra quelli interpretati dall'attore \u00e8 \"Il fantasma del castello\" del 1927, del quale l'ultima copia conosciuta and\u00f2 distrutta durante un incendio in un deposito della MGM nel 1965."}
{"id": "361186", "revid": "539155", "url": "https://it.wikipedia.org/wiki?curid=361186", "title": "Ren\u00e9 Clair", "text": "Tra i maestri del cinema mondiale, \u00e8 considerato da Henri Langlois il regista che meglio incarna lo spirito del cinema francese.\nEsordisce con il cinema d'avanguardia \"Entr'acte\", opera-simbolo del dadaismo, per passare poi alla commedia e affermarsi come \"il maestro dell'immagine di Parigi\".\nDella citt\u00e0 e dei suoi abitanti sa cogliere la poesia della vita quotidiana: con finezza e \"humour\", con sensibilit\u00e0 e umanit\u00e0, narra le storie tragicomiche degli abitanti della periferia parigina:\nL'altra caratteristica del cinema di Clair \u00e8 la componente fantastica. I film di Clair sono popolati di fate, fantasmi e maghi, si passa dal sogno alla realt\u00e0 e dalla realt\u00e0 al sogno. Secondo Edoardo Bruno il cinema di Ren\u00e9 Clair \u00e8 \u00ab...un cinema in cui l'impossibile si inscrive nelle coordinate del quotidiano, dove una strega del diciassettesimo secolo pu\u00f2 fare irruzione nel mondo contemporaneo o un giornale del giorno dopo, anticipando il futuro, pu\u00f2 mettere in moto un racconto del tutto coerente nel suo estremo irrealismo\u00bb.\nInfine il mondo di Clair \u00e8 un mondo pervaso da una profonda vena morale. Andr\u00e9 Bazin sottolinea:\nBiografia.\nInfanzia.\nNasce a Parigi, da un commerciante originario dell'Alvernia, che trasform\u00f2 il saponificio fondato dal padre in una florida azienda di forniture per alberghi. Cresce nel quartiere di Halles, al n. 11 bis di Rue des Halles.\nFrequenta, dai sei ai quattordici anni, il Liceo Montaigne, poi il Liceo Louis-le-Grand. Manifesta precocemente inclinazione per la letteratura.\nPrima guerra mondiale.\nDurante la prima guerra mondiale si arruola volontario e viene impiegato come autista di ambulanze. \u00c8 ferito.\nLetteratura.\nRen\u00e9 Clair esprime la vocazione letteraria in pi\u00f9 direzioni:\nGiornalista.\nPresentato a L\u00e9on Daudet, diviene giornalista a \"L'intransigeant\" come critico letterario e si distingue per gli articoli su \"Du cot\u00e9 de chez Swann\" di Marcel Proust che ha scoperto su consiglio di Alphonse Daudet e che ha letto nell'unica edizione allora disponibile, pubblicata da Grasset nel 1913, a spese dell'autore. Manifesta interesse anche per le opere di Stendhal, G\u00e9rard de Nerval, Gautier.\nCollabora, con una rubrica di cinema, a \"Paris-Journal\" e a \"Th\u00e9\u00e2tre-Comoedia Illustr\u00e9\", rivista diretta da Jacques H\u00e9bertot, responsabile del Th\u00e9\u00e2tre des Champs-Elys\u00e9es.\nCome giornalista scrive sotto lo pseudonimo di Ren\u00e9 Despr\u00e8s.\nAttore.\nFa le sue prime prove come attore interpretando alcuni ruoli in film come \"Le Lys de la vie\" di Lo\u00efe Fuller, \"Le Sens de la mort\" di Protazanov, \"L'Orpheline\", \"Parisette\" di Louis Feuillade. Per il cinema sceglie lo pseudonimo Ren\u00e9 Clair.\nRegista.\nIl fratello, Henri Chomette, lo presenta al cineasta Jacques de Baroncelli per il quale egli gi\u00e0 lavorava come aiuto regista. Ne diviene l'assistente nei film muti \"P\u00eacheurs d'Islande\", \"Carillon de Minuit\" e \"La l\u00e9gende de Soeur Beatrix\".\nCollabora anche con Henri Diamant-Berger.\nStende, nel 1922, il suo primo progetto come regista, \"Genevi\u00e8ve de Brabant\" che avrebbe dovuto essere prodotto da una societ\u00e0 belga ma non vide mai la luce.\nDadaismo.\nNel 1923 realizza \"Parigi che dorme\" (\"Paris qui dort\"), uscito nelle sale l'anno successivo, nel 1924: \u00e8 la prima prova di Ren\u00e9 Clair nel mondo della regia. Si tratta di \"un gioco ottico-dinamico che parte da una storia fantascientifica\" e situa Ren\u00e9 Clair nell'ambito delle avanguardie artistiche. Il film fu accolto calorosamente dal pubblico.\nNel 1924, \"l'incontro del dadaismo con il cinema produce un capolavoro\", \"Entr'acte (Intermezzo)\", un cortometraggio dadaista tratto da un'idea del pittore Francis Picabia che venne proiettato come intermezzo fra il primo e il secondo atto di \"Rel\u00e2che\" balletto con musica di Erik Satie.\nSeguono alcuni film di transizione: \"Le fant\u00f4me du Moulin Rouge\" (1924), \"Le voyage imaginaire\" (1926), \"La proie du vent\" (1927), nei quali continua a divertirsi a mescolare fantastico e giallo.\nCommedia brillante.\nAbbandona le ricerche tecnico-formali delle avanguardie e si dedica alla commedia di costume.\nIl film che impone Clair all'attenzione del pubblico e della critica \u00e8 \"...una variazione della \"pochade\" ottocentesca\", il film muto \"Un cappello di paglia di Firenze\" (1927), tratto dall'omonima farsa teatrale di Eug\u00e8ne Labiche e Marc-Michel.\nAnche il film successivo, \"I due timidi\" (\"Les Deux Timides\") (1928), s'ispira ancora a una commedia di successo di Labiche e Michel.\nIl sonoro.\nIl suo primo film sonoro \u00e8 \"Sotto i tetti di Parigi\" (1930), un omaggio sentimentale alla sua citt\u00e0, una Parigi tutta ricostruita in studio dallo scenografo Lazare Meerson, abituale collaboratore del regista. Clair dimostra di saper gi\u00e0 abilmente usare il sonoro, mescolando in modo raffinato parlato e rumori di sottofondo. Il film ha un grande successo.\nIl successo \u00e8 bissato dal film successivo, \"Il milione\" del 1931, un ritorno alla commedia brillante, un \"vaudeville\" ricco di \"gag\", dal ritmo veloce in cui si rincorre per tutta Parigi un biglietto della lotteria perduto.\nCon \"A me la libert\u00e0\" (\"\u00c0 nous la libert\u00e8\"), ancora del 1931, Clair tocca i temi sociali e fa una satira del rapporto uomo-macchina.\n\"Per le vie di Parigi\" (1933) \u00e8 storia d'amore fra un taxista e una fioraia che riprende l'omaggio alla citt\u00e0 di Parigi.\n\"L'ultimo miliardario\" del (1934) incontra l'ostilit\u00e0 della stampa del settore ed \u00e8 un cocente insuccesso.\nChaplin e Clair.\nLa Tobis, societ\u00e0 produttrice del film di Clair \"\u00c0 nous la libert\u00e9\" (in Italia titolato \"A me la libert\u00e0\" ), all'uscita del film di Chaplin, \"Tempi moderni\", rilevava una quasi assoluta identit\u00e0 fra i due film e intent\u00f2 una causa legale alla United Artists. Invit\u00f2 Ren\u00e9 Clair a costituirsi parte lesa ma ne ottenne un deciso rifiuto.\nLondra.\nDopo l'insuccesso de \"L'ultimo miliardario\" (1934), Ren\u00e9 Clair accetta l'offerta che gli viene proposta da Alexander Korda di lavorare a Londra. Firma un contratto per la realizzazione di tre film in due anni.\nOttiene un certo successo con una commedia divertente \"The Ghost Goes West\" (1936), \"Il fantasma galante\", ma il film successivo, \"Break the News\" (1937), \"Vogliamo la celebrit\u00e0\", tratto dalla novella di Lo\u00efs de Gouriadec e \"remake\" inglese de \"Le Mort en fuite\", di Carlo Rim e Berthomieu, uscito l'anno prima in Francia, \u00e8 un fallimento.\nLa seconda guerra mondiale.\nRitornato in Francia nel 1938, comincia a girare \"Air pur\", 1939.\nLa lavorazione \u00e8 interrotta dallo scoppio della guerra. Parecchi membri della \"troupe\" sono chiamati nell'esercito con la mobilitazione di settembre e il film non sar\u00e0 mai terminato.\nClair si mette a disposizione del Ministero delle Informazioni ed entra a far parte di una \"Commissione per il cinema\". Lavora a Nizza e a Marsiglia. La commissione \u00e8 trasformata in un centro di produzione cinematografico francese negli Stati Uniti. Vengono inviati in America Ren\u00e9 Clair, Julien Duvivier e il produttore Jean L\u00e9vis-Strauss.\nNel mese di marzo 1940 Clair firma un contratto per girare un film in America con la Columbia o con la RKO.\nIl 25 giugno 1940 parte in auto da Saint-Tropez, con la moglie, il figlio e l'attore Jean Murat, raggiunge la Spagna, poi il Portogallo. Qui passano sei settimane di trattative per ottenere il visto di entrata negli U.S.A. Nell'agosto, finalmente Clair si imbarca per New York.\nCaduto il progetto di un Centro Cinematografico Francese, nel 1941, il governo della repubblica di Vichy lo priva della nazionalit\u00e0 francese e intenta un procedimento per la confisca dei suoi beni.\nIl fratello Henry, che dirige in Marocco il Servizio Cinematografico dell'Esercito di \"Francia Libera\", si adopera per far rientrare il provvedimento; nell'agosto muore a Rabat di poliomielite.\nHollywood.\nNegli Stati Uniti, a Hollywood, \u00e8 ben accolto e gira quattro film:\nDopoguerra e ritorno in Francia.\nClair ottiene l'autorizzazione per il rientro in Francia e nel luglio del 1945 torna in patria.\nNel 1947 dirige \"Le Silence est d'or\" (\"Il silenzio \u00e8 d'oro\"), un film sui suoi temi pi\u00f9 cari, Parigi e il Cinema, \"ritrovando ancora una volta il suo sguardo pi\u00f9 autentico, ormai fattosi maturo e venato di un filo di malinconica nostalgia\".\nInizia la collaborazione con l'attore G\u00e9rard Philipe che interpreter\u00e0 i suoi tre film successivi:\nCon il film \"Porte des Lilas\" (\"Il quartiere dei lill\u00e0\"), 1957, riprende il tema dell'amicizia e torna a ritrarre il mondo parigino.\nRegista teatrale.\nNel 1959 Clair sperimenta la messa in scena teatrale adattando per il Th\u00e9\u00e2tre National Populaire \"On ne badine pas avec l'amour\" di Alfred de Musset, interpretato da G\u00e9rard Philipe.\nUltimi film.\nRealizza alcuni episodi inseriti in film collettivi come \"Il matrimonio\" (\"Le mariage\"), episodio di \"La francese e l'amore\" (\"La Fran\u00e7aise et l'amour\") (1960), con la collaborazione di Decoin, Delannoy, Boisrond, Verneuil, Christian-Jaque, J.P. Le Chanois e \"I due piccioni\" (\"Les Deux pigeons\"), episodio di \"Le quattro verit\u00e0\" (\"Les Quatre v\u00e9rit\u00e9s\") (1962) per la regia di Blasetti, Berlanga, Bromberger.\nI suoi due ultimi lungometraggi sono \"Tutto l'oro del mondo\" (\"Tout l'or du monde\"), 1961 e \"Per il re per la patria e per Susanna!\" (\"Les F\u00eates galantes\"), 1965.\nRiconoscimenti.\nGli \u00e8 stato dato un dottorato onorario dall'Universit\u00e0 di Cambridge e ha ricevuto il Grand Prix du Cin\u00e9ma Fran\u00e7ais nel 1953. Nel 1960 \u00e8 stato eletto all'Acad\u00e9mie Fran\u00e7aise.\nDivenne l'icona assoluta del cinema francese e il riconoscimento principale assegnato dall'Acad\u00e9mie Fran\u00e7aise per il cinema porta il suo nome.\nHenri Langlois dichiara:\nNel 1974 \u00e8 presidente del Festival di Cannes.\nUn \"montreur d'ombres\".\nNominato membro dell'Acad\u00e9mie Fran\u00e7aise, nel discorso inaugurale pronunciato il 10 maggio 1962, il regista presenta se stesso e la sua arte, il cinema, con queste parole:\nScritti critici.\nRen\u00e9 Clair, scrittore, giornalista, critico letterario, ha raccolto i suoi scritti sul cinema:\nRen\u00e9 Clair difende con convinzione un cinema artistico che si situa agli antipodi del cinema commerciale, e tuttavia \u00e8 ben consapevole che si tratta di un'arte popolare. Il cinema \u00e8 un'arte autonoma e non un mezzo per imitare o riprodurre le altre arti.\nClair definisce il cinematografo \"...machine \u00e0 fabriquer des r\u00eaves\", \"macchina per fabbricare sogni\". Lo dimostrano le opere dei registi che egli considera dei poeti dello schermo come D.W. Griffith, Mack Sennett, Charlie Chaplin.\nFilmografia.\nSceneggiatore.\nSe non indicato diversamente, la regia \u00e8 dello stesso Clair"}
{"id": "361187", "revid": "76963", "url": "https://it.wikipedia.org/wiki?curid=361187", "title": "Theodore Dreiser", "text": "Biografia.\nUndicesimo di dodici figli di immigrati tedeschi cattolici, nacque a Terre Haute, nello Stato dell'Indiana, dove la sua famiglia rimase in condizioni economiche molto precarie: durante l'adolescenza, passata in piccoli insediamenti urbani dello stato, conobbe fame e privazioni. Riusc\u00ec ad arrivare all'universit\u00e0 dopo aver fatto moltissimi mestieri.\nPubblic\u00f2 il suo primo romanzo, \"Sister Carrie\", nel 1900: il libro racconta la storia di una ragazza che si vende per raggiungere il successo. L'opera, considerata il suo capolavoro, fu ritirata e poi epurata perch\u00e9 considerata offensiva per la morale pubblica. Dreiser, tuttavia, ne trasse qualche vantaggio professionale e nel 1907 divent\u00f2 direttore di una casa editrice. Pot\u00e9 poi fare esclusivamente lo scrittore nel 1911, quando il suo secondo romanzo \"Jennie Gerhardt\", altra storia censurata di giovane donna perduta, ebbe un discreto successo.\nNel 1912 pubblic\u00f2 \"Il finanziere\", primo titolo della \"Trilogia del desiderio\"; nel 1914 continu\u00f2 con \"Il titano\", libro nel quale tratteggi\u00f2 la figura del protagonista Frank Cowperwood, la cui scalata plutocratica ricalca la figura del vero industriale Charles Yerkes; per terminare con l'incompiuto, e postumo, \"Lo stoico\", uscito nel 1947.\nFu con la \"Trilogia\" che Dreiser assunse un preciso connotato letterario: divenne interprete e cronista dello sviluppo finanziario ed industriale capitalista degli USA, che allora spostava il suo baricentro dalla East Coast alla neonata citt\u00e0 di Chicago (1871). Egli affresc\u00f2 nelle sue pagine, avvalendosi di ricerche documentate e di osservazioni di prima mano, un mondo ricco di nuove opportunit\u00e0, spinte creative, di entusiasmi, gestito nei modi del determinismo sociale e della legge del pi\u00f9 forte in contrasto con l'astuzia strisciante alla ricerca spasmodica del profitto.\nSmania di potere, sesso ed intrighi sono il crogiuolo dal quale Dreiser ricav\u00f2 le sue trame, talvolta risolte in uno stile un po' pesante e farraginoso ma con una scrittura decisamente secca, ricca di sfumature e diretta in un inglese ineccepibile, sassone, con spunti vividi, da riscoperta di suoni dimenticati (echi di Balzac e Zola), posso riferirsi all'introspezione acuta e terapeutica del romanzo, ora imbastito nella ricerca della felicit\u00e0, come scelta di ritorno ai classici, ai poemi etici moderni, come nella sua opera pi\u00f9 riuscita, \"Una tragedia americana\", allucinante parabola di un \"social climber\" (\"arrampicatore sociale\"), dalla quale \u00e8 stata tratta anche una commedia di successo di Patrick Kearney, un film del 1931 (\"Una tragedia americana\") ed uno sceneggiato televisivo dal medesimo titolo. Sempre nel 1931 fu il cofondatore e primo presidente della Fortean Society."}
{"id": "361188", "revid": "830939", "url": "https://it.wikipedia.org/wiki?curid=361188", "title": "Percival Lowell", "text": "Biografia.\nPercival Lowell, discendente della ricca famiglia Lowell di Boston, nel Massachusetts, era il fratello di Abbott Lawrence Lowell, presidente della Harvard University, e di Amy Lowell, poetessa, critica ed editrice statunitense.\nPercival si laure\u00f2 presso la Noble and Greenough School nel 1872 e alla Harward University nel 1876.\nNegli anni ottanta dell'Ottocento Lowell viaggi\u00f2 molto in Estremo oriente.\nNell'agosto del 1883 egli prest\u00f2 servizio nel contesto di una missione diplomatica coreana negli Stati Uniti. Pass\u00f2 anche periodi significativi di tempo in Giappone, scrivendo libri inerenti alla religione, la psicologia e il comportamento dei giapponesi. I suoi testi sono pieni di osservazioni e discussioni accademiche su molteplici aspetti della vita giapponese, fra cui il linguaggio, le pratiche religiose, l'economia, i viaggi e lo sviluppo della personalit\u00e0. I libri di Percival Lowell su questi temi includono \"Noto\" (1891) e \"Occult Japan\" (1894). Ma il pi\u00f9 popolare dei libri di Lowell sull'Oriente, \"The Soul of the Far East\" (1888), contiene una prima sintesi di alcune delle sue idee che, in sostanza, interpretano il progresso umano come una funzione delle qualit\u00e0, delle individualit\u00e0 e dell'immaginazione dei singoli.\nA partire dall'inverno del 1893-94, dopo aver letto il libro di Camille Flammarion \"La plan\u00e8te Mars\"., giovandosi dei suoi mezzi finanziari e della sua influenza, Lowell prese la decisione di studiare il pianeta Marte e interessarsi all'astronomia a tempo pieno. Era particolarmente attratto dai cosiddetti \"canali di Marte\", che erano stati osservati nel 1877.\nPer almeno 23 anni l'astronomia, il Lowell Observatory di Flagstaff e l'attivit\u00e0 astronomica svolta presso quest'ultimo, divennero il punto focale della sua vita.\nPercival Lowell mor\u00ec il 12 novembre 1916; fu sepolto sulla Mars Hill, nei pressi dell'Osservatorio a lui intitolato.\nContributi in campo astronomico.\nNel 1894 Percival Lowell si trasfer\u00ec a Flagstaff, in Arizona. Questo luogo, ad un'altitudine di oltre 2000 metri, con poche nubi notturne, era un eccellente sito per le osservazioni astronomiche. Per i successivi quindici anni Lowell studi\u00f2 accuratamente il pianeta Marte, tracciando complessi disegni delle strutture della superficie, raffigurate come il suo occhio le percepiva.\nI \"canali di Marte\".\nNel 1877 l'astronomo italiano Giovanni Virginio Schiaparelli, dell'osservatorio di Brera (Milano), studiando Marte con un modesto telescopio aveva creduto di scorgere sulla superficie di quel pianeta una fitta rete di \"canali\".\nLa scoperta dest\u00f2 enorme sensazione fra il pubblico e polemiche fra gli astronomi.\nLowell volle contribuire a svelare l'affascinante mistero con il suo osservatorio privato di Flagstaff, munito dapprima di un telescopio da 45 cm, poi da 60 cm, di diametro.\nPubblic\u00f2 le sue osservazioni in tre libri: \"Mars\" (1895), \"Mars and Its Canals\" (1906), e \"Mars As the Abode of Life\" (1908). In questo modo egli dette origine alla credenza, perdurata poi a lungo, che il pianeta Marte avesse, un tempo, ospitato forme di vita intelligente.\nIl suo lavoro include una dettagliata descrizione di ci\u00f2 che egli defin\u00ec le \"configurazioni non naturali\" della superficie del pianeta, includendo in particolare un completo resoconto dei \"canali\", singoli e doppi, delle \"oasi\" - come egli defin\u00ec le zone scure alla loro intersezione - e delle variazioni di visibilit\u00e0 di entrambi, parzialmente dipendenti dalle stagioni marziane. Egli sostenne la tesi che i canali fossero stati costruiti da esseri intelligenti col proposito di gestire al meglio le insufficienti risorse idriche del pianeta.\nIl \"Pianeta X\".\nIl maggior contributo di Lowell allo studio dei pianeti arriv\u00f2 durante gli ultimi otto anni della sua vita, che egli dedic\u00f2 alla ricerca del \"Pianeta X\" - l'espressione utilizzata per designare un pianeta al di l\u00e0 di Nettuno - del quale indic\u00f2, nel 1915, l'orbita probabile e le caratteristiche principali. Dopo la sua morte, avvenuta a Flagstaff nel 1916, la ricerca continu\u00f2; il \"Pianeta X\", Plutone, venne osservato da Clyde William Tombaugh nel 1930, non lontano dalla posizione prevista da Lowell 15 anni prima. Il simbolo astronomico di Plutone \u00e8 un monogramma stilizzato formato dalle prime due lettere del nome, P ed L, che sono anche le iniziali di Percival Lowell; il nome di Plutone fu scelto anche per onorare lo studioso che ne preconizz\u00f2 l'esistenza.\nTuttavia, la scoperta di Plutone fu soltanto un caso: la previsione dell'esistenza di un pianeta transnettuniano era basata sulla discrepanza fra le posizioni predette e quelle osservate di Urano e Nettuno e sull'assunzione che tali discrepanze fossero dovute all'influenza gravitazionale di un pianeta sconosciuto: il \"Pianeta X\". Ma, in realt\u00e0, la massa di Plutone \u00e8 troppo piccola per perturbare sensibilmente l'orbita di un gigante gassoso. Le discrepanze erano dovute a valutazioni erronee delle masse di Urano e Nettuno; utilizzando valori di massa precisi, forniti dalle moderne osservazioni, le discrepanze, semplicemente, scompaiono.\nRilevanza dei contributi nell'astronomia.\nLa reputazione di Lowell (e del suo osservatorio) \u00e8 rimasta a lungo offuscata a causa di una serie di osservazioni sbagliate in cui questo ricco uomo di Boston, convertito all'astronomia, incapp\u00f2 pi\u00f9 volte. Annunci\u00f2 comete che non furono mai avvistate e svilupp\u00f2 una lunga speculazione sui cosiddetti \"canali di Marte\" che, con le prime foto della superficie del pianeta scattate dalla sonda spaziale Mariner 4 nel 1965 e la prima mappatura realizzata da Mariner 9 nel 1971, si rivelarono essere semplicemente strutture di origine naturale. La stessa previsione dell'esistenza di un nono pianeta, responsabile della perturbazione dell'orbita di Urano e di Nettuno, si rivel\u00f2 esatta solo per una fatalit\u00e0: un nono pianeta esisteva, ma non era responsabile di alcuna perturbazione rilevabile.\nTuttavia \u00e8 indiscutibile che Lowell dette anche un contributo di rilievo all'astronomia del suo tempo; Plutone fu cercato, e trovato, proprio in virt\u00f9 delle sue indicazioni (per quanto queste fossero basate su un assunto sbagliato); costru\u00ec un osservatorio ormai storico, dotato di un telescopio straordinario per l'epoca; inoltre le mappe di Marte da lui disegnate rimasero le pi\u00f9 accurate per pi\u00f9 di trent'anni.\nPercival Lowell, come ha suggerito Gerald A. Soffen, scienziato del progetto Viking per la ricerca di forme di vita su Marte\nIn quest'ottica, uno dei suoi pi\u00f9 significativi contributi \u00e8 certamente stata l'intuizione dell'importanza dell'acqua per gli esseri viventi."}
{"id": "361195", "revid": "245508", "url": "https://it.wikipedia.org/wiki?curid=361195", "title": "Via Salaria", "text": "La via Salaria \u00e8 un'antica via consolare romana, che collegava Roma con Porto d'Ascoli sul mare Adriatico. Tracciata dagli antichi Sabini nel II millennio a.C., principalmente per il trasporto del sale, fu poi acquisita e migliorata dai Romani; il suo percorso \u00e8 oggi ricalcato dalla moderna strada statale 4.\nStoria.\nLa via Salaria \u00e8 una delle pi\u00f9 antiche strade romane: infatti venne probabilmente tracciata gi\u00e0 prima della fondazione di Roma, per mano dell'antico popolo italico dei Sabini.\nSi ritiene che questo primitivo tracciato fosse stato costruito dai Sabini poco a poco e in tempi diversi, sia per consentire ai loro insediamenti di comunicare tra loro, che per approvvigionarsi di sale: una materia prima di fondamentale importanza all'epoca (perch\u00e9 permetteva la conservazione degli alimenti), che veniva prodotta sia nel litorale marchigiano che in quello laziale (quest'ultimo raggiunto dalla via Campana, che costituiva una sorta di prolungamento della Salaria). Nonostante l'origine eterogenea, i vari tronchi formavano una strada unitaria, che gi\u00e0 nel II millennio a.C. consentiva il collegamento tra il litorale tirrenico e quello adriatico.\nIn seguito alla conquista della Sabina da parte di Roma, avvenuta nel 290 a.C. per opera del console Manio Curio Dentato, la Via Salaria entr\u00f2 a far parte delle strade consolari dello stato Romano. In tale occasione, la strada fu migliorata e parzialmente ricostruita lungo tutto il suo percorso, per adeguarla agli standard costruttivi dei romani: la superficie venne lastricata, gli attraversamenti di corsi d'acqua furono migliorati con la costruzione di nuovi ponti in pietra, e i passaggi pi\u00f9 angusti, nelle gole del Velino e in quelle del Tronto, furono allargati per mezzo di profondi tagli nella roccia.\nNon \u00e8 chiaro quale ordine abbia seguito l'esecuzione di questi lavori: alcuni sostengono che siano partiti dall'Adriatico, altri che siano partiti da Roma, mentre il Palmegiani ritiene pi\u00f9 probabile che siano state messe al lavoro due colonne di schiavi, una dall'Adriatico e una da Roma, che si sarebbero incontrate a met\u00e0 strada. Quest'ultima tesi \u00e8 avvalorata da alcune testimonianze provenienti dal territorio comunale di Posta: in localit\u00e0 \"Masso dell'Orso\" \u00e8 stata infatti rinvenuta una colonna che si crede parte di un pi\u00f9 ampio monumento, che celebrerebbe la met\u00e0 del percorso, mentre la tradizione vuole che l'incontro tra i due fronti del cantiere sia avvenuto nel paese di Sigillo, posto poco pi\u00f9 a nord, che avrebbe preso il nome proprio dalla circostanza di rappresentare la congiunzione dei due tratti della Salaria, provenienti da Roma e dall'Adriatico.\nTra il 96 e il 99, l'imperatore Nerva fece realizzare una variante al tratto iniziale compreso tra le mura aureliane e ponte Salario, in modo da evitare il tortuoso passaggio per il monte Antenne e la citt\u00e0 di \"Antemnae\": il nuovo tracciato prese il nome di \"Salaria Nova\", mentre quello vecchio fu denominato \"Salaria Vetus\".\nCome accadde anche alle altre strade consolari, dopo la caduta dell'impero romano la via Salaria fu lasciata in abbandono fino a ridursi quasi a un sentiero. I vari tratti della consolare tornarono a fiorire con il ritorno del commercio dopo l'anno mille, ma pi\u00f9 come un insieme di tronconi a s\u00e9 stanti che come una strada unitaria. I molti secoli di oblio, infatti, avevano cancellato il ricordo di quale fosse il tracciato originario della Via Salaria, che non era pi\u00f9 ben determinato o conosciuto. Per tale ragione, dall'umanesimo in poi, nacque tra gli studiosi un lungo dibattito su quale fosse il percorso integrale della consolare in epoca romana, dibattito che si concluse solo tra Ottocento e Novecento. Nel 1923, all'atto dell'istituzione delle strade statali, il percorso della via Salaria venne incluso tra di esse con il nome di strada nazionale 67 Salaria, nome che nel 1928 diverr\u00e0 l'attuale strada statale 4 Via Salaria.\nOrigine del nome.\nIl suo nome, a differenza delle altre consolari che sono denominate per la localit\u00e0 a cui conducevano o per l'artefice della loro costruzione, deriva dall'essenziale utilizzo che se ne faceva: il trasporto del sale dai luoghi di produzione sul mare verso l'interno. Sul versante tirrenico, il sale aveva origine principalmente dal \"Campus salinarum\" alla foce del Tevere. Gli antichi Sabini del versante orientale inizialmente si procuravano il sale anche per l'alimentazione delle abbondanti greggi, dai luoghi di produzione del mare Adriatico.\nLa via Salaria, sul versante occidentale, era destinata a trasportare il sale dal guado del Tevere alla Sabina, mentre la via Campana dalla foce raggiungeva, costeggiando la riva destra del fiume, lo strategico guado in citt\u00e0 nei pressi dell'isola Tiberina e del Foro Boario. Una via era di fatto il prolungamento dell'altra, costituendone un sistema di collegamento viario assolutamente strategico e unitario. Questo sistema viario era presente ancora prima della fondazione di Roma nell'VIII secolo a.C. A partire dal XV secolo, per indicare il tratto Roma-Rieti della consolare, si \u00e8 diffusa anche l'erronea denominazione di \"Via Quinzia\" (che indica invece altre strade consolari romane); questo nome \u00e8 utilizzato ancora oggi e ha dato luogo a toponimi come Borgo Quinzio.\nTracciato.\nDentro Roma, il tratto urbano della via Salaria usciva dalle mura Serviane costeggiando le pendici occidentali del Quirinale e l'area dove sorger\u00e0 Fontana di Trevi, con il nome di \"vicus Caprarius\" (attuali via della Pilotta, via di San Vincenzo e via della Stamperia). La \"Salaria Vetus\" saliva sul Pincio attraversando le mura Aureliane a porta Pinciana e proseguendo dai Parioli (per le attuali via Paisiello, via de Cavalieri, viale Romania e via di San Filippo Martire) verso il monte Antenne (\"Antemnae\"). La \"Salaria Nova\" usciva invece dalle mura Serviane a porta Collina e dalle mura Aureliane a porta Salaria e, costeggiando l'area dell'attuale Villa Ada, si ricongiungeva al tracciato pi\u00f9 antico nei pressi dell'attraversamento dell'Aniene sul ponte Salario.\nAddentrandosi nel territorio della Sabina, superava la vicina torre medievale e giungeva ai colli di Fidene (\"Fidenae\") e l\u2019attuale Colle Salario per proseguire verso Settebagni (\"Septem balnea\"). Veniva dunque aggredita la collina della Marcigliana, superata Eretum (attuale territorio di Monterotondo) e quindi il passo sul torrente Corese (\"Cures\", attuale Passo Corese); al miglio XXXIII la strada incontrava la stazione di sosta di \"Vicus Novus\" o \"Mansio at Novas\" (attuale Osteria Nuova) e pi\u00f9 avanti Torricella e Poggio San Lorenzo.\nNei pressi di \"Trebula Mutuesca\", oggi Monteleone Sabino, si staccava dalla Salaria la via Cecilia, che volgeva a levante scavalcando l'Appennino con il valico di \"Sella di Corno\" per raggiungere la piana di \"Amiternum\" e il \"Passo delle Capannelle\" proseguendo per il paese dei \"Pretutii\" (la provincia di Teramo) fino al mare nei pressi di Giulianova. Nei pressi dell'attuale Belmonte in Sabina, la Via Salaria superava il torrente Ariana con il Ponte Sambuco, tuttora conservato.\nDa l\u00ec, la via costeggiava il fiume Turano e faceva ingresso nella citt\u00e0 sabina di Rieti (\"Reate\"), dove attraversava il fiume Velino con il Ponte romano di Rieti e raggiungeva il foro superando il dislivello tramite un viadotto (i cui resti sono ancora visibili nelle fondamenta degli edifici in via Roma), sul quale si apriva la Porta Romana della cinta muraria. Una pietra miliare della Via Salaria \u00e8 visibile nella cripta della Cattedrale di Rieti, dove \u00e8 stata riutilizzata come colonna.\nDa qui l'arteria volgeva verso oriente, uscendo da Reate dalla Porta Interocrina e costeggiando il fiume Velino fino a raggiungere l'alta \"Civitas ducalis\", oggi Cittaducale (di fondazione medievale e non romana), e successivamente l'importante localit\u00e0 termale di Cotilia (\"Vicus reatinus\") nella Piana di San Vittorino.\nAttraversato il Velino presso il Ponte Margherita, la Via entra a Borgo Velino e ad Antrodoco (\"Interocr\u00ecum\"). La Salaria proseguiva in direzione nord all'interno delle Gole del Velino, alle pendici del monte Terminillo, il cui superamento richiese idee e soluzioni tecniche avanzate per gli ingegneri di Augusto, di Vespasiano e di Traiano; ancora oggi nelle gole sono visibili gli imponenti tagli nella roccia operati per permettere il passaggio della strada. La strada si inerpica progressivamente sino a uscire dalle gole giungendo all'abitato di Posta, strategica e antica \"mansio\" romana, e quindi all'ampio altipiano di Bacugno e di Cittareale, nell'antica Valle Falacrina sino a raggiungere il valico di Torrita (1000 m s.l.m.).\nA questo punto la strada scavalca lo spartiacque tirreno-adriatico e comincia a scendere nell'ampio altipiano della conca amatriciana. La via quindi scende nella valle del Tronto, attraversando Accumoli e Pescara del Tronto, Arquata del Tronto, Trisungo, Quintodecimo, Acquasanta Terme per giungere ad Ascoli Piceno (\"Asculum\") e infine sul Mare Adriatico in localit\u00e0 \"Castrum Truentinum\" alla foce del fiume sulla riva destra (Martinsicuro)."}
{"id": "361199", "revid": "2091899", "url": "https://it.wikipedia.org/wiki?curid=361199", "title": "Autorotazione", "text": "Nella terminologia aeronautica con il termine di autorotazione ci si riferisce a due situazioni diverse, a seconda che siano collegate ad apparecchi ad ala fissa o ad ala rotante (come gli elicotteri).\nAutorotazione di velivolo ad ala fissa.\nIn un velivolo \u00e8 possibile assistere a fenomeni di distacco della vena fluida in prossimit\u00e0 delle estremit\u00e0 delle semiali. Questi ingenerano una rotazione del velivolo stesso intorno all'asse di rollio, rotazione che, a seconda delle caratteristiche del velivolo coinvolto, pu\u00f2 autoestinguersi o essere galvanizzata. Questa seconda evenienza pu\u00f2 portare all'ingovernabilit\u00e0 dell'aereo, visto che, ogni tentativo di correggere il moto di autorotazione tramite gli alettoni sortisce l'effetto contrario di aumentare la velocit\u00e0 di rotazione dell'aeroplano.\nQuando l'ala \u00e8 stallata e l'angolo di attacco \u00e8 maggiore di quello di stallo, ogni aumento nell'angolo di attacco causa una discesa del coefficiente di salita con conseguente discesa del velivolo. Come l'ala discende l'angolo di attacco aumenta, causando la diminuzione del coefficiente di salita e l'angolo di attacco in aumento. Cos\u00ec invertendo i termini. Per questa ragione l'angolo di attacco \u00e8 instabile quando \u00e8 maggiore dell'angolo di stallo. Qualunque variazione dell'angolo di attacco su un'ala causer\u00e0 la rotazione dell'intera ala, spontaneamente e continuativamente.\nQuando l'angolo di attacco di un'ala di un velivolo raggiunge l'angolo di stallo, il velivolo \u00e8 a rischio autorotazione; pu\u00f2 degenerare in una rotazione se il pilota non attua manovre correttive.\nAutorotazione nella tecnologia Airborne Wind Energy.\nL'autorotazione \u00e8 la base della tecnologia Airborne Wind Energy (AWE). Nei sistemi \"High-altitude wind power\" il fenomeno dell'autorotazione \u00e8 frequente: SkyMill Energy,Joby Energy,Sky Windpower, BaseLoad Energy, Magenn Power e Makani Power stanno studiando sistemi \"airborne wind energy conversion systems\" (AWECS) che impiegano l'autorotazione di pale per azionare rotori di generatori elettrici in quota, e trasmettere la corrente elettrica a terra via cavo.\nAutorotazione di aeromobile ad ala rotante.\nIl medesimo fenomeno \u00e8 invece fondamentale e positivo nel caso dell'elicottero. In caso di un'avaria del propulsore, il pilota pu\u00f2 tentare di rimediare escludendo il propulsore stesso; il rotore grazie alla ruota libera tra la trasmissione ed il propulsore continua a ruotare liberamente. &lt;br&gt;\nGiocando sul passo delle pale si mantiene il rotore alla giusta velocit\u00e0 di rotazione, tenendo conto che la parte antirotativa e quella autorotativa del rotore sono normalmente equilibrate in modo da favorire la rotazione del rotore. Occorre per\u00f2 restare nei limiti di velocit\u00e0 imposti per ogni singolo modello di elicottero indicati nel manuale di volo. In questa maniera il rotore continua a girare rallentando la caduta dell'elicottero, che in normali condizioni \u00e8 in grado di atterrare in autorotazione senza alcun danno e pericolo. Il termine \"autorotazione\" pu\u00f2 essere fatto risalire al periodo dello sviluppo dei primi elicotteri tra il 1915 e 1920 e si riferisce alla rotazione del rotore senza la forza propulsiva del motore.\nNel volo normale, l'aria viene aspirata nel sistema rotore principale dall'alto verso il basso, ma durante l'autorotazione l'aria si muove verso l'alto nel sistema rotore mentre l'elicottero scende. L'autorotazione avviene perch\u00e9 meccanicamente il rotore \u00e8 disaccoppiato dal motore e l'inclinazione delle pale \u00e8 tale da avere un passo negativo rispetto al piano orizzontale e rifilata dall'aria. Gli elicotteri devono dimostrare questa caratteristica per ottenere la certificazione.\nLa autorotazione pi\u00f9 lunga fu ottenuta da Jean Boulet nel 1972 quando raggiunse i 12.440\u00a0m (40.814\u00a0ft) con un A\u00e9rospatiale Lama. A \u221263\u00a0\u00b0C il motore non fu pi\u00f9 in grado di funzionare e di ripartire. Atterr\u00f2 con l'autorotazione.\nDiscesa e atterraggio.\nNell'elicottero, l'autorotazione \u00e8 riferita alla manovra di discesa nel momento in cui il motore \u00e8 disaccoppiato dal rotore principale, e le pale girano esclusivamente grazie al movimento verso l'alto posseduto dall'aria. La \"freewheeling unit\" \u00e8 una frizione che disaccoppia in qualunque momento il motore dal rotore. Se il motore si pianta, la \"freewheeling unit\" automaticamente disaccoppia il motore dal rotore.\nLa causa pi\u00f9 comune di un'autorotazione \u00e8 la piantata di motore, ma pu\u00f2 essere eseguita in eventi di malfunzionamento del rotore di coda, da quando non c'\u00e8 pi\u00f9 momento torcente in autorotazione. Se l'altitudine lo permette, pu\u00f2 essere eseguita per recuperare una situazione di \"vortex ring state\". In tutti i casi, un atterraggio dipende da altitudine e velocit\u00e0 al momento dell'inizio dell'autorotazione.\nNel momento dell'avaria del motore, le pale del rotore principale producono portanza per inerzia. Con l'abbassamento del passo collettivo, il pilota riduce la portanza e conseguentemente la resistenza, l'elicottero comincia una discesa che produce un flusso di aria ascendente attraverso il rotore. Questo flusso ascendente di aria fornisce una spinta sufficiente a mantenere in rotazione il rotore durante la discesa.\nDato che il rotore di coda \u00e8 sempre mantenuto in rotazione da quello principale, il controllo dello stesso \u00e8 tenuto normale; quando la coppia non \u00e8 pi\u00f9 data dalla rotazione, per mantenere il volo direzionale, il pilota deve agire sui pedali del rotore di coda per eliminare la coppia antagonista. Molti fattori influiscono sulla discesa in autorotazione: densit\u00e0 dell'aria, peso, numero giri rotore, e velocit\u00e0 di avanzamento.\nIl controllo primario da parte del pilota come rateo di discesa, \u00e8 la velocit\u00e0 dell'aria. Velocit\u00e0 dell'aria pi\u00f9 alte o pi\u00f9 basse sono ottenute controllando il passo ciclico, come nel volo normale. Il rateo di discesa \u00e8 alto a velocit\u00e0 dell'aria uguale a zero e raggiunge il minimo a velocit\u00e0 dell'aria di circa 50/60 nodi. Come la velocit\u00e0 dell'aria aumenta oltre che dando ratei di discesa minimi, il rateo di discesa aumenta ancora. Perfino a velocit\u00e0 dell'aria uguale a zero, il rotore ha il coefficiente di attrito simile a quello di un paracadute. Quando si atterra da un'autorotazione, l'energia immagazzinata nelle pale \u00e8 usata per diminuire il rateo di discesa e atterrare delicatamente. Un'energia di rotore elevata \u00e8 richiesta per fermare un elicottero con un rateo di discesa elevato, cos\u00ec l'opposto. Discese autorotazionali a velocit\u00e0 dell'aria elevate o basse sono molto critiche. Ogni elicottero ha una specifica velocit\u00e0 dell'aria alla quale corrisponde una efficienza maggiore nel \"volo\" a motore spento. La migliore velocit\u00e0 dell'aria \u00e8 quella che combina la portanza maggiore con il minor rateo di discesa. Velocit\u00e0 dell'aria specifiche per l'autorotazione sono stabilite per ogni elicottero, sulla base di condizioni di aria e di carico. In alta quota con bassa densit\u00e0 dell'aria e carico leggero, migliori prestazioni si ottengono da una lieve diminuzione della velocit\u00e0. Seguendo questa procedura, in accordo alle condizioni esistenti, il pilota pu\u00f2 ottenere approssimativamente lo stesso angolo di discesa in qualsiasi circostanza e stimare il punto di atterraggio.\nRegioni autorotazionali.\nDurante l'autorotazione verticale, il disco rotore \u00e8 diviso in tre regioni, la regione \u201cdriven\u201d, la regione \u201cdriving\u201d, e la regione \u201cstallo\u201d. La dimensione di queste regioni varia con il passo delle pale, con la velocit\u00e0 di discesa, e il numero di giri del rotore. Quando si cambiano tali parametri, passo, velocit\u00e0 di discesa, le dimensioni delle regioni cambiano reciprocamente.\nLa regione \u201cdriven\u201d, anche chiamata regione dell'elica, \u00e8 la regione alle estremit\u00e0 delle pale. Normalmente, si compone di circa il 30% del raggio rotore. \u00c8 la regione \u201cdriven\u201d che produce il trascinamento. Il risultato complessivo \u00e8 un rallentamento nella rotazione delle pale.\nLa regione \u201cdriving\u201d, o regione autorotativa, \u00e8 normalmente compresa tra il 25% e il 70% del raggio delle pale, producendo la forza necessaria per attivare l'autorotazione. La forza aerodinamica totale nella regione \u201cdriving\u201d \u00e8 inclinata leggermente in avanti rispetto all'asse di rotazione, producendo una forza costante in accelerazione. Questa inclinazione fornisce spinta, che tende ad accelerare la rotazione delle pale. La regione \u201cdriving\u201d varia a seconda della regolazione del passo delle pale, velocit\u00e0 di discesa, e numero di giri del rotore.\nLa regione interna, il 25%, viene denominata regione di \u201cstallo\u201d e opera sopra il suo massimo angolo di attacco (angolo di stallo) causando attrito che tende a rallentare la rotazione. A numero di giri costante del rotore si ottiene regolando il passo collettivo in modo tale che le forze di accelerazione delle pale della regione \u201cdriving\u201d siano equilibrati con le forze di decelerazione delle regioni \u201cdriven\u201d e \u201cstallo\u201d. Controllando la dimensione della regione \u201cdriving\u201d, il pilota pu\u00f2 regolare l'autorotazione. Ad esempio, se il pitch \u00e8 sollevato, l'angolo di inclinazione aumenta in tutte le regioni. Ci\u00f2 causa che il punto di equilibrio si muova lungo l'intero arco delle pale, aumentando cos\u00ec la dimensione della regione \u201cdriven\u201d. La regione di \u201cstallo\u201d diventa pi\u00f9 grande, mentre la regione \u201cdriving\u201d diventa pi\u00f9 piccola. Riducendo la dimensione della regione \u201cdriving\u201d si provoca la forza di accelerazione della regione \u201cdriving\u201d e la diminuzione del numero di giri."}
{"id": "361201", "revid": "396099", "url": "https://it.wikipedia.org/wiki?curid=361201", "title": "Spazio separabile", "text": "In matematica, e pi\u00f9 precisamente in topologia, uno spazio separabile \u00e8 uno spazio topologico che contiene un sottoinsieme numerabile e denso.\nGli spazi usati generalmente in analisi matematica e in geometria sono separabili: ad esempio la retta reale \u00e8 separabile, perch\u00e9 contiene i numeri razionali, che sono un sottoinsieme denso e numerabile.\nAllo stesso modo in cui i numeri reali possono essere approssimati, con la precisione desiderata, con numeri razionali, cos\u00ec uno spazio separabile possiede sottoinsiemi numerabili, tramite i quali ci si pu\u00f2 avvicinare quanto si vuole a ogni suo elemento, nel senso di limite matematico.\nDefinizione.\nUno spazio topologico formula_1 \u00e8 detto separabile se esiste un sottoinsieme numerabile e denso in formula_1, cio\u00e8:\nformula_3."}
{"id": "361210", "revid": "1714743", "url": "https://it.wikipedia.org/wiki?curid=361210", "title": "Corrado del Monferrato", "text": "Biografia.\nGiovinezza poco conosciuta.\nPoco sappiamo dell'esistenza giovanile del marchese Corrado, i primi documenti certi su di lui risalgono al 1160, ma si tratta di frammenti o di notizie poco rilevanti. Notizie, seppur confuse, abbiamo su un possibile trattato di matrimonio tra le figlie del re inglese Enrico II e uno dei rampolli di Guglielmo V. Pi\u00f9 informazioni possediamo invece dal 1172, quando Corrado \u00e8 coinvolto insieme al Barbarossa nel conflitto comunale (oltre ad esserne imparentati, era tradizione familiare degli Aleramo essere filoimperiali).\nCon e contro il Barbarossa.\nSconfitto il Barbarossa, egli dovette prendere parte alle trattative di pace, scortando addirittura i legati pontifici di papa Alessandro III fino a Modena. In Toscana Corrado trascorse la quasi totalit\u00e0 del 1176, ricevendo l'anno successivo feudi e terre dalla sorella Agnese tra Marturi e Poggibonsi.\nAncora fedele a Federico I, lo si ritrova ad Assisi due anni dopo al seguito dell'imperatore. Ma quella \u00e8 l'ultima occasione in cui lo si ritrova al seguito dei tedeschi.\nVenuto in rottura con il cancelliere imperiale Cristiano di Magonza, Corrado si volse contro l'imperatore comandando una rivolta che non riusc\u00ec: fatto prigioniero dal cancelliere, dovette pagare un forte riscatto ma da quel momento la sua famiglia inizi\u00f2 sempre pi\u00f9 a legarsi con i Comneni di Bisanzio.\nCon l'aiuto di questi, nel settembre 1179 Corrado allest\u00ec una forte armata che attacc\u00f2 e sconfisse quella tedesca capitanata da Cristiano che, fatto prigioniero, venne affidato al fratello Bonifacio. Il progetto dell'imperatore bizantino era senza dubbio quello di condurre Cristiano in Oriente, ma la sconfitta dell'antipapa Innocenzo III nel 1180 e la crisi della politica orientale in Italia pose fine al progetto e Cristiano venne infine rilasciato dietro forte somma.\nMarchese.\nRilasciato Cristiano e riveduti i piani di politica estera, Corrado ritenne pi\u00f9 ragionevole riavvicinarsi ai tedeschi. Lo si ritrova, come delegato imperiale, a rappresentare Federico I a Tortona nel 1183. Partito nel 1185 il padre Guglielmo per Gerusalemme, Corrado ottenne praticamente il controllo del marchesato.\nMa intanto i bizantini tornavano ad entrare nella vita di Corrado: Isacco II Angelo, imperatore d'Oriente, propose sua sorella Teodora Angelina al fratello Bonifacio ma, essendo questi gi\u00e0 sposato, la proposta di Isacco fu presa in considerazione da Corrado, presumibilmente rimasto da poco vedovo.\nCorrado, sposatosi, sostenne il cognato nelle lotte intestine dell'Impero ma, coinvolto nella rivolta di Alessio Branas, prefer\u00ec abbandonare Costantinopoli, ed imbarcatosi su navi genovesi, part\u00ec per la Siria.\nIn Oriente.\nNel 1187 l'arcivescovo di Tiro aveva predicato la terza crociata. Risposero all'appello di papa Clemente III l'imperatore, il re francese Filippo II e l'inglese Riccardo Cuor di Leone.\nSbarcato a Tiro, trov\u00f2 la situazione cristiana degenerata di colpo dopo la battaglia di Hattin.\nLo stesso re e il padre di Corrado erano nelle mani degli infedeli.\nTiro era l'ultima citt\u00e0 cristiana in Oriente e Corrado, in quanto erede tedesco e parente di Guglielmo, fu scelto come legittimo re di Gerusalemme. In realt\u00e0 gli fu riconosciuta solo la reggenza sulla citt\u00e0 in attesa che arrivassero le forze europee, ma Corrado ne ottenne per lui e i suoi successori il governo.\nSaladino apparve poco dopo alle mura di Tiro, ma i suoi sforzi e i suoi tentativi di corruzione furono vani: Corrado difese strenuamente la citt\u00e0, salvandola e garantendo ancora per un secolo la presenza cristiana in Terrasanta.\nDopo aver partecipato alla battaglia per la riconquista di San Giovanni D'Acri ed essere scampato a stento alla cattura da parte dei musulmani, Corrado venne salvato dal re di Gerusalemme Guido di Lusignano, appena riscattato, e gli furono apertamente riconosciute le sue signorie su Tiro e Beirut.\nNuovamente maritatosi con Isabella di Gerusalemme - legittima erede del Regno di Gerusalemme - fu tacciato di codardia dai crociati al seguito di Riccardo I d'Inghilterra che volevano occupare i suoi possedimenti, Corrado ottenne per\u00f2 dalla mediazione del re Filippo II di Francia - che era suo cugino - nuovamente i territori per s\u00e9 e per la sua famiglia.\nLa notizia della imminente incoronazione venne consegnata a Corrado il 21 aprile 1192; il 28 cadde in un'imboscata tesagli da nemici ancora ignoti - forse sicari della setta siriana detta degli \"Assassini\" (o forse da sicari di Guido di Lusignano) e mor\u00ec. Sua moglie Isabella stava aspettando Maria, che sarebbe diventata sua erede al Regno di Gerusalemme. Gli successe come Marchese di Monferrato il fratello Bonifacio."}
{"id": "361212", "revid": "158913", "url": "https://it.wikipedia.org/wiki?curid=361212", "title": "Concupiscenza", "text": "La concupiscenza \u00e8 un termine che possiede diverse sfumature a seconda degli ambiti in cui viene utilizzato. Un primo significato \u00e8 quello che indica l'atteggiamento di persone adulte di brama, desiderio, rivolto in particolare ai piaceri sessuali.\nFilosofia greca.\nIl primo ad utilizzare il termine in questo senso \u00e8 Platone, che, nella \"Repubblica\", per la prima volta presenta una strutturata divisione dell'anima (nei dialoghi precedenti fa riferimento all'anima anche con maggiore insistenza, senza tuttavia effettuarne una divisione in parti, perci\u00f2 si intende che si sia, in essi, riferito all'anima razionale).\nL'anima per l'appunto concupiscibile \u00e8 l'anima cui appartengono bisogni ed istinti propri per lo pi\u00f9 dell'animalit\u00e0, essa appartiene pertanto agli uomini che adorano collezionare denari ed averi, giacch\u00e9 con questi soddisfano i loro bisogni del cibo e degli amori. Si guardi ad esempio, per rafforzare l'immagine della concupiscenza per Platone, la metafora mitica della biga alata (ripresa sempre da Platone nel Fedro), mito dell'Ateniese che propone con forte evidenza la situazione dottrinalmente matura dell'anima umana, in cui la parte concupiscibile \u00e8 rappresentata dal cavallo nero che tende verso il basso, dirottando di conseguenza l'intero carro verso la parte sottostante. Nella \"cristianizzazione\" di Platone sar\u00e0 frequente una rilettura religiosa della tematica, giacch\u00e9 alla religione si attribuisce per antonomasia il dividere l'altura delle cose belle e divine dalla bassezza delle cose rozze ed incolte.\nLeggiamo il termine \"concupiscenza\" anche nello Stagirita Aristotele, il quale sostiene che il piacere umano ha sia una connotazione spirituale sia una materiale. Il piacere pertanto pu\u00f2 essere provato sia per un bene spirituale sia per uno \u00absensibile\u00bb, ma, mentre nei primi solo l'anima \u00e8 in grado di recepirli, nei secondi tale piacere pu\u00f2 essere recepito sia dall'anima sia dal corpo. In questa prospettiva la concupiscenza designa il desiderio di questa seconda specie di piacere.\nCristianesimo.\nNella teologia cattolica \u00e8 definita concupiscenza la brama di possesso e la debolezza della natura umana che porta l'uomo a commettere il peccato, di qualunque natura esso sia. Essa non \u00e8 ritenuta un peccato quanto un'inclinazione verso il male, ed \u00e8 considerata uno dei segni del peccato originale.\nGiansenismo.\nNel giansenismo la concupiscenza ha assunto un ruolo centrale poich\u00e9 costituisce la ragione principale della corruzione umana la quale ha origine con il peccato originale quando Adamo con la sua scelta ha rivolto verso le creature quell'amore che avrebbe dovuto rivolgere solo al Creatore. Per tale ragione l'individuo ha una inclinazione naturale al male e solo Dio pu\u00f2 concedere agli eletti la grazia della salvezza. Il giansenismo in tal modo si pone in forte contrasto con il molinismo che invece sostiene la tesi della grazia sufficiente per la quale la salvezza pu\u00f2 sempre essere raggiunta dagli uomini."}
{"id": "361219", "revid": "106456", "url": "https://it.wikipedia.org/wiki?curid=361219", "title": "Antonio Maspes", "text": "Professionista dal 1952 al 1968, fu sette volte campione del mondo nella velocit\u00e0.\nCarriera.\nSi appassion\u00f2 alla pista a partire dall'et\u00e0 di quattordici anni, quando entr\u00f2 al velodromo Vigorelli attirato dal rombo delle moto usate nelle gare degli stayer. Inizi\u00f2 presto a correre e, per partecipare e vincere un campionato minore nel 1947, trucc\u00f2 la data di nascita. Vinse il titolo italiano di velocit\u00e0 e di tandem sia negli allievi che nei dilettanti, partecipando poi nel 1952 ai Giochi olimpici di Helsinki dove, in coppia con Cesare Pinarello, conquist\u00f2 la medaglia di bronzo nel tandem.\nPass\u00f2 professionista a fine 1952 e conquist\u00f2 a Firenze la prima maglia tricolore da professionista nella velocit\u00e0, che vinse per altre dieci volte fra il 1953 e il 1965, sconfitto solo per tre volte. Nel 1955, sulla pista casalinga del Vigorelli, conquist\u00f2 il primo titolo iridato, che biss\u00f2 l'anno successivo a Copenaghen. Vinse sette titoli mondiali nella velocit\u00e0, quattro consecutivi dal 1959 al 1962 e nel 1964. Nel 1963 fu invece sconfitto dall'eterno rivale Sante Gaiardoni sulla pista di Rocourt. I suoi sette titoli eguagliarono quelli ottenuti del belga Joseph Scherens e furono superati, solo negli anni ottanta, dalle dieci vittorie del giapponese Koichi Nakano.\nFra le sue vittorie, cinque Gran Premi di Parigi consecutivi. Il 20 luglio 1960 stabil\u00ec il record mondiale sui 200 metri con 10\"8 contro Michel Rousseau dopo un surplace di 25 minuti.\nChiuse la carriera nel 1968, dopo aver ottenuto, all'et\u00e0 di 35 anni, ancora un quarto posto ai campionati del mondo. Dopo aver ricoperto alcuni incarichi federali, fra cui quello di responsabile tecnico del Vigorelli, si spense nell'ottobre 2000, all'et\u00e0 di 68 anni. \u00c8 sepolto nella Cripta del Famedio del Cimitero Monumentale di Milano. Alla sua morte la pista milanese del Vigorelli gli fu intitolata.\nTelevisione.\nAntonio Maspes partecip\u00f2 nel 1964 insieme a Luciano Sangiorgi e Franco Cassano a una serie di \"sketch\" della trasmissione pubblicitaria televisiva \"Carosello\", pubblicizzando gli elettrodomestici della Ignis."}
{"id": "361226", "revid": "26891", "url": "https://it.wikipedia.org/wiki?curid=361226", "title": "Savoia-Marchetti S.55 X", "text": ""}
{"id": "361227", "revid": "1543377", "url": "https://it.wikipedia.org/wiki?curid=361227", "title": "Titulus crucis", "text": "Il Titulus \"crucis\" \"(titolo, iscrizione della croce)\" \u00e8 l'iscrizione, riportata differentemente dai quattro vangeli canonici, che sarebbe stata apposta sopra la croce di Ges\u00f9, quando egli fu crocifisso, per indicare la motivazione della condanna. L'esibizione della motivazione della condanna, infatti, era prescritta dal diritto romano, per quanto non - come indicato da Giovanni - in tre lingue, usanza riservata solo ad eventi solenni.\nIl \"titulus\" identifica anche una reliquia conservata a Roma nella Basilica di Santa Croce in Gerusalemme e costituita da una tavola di legno di noce, che secondo la tradizione sarebbe il cartiglio originario infisso sopra la croce. Il legno, ritrovato in una nicchia nel 1492 durante lavori di conservazione condotti nella chiesa, reca una parte di un'iscrizione (presumibilmente, ma senza alcuna certezza, frutto di uno smembramento) in caratteri compatibili con quelli del I secolo, da destra a sinistra (comprese le righe in greco e latino), in tre lingue diverse: ebraico, greco e latino. L'ordine appare diverso da quello riferito da Giovanni (ebraico, latino e greco). Il manufatto \u00e8 stato datato attraverso un'analisi al carbonio-14 al X-XII secolo.\nIl testo dell'iscrizione.\nNelle rappresentazioni artistiche della crocifissione si riporta tradizionalmente come \"titulus\" le sole quattro lettere \u00abINRI\u00bb, iniziali dell'espressione latina \"Iesus Nazarenus Rex Iudaeorum\" (letteralmente, \u00abGes\u00f9 il Nazareno, Re dei Giudei\u00bb), che traduce il testo greco del vangelo di Giovanni. Similmente sui crocifissi delle chiese ortodosse l'iscrizione ha le lettere \u00abINBI\u00bb, utilizzando il testo greco equivalente (\"\u1f38\u03b7\u03c3\u03bf\u1fe6\u03c2 \u1f41 \u039d\u03b1\u03b6\u03c9\u03c1\u03b1\u1fd6\u03bf\u03c2 \u1f41 B\u03b1\u03c3\u03b9\u03bb\u03b5\u1f7a\u03c2 \u03c4\u1ff6\u03bd \u1f38\u03bf\u03c5\u03b4\u03b1\u03af\u03c9\u03bd\"). Osserva il teologo Raymond Brown che \"Giovanni non solo sviluppa l'iscrizione in un episodio pi\u00f9 complesso ma ne cambia il significato\" e \"la formulazione di Giovanni della dicitura \u00e8 la pi\u00f9 solenne e rimarchevole, come attestato dalla tradizione artistica della croce con un \u00abINRI\u00bb, dalla supposta scritta latina \"Iesus Nazarenus Rex Iudaeorum\". La solennit\u00e0 \u00e8 incrementata dall'indicazione che la scritta era trilingue\".\nI vangeli canonici non concordano con l'iscrizione relativamente al cartiglio che sarebbe stato apposto sulla croce e che avrebbe riportato come motivo della condanna: \u00abQuesti \u00e8 Ges\u00f9, il re dei Giudei\u00bb riportano i sinottici \"Vangelo secondo Matteo\" () e \"Vangelo secondo Luca\" () mentre l'iscrizione \u00e8 riportata come \u00abGes\u00f9 Nazareno, re dei Giudei\u00bb nel \"Vangelo secondo Giovanni\" (), dove si riferisce anche che era scritta in ebraico, latino e greco (). Il quarto vangelo afferma anche che, al leggerlo, i capi dei Giudei si recarono da Ponzio Pilato per chiedere che venisse corretto: secondo loro il \"titulus\" non doveva affermare che Ges\u00f9 fosse il Re dei giudei, ma che si fosse autoproclamato tale. Pilato rispose \"Quod scripsi, scripsi\", e si rifiut\u00f2 di modificare la scritta (\"Giovanni\" ). L'autorevole teologo e sacerdote cattolico Raymond Brown - nell'evidenziare come le quattro versioni evangeliche siano tutte diverse, \"con divertimento se pensiamo a chi ha un approccio letterale ai vangeli\" - rileva come la scritta non sembra esser stata fatta come sbeffeggiamento ma pare sottolineare che \"Ges\u00f9 fu vittima di una falsa accusa\" e \"ancor pi\u00f9 chiaramente che nei Sinottici, Giovanni usa Pilato per esprimere una valutazione teologica\".\nL'uso di tre lingue per un semplice criminale - come riportato dal Vangelo secondo Giovanni - non \u00e8 comunque storicamente verosimile e il teologo Raymond Brown evidenzia che \"possiamo essere ragionevolmente certi che i soldati romani non si sarebbero preoccupati di trascrivere l'accusa ad un criminale in tre lingue. Iscrizioni multilingue erano usate nell'antichit\u00e0 ma solo in eventi solenni, come un proclama imperiale\" e quindi \"le tre lingue hanno significato simbolico. L'Ebraico \u00e8 la lingua sacra delle Scritture di Israele; il Latino \u00e8 la lingua del conquistatore Romano; il Greco \u00e8 la lingua in cui il messaggio di Ges\u00f9 viene diffuso e scritto\"; alcuni antichi copisti variarono, sempre simbolicamente, l'ordine dei testi in \"Ebraico, Greco e Latino, ponendo per ultima di importanza la lingua imperiale\".\nNel XX secolo un erudito ebreo, Schalom Ben-Chorin, avanz\u00f2 l'ipotesi che la scritta ebraica fosse: \"Yeshua haNotzri (u)Melech haYehudim\", cio\u00e8 letteralmente: \"Ges\u00f9 il Nazareno e il Re dei Giudei\". In tal caso le iniziali delle quattro parole corrisponderebbero esattamente con il tetragramma biblico, il nome impronunciabile di Dio, motivando con maggior forza le proteste degli ebrei.\nIl \"Titulus\" di Roma.\nLa conservazione come reliquia del \"titolo\" apposto sulla croce \u00e8 testimoniata per la prima volta nel IV-V secolo dall'\"itinerario\" (\"Paeregrinatio\") di Egeria, che racconta il proprio pellegrinaggio a Gerusalemme nell'anno 383.\nSuccessivamente il \"titulus\" fu descritto nel 570 da Antonino di Piacenza, un pellegrino che vide le reliquie della Passione a Gerusalemme. Egli riporta la seguente iscrizione: \"Hic est rex Iudaeorum\", cio\u00e8 il testo di Matteo.\nUna tavola di legno, che la tradizione cattolica ritiene essere parte del \"titulus\", ma che \u00e8 stata datata al X-XII secolo attraverso la datazione al Carbonio-14, \u00e8 conservata a Roma, nella Basilica di Santa Croce in Gerusalemme, insieme a un presunto chiodo della Passione e a frammenti della Vera Croce. Tutti questi oggetti, secondo la tradizione, furono rinvenuti da Elena, madre dell'imperatore romano Costantino I, che nel IV secolo visit\u00f2 Gerusalemme e fece scavare l'area del Golgota.\nRisulta discussa la questione se \u00e8 verosimile ritenere che il cartiglio della croce sia stato conservato e se la reliquia romana possa corrispondere realmente all'originale o almeno essere una copia fedele di quest'ultimo. Alcuni studiosi hanno supposto che il cartiglio sia proprio quello originale, in particolare \u00e8 stato sostenuto che sarebbe stato staccato dalla croce e deposto inizialmente nel sepolcro assieme al corpo di Ges\u00f9. La sepoltura, caratterizzata secondo i vangeli dall'utilizzo di una tomba di ampie dimensioni, dal trattamento della salma con unguenti preziosi e dall'avvolgimento in un sudario, avrebbe avuto tutte le caratteristiche di una sepoltura regale. L'aggiunta del cartiglio, il cui testo appariva ai seguaci di Ges\u00f9 inconsapevolmente profetico della regalit\u00e0 di Ges\u00f9, si accorderebbe con le intenzioni di Giuseppe d'Arimatea e di Nicodemo.\nPer rispondere alla seconda questione a partire dal 1995 hanno avuto accesso al \"titulus\" alcuni studiosi, fra cui Carsten Peter Thiede e Michael Hesemann, che hanno collaborato ad indagini scientifiche necessarie alla datazione del manufatto (rilievo fotografico, prelievo di campioni, ecc.).\nIl \"titulus\" di Santa Croce reca effettivamente una parte dell'iscrizione nelle tre lingue (ebraico, greco e latino). Anche i testi in latino e greco sono scritti, da destra a sinistra, come per l'ebraico. Nel testo latino \u00e8 riportata la versione \"Nazarinus\" anzich\u00e9 \"Nazarenus\". Il testo, poi, non sembra corrispondere esattamente a nessuno di quelli dei quattro vangeli. Queste anomalie sono considerate da alcuni indizi di autenticit\u00e0, in base al ragionamento che difficilmente un falsario le avrebbe introdotte.\nLe fotografie dell'iscrizione, inoltre, vennero fatte esaminare da diversi paleografi (contattati indipendentemente dai tre ricercatori sopra citati), i quali condussero un'indagine paleografica comparativa. In particolare le lettere risultarono perfettamente compatibili con quelle del I sec., confermando, quindi, la possibilit\u00e0 che la reliquia fosse l'originale o almeno una copia fedele dell'originale.\nResta infine il problema se tale copia o presunto originale possa essere quello utilizzato sul monte Calvario. Per chiarire la questione la Santa Sede autorizz\u00f2 il prelievo di campioni del legno che vennero datati attraverso l'utilizzo del metodo del carbonio-14. I risultati, pubblicati nel 2002, determinarono che il legno risalirebbe all'intervallo tra gli anni 980 e 1150."}
{"id": "361228", "revid": "287204", "url": "https://it.wikipedia.org/wiki?curid=361228", "title": "Meccanizzazione agraria", "text": "Con la locuzione meccanizzazione agraria, si intendono tutte quelle operazioni atte ad automatizzare, migliorare e sfruttare al massimo le attivit\u00e0 agricole in tutti i loro aspetti: preparazione del terreno, semina, raccolta.\nLa meccanica agraria \u00e8 la disciplina che studia le problematiche legate alla meccanizzazione agraria; \u00e8 un ramo dell'ingegneria agraria.\nAntichit\u00e0.\nNell'antichit\u00e0 l'uomo era nomade, ossia si spostava da una zona all'altra, cibandosi solamente di ci\u00f2 che offriva il luogo (frutta, radici, bacche, ecc.) e di cacciagione. Con la sua trasformazione a sedentario, l'essere umano cominci\u00f2 ad allevare bestiame ed a coltivare i campi. Da quel momento, complice l'aumento della popolazione, esso ha sempre cercato di trovare un rimedio per aumentare la superficie coltivabile, incrementare la produzione agricola e migliorarla adeguandola ad uno stile di vita sempre pi\u00f9 esigente.\nL'aratro.\nUno tra i pi\u00f9 antichi e semplici attrezzi della meccanica agricola \u00e8 l'aratro, trainato da buoi. Costituito solitamente da una lama metallica o di legno (comunemente definita vomere), consente di rivoltare il terreno, portando gli strati pi\u00f9 profondi, quindi pi\u00f9 fertili, in superficie. Questa operazione migliora la possibilit\u00e0 di coltivarlo nuovamente, una volta terminata la raccolta in quanto lo strato superficiale ha subito una depauperazione elevata a causa della coltura appena colta.\nQuesto sistema \u00e8 oggi quasi del tutto abbandonato nei paesi sviluppati. \u00c8 utilizzato ancora solamente da chi pratica ancora la produzione di sussistenza, mentre \u00e8 del tutto obsoleto in quella intensiva. Nei paesi poveri viene ancora adoperato perch\u00e9 la popolazione, in effetti, vive solamente di agricoltura di sussistenza.\nOggi.\nOggi la meccanizzazione \u00e8 intensamente utilizzata in tutte le branche dell'agricoltura e riguarda tutte le operazioni agricole.\nPreparazione del terreno.\nLa preparazione del terreno avviene tramite moderni macchinari che possono anche essere molto diversi dall'aratro, solitamente trainati da trattori e permettono una lavorazione veloce, a vari livelli di profondit\u00e0 in base all'obiettivo agronomico ed estesa.\nSemina.\nLa semina avviene tramite seminatrici apposite che permettono di inserire le sementi in profondit\u00e0 e distanziate, con una velocit\u00e0 sorprendente. Questo permette la copertura di un grande terreno in poco tempo.\nConcimazione e trattamento dei parassiti.\nLa concimazione avviene tramite l'utilizzo di macchine spandiconcime e la cura dei parassiti dannosi mediante macchine spargi-antiparassitari come l'atomizzatore agricolo. In aree pianeggianti ed molto grandi \u00e8 possibile l'utilizzo di piccoli aeroplani per il lancio di fitofarmaci.\nLavori di coltivazione.\nLa sarchiatura viene effettuata con macchine sarchiatrici, che permettono di rimuovere le erbacce presenti sui filari di coltivazione senza danneggiare le piante in vegetazione. Un lavoro molto importante viene svolto dai trattori, che fungono principalmente da rimorchio. Con l'ausilio di un trattore agricolo \u00e8 possibile tirare aratri, falciatrici, mietitrici, rimorchi e, se necessario, trainare i veicoli rimasti infossati.\nRaccolta.\nLa raccolta dei prodotti \u00e8 completamente meccanizzata e permette una produzione molto pi\u00f9 grande ed in tempi brevi. Ogni tipo di raccolta ha la sua macchina appositamente realizzata per ottimizzare tutte le operazioni. Esistono macchine per la raccolta dei tuberi e degli ortaggi, macchine per la vendemmia e scuotialberi per la raccolta della frutta e delle olive. La mietitrebbiatrice \u00e8 oggi la macchina agricola pi\u00f9 utilizzata per la raccolta intensiva delle graminacee e di altre piante alla base dell'alimentazione moderna: granoturco, riso, frumento, agrumi, segala, ecc.\nTrasformazione.\nLa trasformazione dei prodotti della terra in alimenti, non \u00e8 solamente meccanizzata, ma addirittura industrializzata. Tutto ci\u00f2 che viene oggi coltivato in qualche modo ha a che fare con la meccanizzazione. Non \u00e8 possibile pensare oggi ad un paese moderno che non abbia intensificato le sue colture senza l'aiuto di macchinari moderni ed all'avanguardia."}
{"id": "361230", "revid": "729019", "url": "https://it.wikipedia.org/wiki?curid=361230", "title": "Lee Mears", "text": "Biografia.\nMears inizi\u00f2 a giocare a rugby fin dalla scuola elementare e continu\u00f2 durante tutto il suo \"excursus\" scolastico, venendo selezionato dapprima per la rappresentativa del Devon, poi dell'Inghilterra U-16, U-18, U-19 e U-21: con quest'ultima partecip\u00f2 anche alla relativa Coppa del Mondo di categoria.\nIl primo contratto da professionista fu firmato nel 1997 per il Bath, nel quale all'inizio fece molta panchina, chiuso nel ruolo di tallonatore da Andy Long, Mark Regan e Jonathan Humphreys. Successivamente, dopo i trasferimenti dei primi due e una serie di infortuni a carico di Humphreys, dal 2004 Mears ha avuto un ruolo pi\u00f9 o meno stabile in squadra.\nSelezionato nell'Inghilterra \"A\" che disput\u00f2 la Churchill Cup 2004 non fu tuttavia schierato: lo fu nell'edizione successiva, dopodich\u00e9 arriv\u00f2 anche la chiamata della Nazionale maggiore, con la quale esord\u00ec nella serie di \"test\" autunnali del 2005, nella fattispecie contro .\nDopo l'esordio arrivarono anche le chiamate per tutti i Sei Nazioni a partire dal , e la convocazione alla in Francia.\nNel 2009 fu selezionato da Ian McGeechan nella squadra dei British and Irish Lions che intraprese il \"tour\" in Sudafrica; pi\u00f9 recentemente fu parte della selezione inglese alla in Nuova Zelanda.\nFuori dal campo gestisce, insieme al suo compagno di squadra Matt Stevens, un bar a Bath."}
{"id": "361233", "revid": "809148", "url": "https://it.wikipedia.org/wiki?curid=361233", "title": "Reazione-diffusione", "text": "Il modello matematico di reazione-diffusione \u00e8 l'equazione parabolica la cui omogenea associata \u00e8 l'equazione della diffusione: il termine di sorgente viene chiamato \"termine di reazione\" poich\u00e9 nell'applicazione pi\u00f9 frequente, dove la funzione incognita \u00e8 la concentrazione di un composto, \u00e8 associato ad una reazione chimica in cui partecipa il composto. L'equazione viene utilizzata sia per descrivere la concentrazione di una reazione chimica, sia per caratterizzare la diffusione di materia nello spazio.\nIl modello generale consiste nell'equazione del calore (equazione di diffusione) con incognita la funzione formula_1 in cui \u00e8 presente un termine non omogeneo formula_2, ovvero:\ndove formula_4 \u00e8 il coefficiente di diffusione (diffusivit\u00e0 di materia). Tale relazione \u00e8 nota col nome di \"equazione di reazione-diffusione\".\nA causa del termine non omogeneo di reazione formula_5, in generale l'equazione non soggiace ad un principio globale di conservazione della quantit\u00e0 di cui formula_6 \u00e8 la densit\u00e0.\nUna componente.\nLa versione pi\u00f9 semplice dell'equazione riguarda la concentrazione formula_6 di una singola sostanza in una dimensione:\nnota nella letteratura inglese come \"KPP equation\" (Kolmogorov-Petrovsky-Piskounov). \nEquazione di Fisher.\nUn caso particolare del modello generale di reazione-diffusione, che pu\u00f2 essere considerato un'estensione dell'equazione logistica che tiene conto della diffusione spaziale, \u00e8 stato proposto da Fisher:\ndove il termine di reazione \u00e8 descritto dal contributo non lineare formula_15, composto dalla generazione \"malthusiana\", cio\u00e8 proporzionale alla densit\u00e0 formula_16, e dalla limitazione non lineare formula_17 all'accrescimento della densit\u00e0 formula_6, proporzionale al quadrato della densit\u00e0. Questo termine definisce un valore critico locale della densit\u00e0 formula_6 dato da formula_20, per il quale il termine di reazione si annulla e il processo diviene localmente di pura diffusione. Tale densit\u00e0 critica definisce il limite locale superiore, oltre il quale la densit\u00e0 non pu\u00f2 crescere in situazione di regime. \nSistema a due componenti.\nUn'idea inizialmente proposta da Alan Turing \u00e8 che uno stato che \u00e8 stabile nel sistema locale potrebbe diventare instabile in presenza di diffusione.\nUn'analisi di stabilit\u00e0 lineare mostra comunque che linearizzando il sistema a due componenti:\nuna perturbazione formula_22 ad onda piana della soluzione stazionaria ed omogenea:\nsoddisfa:\nL'idea di Turing pu\u00f2 essere realizzata in quattro classi di equivalenza di sistemi, caratterizzati da differenti segni della matrice jacobiana formula_25 della funzione reazione.\nEsempio del \"Brusselatore\".\nSiano formula_26 e formula_27 le densit\u00e0 di due sostanze chimiche formula_28 e formula_29 interagenti secondo la reazione chimica studiata da G. Nicolis e Prigogine (1977):\ndove formula_34, formula_35, formula_36 e formula_37 designano sostanze la cui concentrazione viene mantenuta costante durante la reazione, allora si hanno le seguenti equazioni alle derivate parziali:\nTale modello prende il nome di \"Brusselatore\"."}
{"id": "361234", "revid": "712828", "url": "https://it.wikipedia.org/wiki?curid=361234", "title": "Tamith Kai", "text": ""}
{"id": "361237", "revid": "320578", "url": "https://it.wikipedia.org/wiki?curid=361237", "title": "Inter-rail", "text": ""}
{"id": "361239", "revid": "123875269", "url": "https://it.wikipedia.org/wiki?curid=361239", "title": "Quinto Lutazio Catulo (console 102 a.C.)", "text": "Biografia.\nCarriera politica.\nConosciuto anche come Quinto Lutazio Catulo Cesare, essendo nato come Sesto Giulio Cesare poi adottato da Quinto Lutazio Catulo; per nascita era cugino di primo grado di Gaio Giulio Cesare (padre di Cesare il dittatore e cognato di Gaio Mario e Lucio Cornelio Silla)\nDi famiglia nobile, fu prima amico e poi avversario politico di Gaio Mario, di cui fu collega nel consolato del 102. In precedenza era stato sconfitto alle elezioni per ben tre volte consecutive; una prima nel 106 a.C. da Gaio Atilio Serrano, poi nel 105 a.C. da Gneo Mallio Massimo e nel 104 a.C. da Gaio Flavio Fimbria. Non \u00e8 noto se si candid\u00f2 anche nel 103 a.C., anche se in ogni caso Cicerone non riporta il suo eventuale disappunto.\nBench\u00e9 non fosse riuscito ad impedire che i Cimbri forzassero il passo del Brennero avanzando nell'Italia settentrionale, nell'estate del 101 a.C. a Vercelli, nella battaglia dei Campi Raudii, gli eserciti di Catulo e Mario annientarono le forze nemiche. Per celebrare la vittoria, Catulo fece costruire un tempio, dedicato alla \"Fortuna huiusce diei\", nell'area sacra di Largo di Torre Argentina.\nIn seguito partecip\u00f2 alla guerra sociale, ma venne in conflitto con la fazione mariana e si tolse la vita asfissiandosi con il fumo.\nFu il padre di Quinto Lutazio Catulo, censore e console nel 78 a.C.\nLetterato di raffinata cultura.\nLutazio Catulo fu un letterato di raffinata cultura e dotato di un elegante stile oratorio, lodato da Cicerone nel \"De oratore\".\nIn stretto rapporto con il circolo degli Scipioni, la sua figura fu tra quelle che favorirono il sorgere della nuova corrente poetica dei \"Neoterici\".\nEgli stesso \u00e8 annoverato tra i cosiddetti \"preneoterici\", di cui \u00e8 l'esponente pi\u00f9 noto.\nCatulo compose opere storiche, di carattere memorialistico, come il \"De consulatu et de rebus gestis suis\", orazioni, tra cui \u00e8 famosa quella funebre in onore della madre Pompilia, ed epigrammi.\nNei due pervenutici, uno erotico e l'altro dedicato all'attore Roscio, Catulo risente dell'influsso degli epigrammi dei poeti ellenistici, primo fra tutti Callimaco, del quale riprende la brevit\u00e0 contenutistica e la scelta accurata dei vocaboli, tipico esempio di \"labor limae\", pur rielaborando con originalit\u00e0 il modello greco. Entrambi i componimenti sono di carattere omosessuale, essendo il primo dedicato all'amore per un giovane di nome Teotimo (forse un nome ellenizzante sotto cui si cela un personaggio reale, come era usanza diffusa nei componimenti latini di argomento amoroso dell'epoca), mentre il secondo esalta la bellezza di Roscio."}
{"id": "361240", "revid": "712828", "url": "https://it.wikipedia.org/wiki?curid=361240", "title": "Triclops", "text": ""}
{"id": "361242", "revid": "712828", "url": "https://it.wikipedia.org/wiki?curid=361242", "title": "Trioculus", "text": ""}
{"id": "361243", "revid": "2812", "url": "https://it.wikipedia.org/wiki?curid=361243", "title": "Voto elettronico", "text": ""}
{"id": "361248", "revid": "111433", "url": "https://it.wikipedia.org/wiki?curid=361248", "title": "Mappa di Soleto", "text": "La mappa di Soleto \u00e8 una supposta mappa geografica occidentale, la pi\u00f9 antica proveniente dall'antichit\u00e0 classica. Datata al VI-V secolo a.C., attualmente conservata nel Museo archeologico nazionale di Taranto.\nIl tema su cui verte la controversia non \u00e8 tanto l'autenticit\u00e0 del frammento, bens\u00ec su quando sono state seguite le incisioni su di esso. \nIl ritrovamento.\nL'oggetto \u00e8 stato scoperto all'interno di un grande edificio messapico il 21 agosto 2003 a Soleto (LE) dall'archeologo belga Thierry van Compernolle nel corso di scavi archeologici, e testimonia le relazioni esistenti tra gli Iapigi, i Messapi ed i Greci nel V secolo a.C., non sempre approfondite dalla predominante tradizione letteraria greco-romana.\nSoleto \u00e8 stata sempre ricca di ritrovamenti documentati fin dal 1704, quando scavando le fondamenta di un ampliamento della chiesa matrice (dove oggi si trova l'altare di S. Paolo), furono rinvenuti numerosi sepolcri messapici nelle vicinanze delle antiche mura della citt\u00e0. Ma i maggiori successi si sono avuti negli ultimi vent'anni da quando nel 1988 un giovane archeologo di passaggio a Soleto vide affiorare dal terreno in localit\u00e0 Quattrare pezzi di ceramica a impasto e piramidette (pesi da telaio) messapiche. Sotto gli occhi incuriositi dei paesani che vedevano uno straniero curvarsi a raccogliere \"craste\" dal terreno consultando una mappa del 1948 con una ripresa aereo-fotografica dell'Istituto Geografico Militare, l'archeologo cap\u00ec di trovarsi molto vicino alle vecchie mura di Soleto.\nNegli anni successivi furono avviate diverse campagne di scavo in collaborazione tra l'Universit\u00e0 prima di Bruxelles e poi di Montpellier, il Comune di Soleto e la Sovrintendenza ottenendo ottimi risultati: non solo \u00e8 stato individuato e documentato il tracciato nord delle vecchie mura ma anche un preesistente insediamento risalente alla fine dell'et\u00e0 del ferro.\nLa Mappa.\nSi tratta del frammento di un vaso attico smaltato di nero, un ostrakon le cui dimensioni sono di appena di 5,9 cm per 2,9\u00a0cm, e sul quale \u00e8 incisa la linea costiera della penisola salentina insieme a due toponimi greci ed undici toponimi indigeni, le cui posizioni sono indicate da punti. Si riconoscono i nomi di Taranto scritto in greco (\u03a4\u03ac\u03c1\u03b1\u03c2, Taras) e di Otranto, Nard\u00f2, Ugento, Soleto e Leuca scritti in messapico, mentre ai lati sono indicati in modo schematico il Mar Ionio ed il Mare Adriatico simboleggiati da sigma a quattro tratti.\nDalla scritta tagliata in due in alto a destra che corrispondente all'attuale sito di Roca Vecchia si evince che la mappa originale era pi\u00f9 grande del frammento giunto fino a noi.\nDall'analisi epigrafica e dall'aspetto alfabetico dei toponimi trascritti sull'ostrakon, si \u00e8 stabilito come l'abbreviazione del toponimo \"Graxa\" non sia in alfabeto greco, ma in un alfabeto greco arcaico di tipo rosso in uso a Taranto. Gli studiosi Carlo De Simone e Mario Lombardo, affermano infatti che soltanto il toponimo \"Taras\" \u00e8 in alfabeto greco. Dietro questa scoperta quindi, si nasconde la data di quella che fu certamente la prima parlata tarantina con tutte le sue peculiarit\u00e0 linguistiche, cio\u00e8 quelle di tipo lessicale, morfologico, fonetico e di intonazione.\nLa mappa dimostra anche come gli antichi Greci fossero interessati alla rappresentazione di aree realmente esistenti prima ancora dei Romani, e quindi la scoperta ripropone agli storici il problema di riconsiderare gli inizi dell'antica cartografia.\nInfatti la maggior parte delle mappe classiche esistenti sono romane e sono state datate a dopo la nascita di Cristo.\nUna possibile interpretazione della mappa.\nLa seguente tabella interpretativa si basa sulla posizione dei nomi sulla mappa e delle corrispondenti localit\u00e0 attuali, delle testimonianze degli storici e dei geografi antichi, delle monete rinvenute con il nome delle antiche citt\u00e0, delle tracce di mura messapiche (solo in questo caso si pu\u00f2 parlare di citt\u00e0).\nFonti storiche.\nLe uniche fonti di cui disponiamo sono Strabone (che viaggi\u00f2 per questa regione e scrisse in et\u00e0 augustea) e Plinio.\nIl primo ci conferma che esistesse una strada \"sallentina\" che da Taranto portava a Vereto e da qui a Otranto, e che definisce pi\u00f9 comoda del periplo via mare. Plinio aggiunge che da Vereto si raggiunge Otranto in 19 miglia toccando Vaste. Nei secoli successivi la Vereto-Otranto passa da Castro (Castrum Minervae) come indicato sulla Tabula Peutingeriana (copia medioevale di originale romano del IV secolo).\nStrabone ci dice anche che:\nDi Cavallino e Muro gli scrittori romani non fanno cenno, il che significa che i due centri furono completamente distrutti prima dell'et\u00e0 augustea. Essendo per\u00f2 state portate alla luce le mura messapiche, essi sarebbero stati centri importanti nel V secolo a.C., periodo a cui risalirebbe la mappa ritrovata.\nFonti numismatiche.\nPer il nome messapico di Nard\u00f2 \u00e8 confermato quel che si ricava dalle monete con la scritta \u039d\u0391\u03a1\u0397\u03a4\u0399\u039d\u03a9\u039d (genitivo plurale \"dei Naretini\"). Per le monete di Ugento la scritta \u00e8 esattamente OZAN, mentre per Alezio si legge \u0392\u0391\u039b\u0395\u0398\u0391\u03a3.\nSu altre monete si trova la scritta \u0393\u03a1\u0391, ma dette monete sono probabilmente tarantine e non messapiche ed infatti la gran parte dei ritrovamenti si sono avuti nelle adiacenze di Taranto. GRAXA \u00e8 difficile che possa identificarsi con Gallipoli, la collocazione sulla mappa sarebbe spostata a nord nella posizione dell'attuale Porto Cesareo (Scalo di Furno). Essendo la mappa risalente al V secolo a.C., \u00e8 assai probabile che la citt\u00e0 di Gallipoli non esistesse o fosse semplicemente il porto di Alezio. Oppure, come nel caso di MIO\u03a3 (Muro Leccese), la posizione sulla mappa sarebbe spostata verso nord per problemi di spazio.\nEsistono altre monete con la scritta \u03a3\u03a4\u03a5, ma \u00e8 difficile risalire al nome messapico della citt\u00e0. L'unica citt\u00e0 messapica a nord di Soleto, e di cui sono state trovate le mura, \u00e8 l'attuale sito di Cavallino.\nCronologia degli scavi a Soleto.\nOltre 100 i reperti archeologici risultato di scoperte occasionali effettuate soprattutto nel Novecento\nnel corso di lavori agricoli, di edilizia privata o in seguito ad interventi urbanistici ed opere pubbliche"}
{"id": "361249", "revid": "712828", "url": "https://it.wikipedia.org/wiki?curid=361249", "title": "Rancor", "text": ""}
{"id": "361251", "revid": "16066", "url": "https://it.wikipedia.org/wiki?curid=361251", "title": "Lingua Oscura", "text": ""}
{"id": "361254", "revid": "115958784", "url": "https://it.wikipedia.org/wiki?curid=361254", "title": "Congregazione silvestrina", "text": "La Congregazione Benedettina Silvestrina (o Ordine di Monte Fano) \u00e8 uno dei rami dell'Ordine di San Benedetto.\nIl fondatore.\nSilvestro nacque ad Osimo (Ancona) verso il 1177 da una famiglia benestante, i Guzzolini. Inizialmente si dedica agli studi giuridici ma poi, affascinato dalla teologia, \u00e8 ammesso tra i chierici canonici del duomo di Osimo. Intorno al 1227 Silvestro, a causa di incomprensioni con il vescovo, al quale imputava una vita non conforme all'ideale ecclesiastico e vinto dal desiderio di una vita evangelica pi\u00f9 radicale, decide di dedicarsi alla contemplazione. Ormai cinquantenne, si ritira nella Gola della Rossa, nel pre-appennino marchigiano, e conduce una vita di aspra penitenza e di assidua preghiera.\nNel 1228 riceve la visita di due frati domenicani, messi del papa Gregorio IX, che lo invitano ad entrare in uno degli ordini gi\u00e0 approvati. Silvestro sceglie la Regola di San Benedetto. Egli opta, per\u00f2, per un monachesimo benedettino con un carattere accentuato di solitudine, di austerit\u00e0 e di semplicit\u00e0.\nNel 1231, Silvestro lascia l'Eremo di Grottafucile e si reca sul \"Monte Fano\", nei pressi di Fabriano, per edificarvi un monastero. Nel frattempo, l'approvazione pontificia ottenuta nel 1248 facilita la diffusione della Congregazione, anche grazie all'intensa opera di predicazione che i monaci affiancano alla vita eremitica e di preghiera.\nGoverno dell'Ordine.\nIl governo dell'Ordine viene svolto dell'Abate Generale che detiene giurisdizione su tutti i monaci silvestrini nel mondo. L'abate generale viene eletto dal capitolo generale in cui partecipano delegati di tutti i monasteri per un sessennio e, a differenza di altre congregazioni moderne, pu\u00f2 essere rieletto per ulteriori sessenni, anche a vita. L'abate generale, nel governo dell'Ordine, viene coadiuvato dal Vicario Generale, economo generale, segretario generale e quattro consiglieri. Oggi la sede della curia \u00e8 legata al Monastero di Santo Stefano del Cacco in Roma. L'abate generale, eletto per un secondo \u00e8 Fr. Antony Puthenpurackal, proveniente dal Monastero di Makiyad in India.\nDiffusione.\nA differenza degli altri rami dell'ordine benedettino, i Silvestrini hanno assunto anche l'impegno di gestire parrocchie, come anche l'attivit\u00e0 missionaria, sempre mantenendo prevalente la dimensione monastica.\nLa Congregazione benedettina silvestrina \u00e8 oggi presente in Italia, Sri Lanka, India, Australia, Stati Uniti, Filippine e ultimamente anche in Africa, in Congo Kinshasa. Nel 2013 la congregazione contava 203 membri di cui 140 sacerdoti."}
{"id": "361256", "revid": "1632387", "url": "https://it.wikipedia.org/wiki?curid=361256", "title": "Silvestrini", "text": ""}
{"id": "361258", "revid": "124810382", "url": "https://it.wikipedia.org/wiki?curid=361258", "title": "Ving Rhames", "text": "Carriera.\nNativo di Harlem, New York City, Ving Rhames studia presso la High School of Performing Arts prima di dedicarsi alla recitazione interpretando vari ruoli a Broadway tra cui lo spettacolo \"The Winter Boys\" nel 1984. Le prime apparizioni televisive sono in \"Miami Vice\" telefilm cult degli anni 80 e in \"Go tell it On the Mountain\" (1984) mentre interpreta il rapitore di Patty Hearst in \"Patty - La vera storia di Patty Hearst\" (1988). Appare spesso sul grande schermo come soldato nella guerra del Vietnam. Sar\u00e0 nel serial \"Vietnam addio\" (1987) e nel film \"Vittime di guerra\" (1989) di Brian De Palma. Appare poi nel film \"La lunga strada verso casa\" (1990), dove interpreta il ruolo del marito di Whoopi Goldberg. Nel 1993 compare nella commedia \"Dave - Presidente per un giorno\".\nL'anno successivo prende parte al film \"Pulp Fiction\" (1994) di Quentin Tarantino, dove interpreta la parte del criminale Marsellus Wallace. Il successo del film del regista italoamericano sar\u00e0 un punto di svolta nella sua carriera. Dopo il successo di \"Pulp Fiction\" si impone all'attenzione del grande pubblico e degli addetti ai lavori, interpretando film come \"Al di l\u00e0 della vita\" (1999) e \"L'alba dei morti viventi\" (2004). Appare in \"Drop Squad\" (1994), e \"Il bacio della morte\" (1996). Ma i ruoli che lo rendono noto sono quelli per Brian De Palma in \"\" (1996) e nei rispettivi seguiti (2000, 2006 e 2011), e del difensore di Demi Moore in \"Striptease\" (1996). Da allora Rhames appare in maniera continuativa in una grande quantit\u00e0 di film.\nOltre ad apparire in grandi produzioni continua la sua intensa attivit\u00e0 televisiva comparendo in molte serie per il piccolo schermo come \"E.R. - Medici in prima linea\", e in film televisivi come \"Dangerous Ground - Terra senza piet\u00e0\" (1997), \"Don King - Una storia tutta americana\" (1997), nel ruolo del celebre manager dei pugili, ruolo per cui ottiene un Golden Globe, per poi partecipare a \"Out of Sight\" (1998) di Steven Soderbergh, insieme a George Clooney e Jennifer Lopez e \"Entrapment\" (1999), al fianco di Sean Connery e Catherine Zeta Jones. Nello stesso anno viene diretto da Martin Scorsese in \"Al di l\u00e0 della vita\" (1999).\nCon il nuovo millennio compare in \"Baby Boy - Una vita violenta\" (2001), \"Sin - Peccato Mortale\" (2003) ed \u00e8 protagonista in \"L'alba dei morti viventi\" (2004), remake del classico di George Romero, dove interpreta un poliziotto che guida i sopravvissuti tra migliaia di zombie. Successivamente recita in \"Animal - Il criminale\" (2005), dove \u00e8 attore protagonista ma anche sceneggiatore e produttore. \u00c8 stato voce del personaggio di Cobra Bubbles nella versione originale del film d'animazione \"Lilo &amp; Stitch\" e nel suo seguito \"Provaci ancora Stitch!\" (uscito direttamente in home-video) della Walt Disney. Insieme alla cantante Vanessa Williams, Rhames \u00e8 testimonial della catena di negozi di elettrodomestici Radio Shack.\nNel 2006 \u00e8 protagonista di 10 episodi della serie televisiva \"Kojak\", remake dell'omonima serie girata da Richard Donner negli anni settanta. Successivamente compare in \"Una vita spezzata\" (2008), \"Io vi dichiaro marito e... marito\" (2008), \"The Day of the Dead\" (2008), \"Echelon Conspiracy - Il dono\" (2008) e \"Il mondo dei replicanti\" (2009), insieme a Bruce Willis e James Cromwell. Nel 2010 \u00e8 uno dei protagonisti di \"Piranha 3D\" diretto da Alexandre Aja, ruolo che torner\u00e0 a interpretare nel sequel \"Piranha 3DD\" (2012). Nel 2011, nel 2015 e nel 2018 torna a interpretare il ruolo di Luther Stickell nel quarto e nel quinto capitolo della saga \"Mission Impossible\", intitolati ' ' \" \"\nVita privata.\n\u00c8 stato sposato dal 1994 al 1999 con Valerie Scott, e dal 2000 \u00e8 sposato con l'attrice Deborah Reed; da quest'ultima ha avuto due figli: Reignbeau (2000) e Freedom (2002).\nDoppiatori italiani.\nNelle versioni in italiano dei suoi film, Ving Rhames \u00e8 stato doppiato da:\nDa doppiatore \u00e8 sostituito da:"}
{"id": "361260", "revid": "404449", "url": "https://it.wikipedia.org/wiki?curid=361260", "title": "Groppoli", "text": "Groppoli \u00e8 una frazione del comune italiano di Mulazzo, nella provincia di Massa-Carrara, in Toscana.\nSi trattava di un piccolo comune della Lunigiana, soppresso e annesso a Mulazzo nel 1860.\nGeografia fisica.\nIl territorio dell'ex comune di Groppoli (12\u00a0km\u00b2 in cui vivevano circa 700 abitanti) era compreso tra i comuni di Calice al Cornoviglio, Mulazzo, Filattiera e Tresana. Il centro abitato \u00e8 composto dalle borgate di Ca' Granda, Costello, Lavaggio, Mulino, San Benedetto, Serla, Stallone, Talavorno, Tinello.\nStoria.\nAntico feudo imperiale dei Malaspina, fu posto sotto la protezione (accomandigia) del Granducato di Toscana nel 1577. Nel 1586 \u00e8 infeudato ai Malaspina del ramo di Mulazzo e dal 1592 \u00e8 dato al genovese Giulio Sale con il titolo di marchese.\nNel 1606 passa per dote ai Brignole di Genova che ricevono l'investitura di vassalli toscani (1610). Dopo la breve occupazione austriaca (1746-1748) ritorna ai Brignole Sale che si vedono rinnovata l'investitura dal nuovo granduca di Toscana Francesco Stefano di Lorena (1738). I Brignole Sale, tuttavia, rivendicando l'autonomia dalla Toscana, si rifiutano di applicare la legge granducale sull'abolizione dei feudi (1749) fino dopo al 1760. Il feudo, annesso al Granducato di Toscana nel 1774, viene soppresso nel 1797 con l'abolizione dei Feudi imperiali decretata dalle leggi napoleoniche.\nNel corso del XX secolo, le localit\u00e0 rurali lungo la strada provinciale 31 hanno conosciuto una forte espansione urbana, tanto da andare a costituire un unico centro abitato, che ha cos\u00ec preso il nome di \"Groppoli\" recuperando l'antico toponimo."}
{"id": "361262", "revid": "2175", "url": "https://it.wikipedia.org/wiki?curid=361262", "title": "Le Bottereaux", "text": ""}
{"id": "361263", "revid": "1318789", "url": "https://it.wikipedia.org/wiki?curid=361263", "title": "Treschietto", "text": "Treschietto (\"Trasdki\u00e9\" nel dialetto della Lunigiana) \u00e8 una frazione del comune di Bagnone, in Lunigiana, provincia di Massa-Carrara.\nGeografia fisica.\nTreschietto sorge su di un territorio terrazzato, abitato in epoca storica dagli antichi liguri apuani che per primi vissero in queste terre. L'avvento romano trova delle tracce indelebili nella individuazione del sito castellano, verosimilmente gi\u00e0 luogo adibito al controllo dei commerci e delle milizie locali a causa della posizione elevata e della difficolt\u00e0 di attacchi da valle, protetto com'era da montagne che, seppur non elevate in assoluto, assumono una imponenza non indifferente a causa dell'incredibile dislivello altimetrico concentrato in pochi chilometri. In particolare, spicca il Monte Matto, la montagna che sovrasta Treschietto con la sua peculiare forma appuntita.\nStoria.\nParte di un autonomo marchesato Malaspina del ramo di Filattiera, esteso sui borghi di Corlaga, Valle, Vico, Jera, Montale, Agnola, Lurgio, Palestro e Stazzone, era feudo imperiale. Dopo varie vicende il marchesato fu venduto da Ferdinando Malaspina al Granducato di Toscana (1698), facendo sorgere lunghe controversie con gli eredi Malaspina di Filattiera (il cui feudo era gi\u00e0 stato ceduto alla Toscana nel 1614) e il Fisco imperiale. Divenuto temporaneamente sovrano di nuovo sotto i Malaspina di Filattiera (1708-1710), ritorn\u00f2 alla Camera imperiale che lo cedette in accomandigia alla Toscana. Il granduca Cosimo III de' Medici, allora, autorizz\u00f2 il pretendente marchese Giulio Malaspina di Filattiera ad amministrarlo (1710-61). Alla sua morte fu concesso al conte Carlo de Nay (1761-89), figlio di Emmanuel de Nay, conte di Richecourt, presidente della Reggenza toscana. Frattanto, nel 1768 Manfredo Malaspina di Filattiera rinunci\u00f2 ad ogni diritto sul feudo imperiale, giurando fedelt\u00e0 alla Toscana. Il granduca Pietro Leopoldo lo concesse nel 1789 al principe Rodolfo Giuseppe Colloredo, finch\u00e9 nel 1793 fu ceduto ai principi Corsini che lo amministrarono fino al 1797.\nIl piccolo borgo medioevale fu sede di municipalit\u00e0 a s\u00e9 stante soppressa soltanto nel 1860, e annessa al comune di Bagnone del cui comprensorio fa tuttora parte.\nMonumenti e luoghi d'interesse.\nIl castello omonimo (situato a 445 m s.l.m.) fu edificato da Giovanni Malaspina detto il Berretta ed \u00e8 visibile da gran parte del territorio bagnonese per la sua natura strategica di difesa e di vedetta. La chiesa, dedicata a San Giovanni Battista, \u00e8 collegata alla torre castellana da un percorso panoramico sulla valle del Bagnone.\nGeografia antropica.\nUrbanistica.\nIl paese ha avuto uno sviluppo urbano di tipo non centripeto, ma per aggregati. Le borgate che compongono Treschietto, vale a dire Fenale (in dialetto della Lunigiana \"Fenal\") nel quale \u00e8 ubicata la Chiesa paesana, Castello (\"Cast\u00e9l\"), Palestro (\"Palestro\"), Querceta (\"Quarc\u00e9d\") e Valle (\"Valle\"), sono caratterizzate ognuna da una propria autonomia strutturale, essendosi formate intorno ad un originario gruppo di abitazioni poi ingranditosi.\nCultura.\nCucina.\nIl borgo \u00e8 diventato celebre nell'ultimo ventennio per la produzione della \"cipolla di Treschietto\" (in dialetto \"cigola d'Trasdki\u00e9\"). A quest'ultima \u00e8 dedicata un'apposita sagra durante la prima settimana di maggio.\nPopolazione.\nNella parlata locale la disintegrazione urbana di Treschietto \u00e8 ben impressa in un modo di dire che attribuisce ai suoi abitanti la nomea di \"topi d'Trasdki\u00e9\" (\"topi di Treschietto\"), a sottolineare che per quanto, un tempo, il visitatore esterno si potesse muovere in libert\u00e0 per il borgo, fosse assai arduo incrociare qualcuno per strada o per i campi, quasi che tutti gli autoctoni stessero nascosti in casa come topi.\n&lt;br&gt;Questa vulgata \u00e8 posta in contrapposizione alla nomea data ad abitanti di altre frazioni confinanti: \"i gati d'Jera\" (\"i gatti di Jera\"), ad indicare il carattere sornione di questa popolazione, e \"i lupi d'Compi\u00f2n\" (\"i lupi di Compione\"), ad indicare il loro carattere isolato e solitario. Modi di dire sicuramente sorti nell'ambito delle rivalit\u00e0 paesane e del campanilismo del posto, propri di un mondo che oggi non esiste pi\u00f9."}
{"id": "361265", "revid": "112067114", "url": "https://it.wikipedia.org/wiki?curid=361265", "title": "Varano (Licciana Nardi)", "text": "Varano \u00e8 una frazione del comune di Licciana Nardi. Fu un piccolo comune autonomo della Lunigiana fino al 1860 quando fu soppresso e annesso al comune di cui tuttora \u00e8 parte.\nMonumenti e luoghi d'interesse.\nLa piccola frazione di Varano custodisce un'antica chiesa parrocchiale in cui sono conservati dipinti cinquecenteschi."}
{"id": "361267", "revid": "1543377", "url": "https://it.wikipedia.org/wiki?curid=361267", "title": "Software sociale", "text": "Il termine software sociale riguarda tutte quelle applicazioni software che consentono agli individui di incontrarsi, interagire e collaborare in rete ed, in particolare, di creare comunit\u00e0 on-line.\nCos'\u00e8 un software sociale.\nIl termine software sociale sottolinea la dimensione di interazione sociale sviluppata in rete mediante appositi strumenti software e comprende sia i media tradizionali, come le mailing list o Usenet, sia le pi\u00f9 recenti applicazioni software, come i blog o i wiki. Alcuni affermano che il software sociale \u00e8 riferito non ad un unico tipo di software, bens\u00ec ai pi\u00f9 numerosi modelli di interazione offerti dalla Comunicazione mediata dal computer ed implementati per la formazione di community. Secondo tale prospettiva gli utenti possono formare comunit\u00e0 on-line usufruendo dei seguenti modelli di comunicazione, differenti per tipo di software adottato: \u201cuno-a-uno\u201d (posta elettronica o messaggistica istantanea), \u201cuno-a-molti\u201d (blog) e \u201cmolti-a-molti\u201d (wiki). Il pi\u00f9 specifico termine software collaborativo riguarda, invece, i sistemi di lavoro basati sulla cooperazione.\nIl software sociale, quindi, \u00e8 strettamente connesso al mondo delle community e al loro processo di creazione ed \u00e8 basato sul modello \u201cbottom-up\u201d, in cui gli obiettivi e l'organizzazione dei contenuti sono stabiliti dagli stessi membri della comunit\u00e0, contrapposto a quello \u201ctop-down\u201d, in cui i ruoli degli utenti sono rigidamente determinati da un'autorit\u00e0 esterna e circoscritti da specifici meccanismi software. \nIl termine non ha solo connotazione tecnica, ma anche ideologica, poich\u00e9 si contrappone alla chiusura della produzione della conoscenza e dello sviluppo di interazioni, per abbracciare i concetti di intelligenza sociale e open content.\nTematiche legate al web 2.0.\nLe tematiche legate alle nuove tecnologie Web 2.0, vengono approfondite grazie al progetto Software Sociale, tale progetto offre un ampio spazio di condivisione e collaborazione a tutti coloro che sono interessati, caratterizzando la nuova generazione di internet. Creato attraverso il sistema CMS di Joomla!, il portale Software Sociale intende presentare tempestivamente le molte novit\u00e0 Web 2.0 e una panoramica completa sugli strumenti di software sociale rivolgendosi a tutti gli utenti della rete l'attenzione degli autori \u00e8 puntata in particolare alle necessit\u00e0 delle imprese e all'utilizzo che di queste tecnologie potrebbero fare per rendere le loro organizzazioni pi\u00f9 collaborative e produttive. Nel fare questo hanno utilizzato le molte fonti autorevoli (Gartner Group, Forrester Research, McKinsey) che attraverso ricerche di mercato, report di approfondimento, analisi delle tecnologie e delle architetture proposte dai vendor ecc. forniscono informazioni utili alle aziende nella scelta di strumenti di software sociale. A questo proposito viene attivato un osservatorio enterprise 2.0 che fornir\u00e0 informazioni utili a seguire le iniziative, gli eventi, le iniziative e l'andamento del mercato italiano e internazionale. Il portale \u00e8 aperto alla collaborazione e ai contributi di tutti e tratta indistintamente di software sociali quali YouTube, di social networks di tipo professionale quali Linkedin, di tecnologie CMS quali Plone o Joomla! per la realizzazione di ambienti collaborativi, intranet e social networks aziendali ma anche delle molte applicazioni, rivolte a un uso sia personale che aziendale, apparse negli ultimi anni nel mondo della rete e che hanno fatto la fortuna di aziende quali Facebook, Flickr, Socialtext e altre. Quello che colpisce leggendo la storia del web \u00e8 che, da sempre, i suoi ideatori avessero in mente uno spazio dove il lettore e l'autore fossero entrambi in grado di contribuire attivamente al processo di sviluppo della conoscenza. L'idea che c'\u00e8 alla base \u00e8 quella dell'ipertesto aperto. Se si pensa un attimo all'uso del web cos\u00ec come noi oggi lo conosciamo, sembra evidente che le cose siano andate in un altro modo: al web sono state applicate le logiche mediali che tanto gli autori quanto gli spettatori hanno imparato a conoscere attraverso i mezzi di comunicazione di massa. La logica del portale multifunzionale, quella della vendita degli spazi pubblicitari, le offerte di connettivit\u00e0 che privilegiano il canale di download a quello di upload, l'attenzione all'auditel nella sua versione riveduta e corretta di audiweb, costituiscono altrettanti esempi di questo modo di intendere il web come un mezzo di comunicazione \u201ca sola lettura\u201d.\nStrumenti di software sociale.\nLe applicazioni software sociale comprendono sia tool di comunicazione, sia tool di interazione. I primi sono solitamente asincroni, i secondi, invece, possono essere sincroni o asincroni. Molteplici sono le attivit\u00e0 che essi consentono: la comunicazione, la conversazione o la scrittura o lo sviluppo di relazioni tra gli utenti al fine di individuare un fine comune da perseguire. Tra gli strumenti pi\u00f9 diffusi di software sociale abbiamo le chat, i forum, le videoconferenze, i blog, i wiki e molti altri mezzi di comunicazione, condivisione e interazione sociale.\nSemplificare l'utilizzo del software sociale.\nPer utilizzare il Software Sociale c'\u00e8 bisogno di alcuni requisiti che rendano pi\u00f9 semplice l'utilizzo del software sociale; Tali requisiti sono:\nIl Software Sociale per la formazione.\nIl software sociale permette di attivare scambi relazionali on-line a distanza. Questa nuova modalit\u00e0 di comunicazione si dimostra essere un mezzo particolarmente efficiente per l'ambito della formazione. \u00c8 possibile infatti progettare e sviluppare percorsi formativi che utilizzano il Web 2.0 come sede di apprendimento, sperimentando cos\u00ec i canali digitali come mezzo di formazione rivolta a pi\u00f9 contesti di interesse: scuola, universit\u00e0, mondo del lavoro, interessi personali. L'adattabilit\u00e0 del software sociale a diversi ambiti di riferimento \u00e8 da attribuirsi alla sua natura collaborativa. Sono infatti i gruppi che stabiliscono i contenuti da analizzare e le modalit\u00e0 attraverso le quali avviene lo scambio di informazioni, pensieri, emozioni, dando vita ad una didattica completamente nuova che vanta come caratteristica principale proprio l'interattivit\u00e0. Si assiste al passaggio della formazione tradizionale a una formazione dinamica, che permette l'acquisizione del sapere in modo collaborativo. Il Web 2.0 concede all'utente di leggere e scrivere direttamente in rete, si pensi per esempio alla piattaforma Moodle, ci\u00f2 rappresenta una grande innovazione che facilita le modalit\u00e0 di apprendere contenuti che possono essere pertanto condivisi e rielaborati da comunit\u00e0 di pratica, semplificando anche i processi per gestire l'Information overload. Risulta chiaro l'intento di promuovere un apprendimento di tipo informale basato su forme di conoscenza partecipativa che permettono la creazione e la gestione di progetti abbattendo le barriere del tempo e dello spazio.\nLa formazione online e i software sociali.\nLa Formazione online, \u00e8 oggi possibile grazie all'utilizzo di specifici software sociali. Essa \u00e8 per l'appunto una metodologia integrativa (non solo integrativa) all'insegnamento in aula, che offre la possibilit\u00e0 di apprendere avvalendosi della rete internet con la possibilit\u00e0 di scaricare dispense di studio, svolgere esercitazioni e partecipare ai forum senza vincoli di orario.\nI corsi online si svolgono di solito interamente a distanza e in modalit\u00e0 asincrona, ossia non necessitano di una presenza contemporanea di tutor e partecipante. Generalmente i corsi online, sono quasi sempre assistiti da un tutor facilitatore o esperto della materia che svolge diverse funzioni:\n- \u00e8 a disposizione di tutti i partecipanti per qualsiasi necessit\u00e0 che sia tecnica o di contenuto;\n- rende disponibile il materiale del corso indicato nei diversi moduli;\n- si interessa di animare i vari confronti tra i partecipanti e modera i forum didattici attivati;\n- verifica l'apprendimento dei vari partecipanti e invia un feedback sull'esito di ciascuna prova.\nSoftware sociali pi\u00f9 utilizzati.\nIl Blog.\nAlcuni dei software sociali pi\u00f9 utilizzati anche per la formazione sono i blog che rappresentano un nuovo contesto di comunicazione dinamica. Il blog pu\u00f2 richiamare una forma di diario personale, un modo per relazionarsi con gli altri, uno strumento che consente di esplicitare le proprie idee e le proprie riflessioni. Grazie alla sua facilit\u00e0 d'uso e al suo essere uno spazio libero dov'\u00e8 possibile confrontarsi con una moltitudine di persone, questa nuova modalit\u00e0 di interazione si presta ad essere utilizzata anche a scopo formativo.I blog, se inseriti in specifici percorsi di formazione, possono rendere i fruitori soggetti attivi, questi infatti hanno la possibilit\u00e0 di collaborare e dare origine a discussioni spesso anche attraverso l'organizzazione in piattaforme online. In questo modo lo scambio di idee e contenuti avviene con estrema fluidit\u00e0 in un ambiente che prevede una comunicazione a distanza.\nIl Wiki.\nUn altro importante software sociale molto utilizzato \u00e8 il Wiki, ovvero una pagina dotata di diversi documenti ipertestuali che viene continuamente aggiornata e modificata dalle persone che ne usufruiscono. I contributori della pagina possono essere anonimi o registrati. Tutti hanno la possibilit\u00e0 di scrivere, cancellare, modificare parole, paragrafi che ritengono inadeguati o inopportuni. Il Wiki rappresenta un nuovo modo di scrivere collettivamente e di comunicare virtualmente con gli altri; un modo innovativo di scambiarsi e produrre conoscenze e saperi. Il Wiki pu\u00f2 essere inserito e applicato in diversi ambiti educativi e formativi, ma anche nelle organizzazioni e nelle imprese."}
{"id": "361268", "revid": "465036", "url": "https://it.wikipedia.org/wiki?curid=361268", "title": "Congregazione dei Silvestrini", "text": ""}
{"id": "361270", "revid": "465036", "url": "https://it.wikipedia.org/wiki?curid=361270", "title": "Ordine Benedettino Silvestrino", "text": ""}
{"id": "361272", "revid": "287204", "url": "https://it.wikipedia.org/wiki?curid=361272", "title": "Fiamma Izzo", "text": "Biografia.\n\u00c8 figlia del doppiatore Renato Izzo e sorella di Rossella, Simona e Giuppy Izzo. Anche le sue tre figlie, Rossa Caputo, Lilian Caputo e Anita Valenzi sono doppiatrici. Ha lavorato alla direzione del doppiaggio e all'adattamento dei dialoghi di alcune pellicole importanti del cinema americano degli ultimi anni come \"Il corvo 2\", \"La lettera scarlatta\", \"Conflitto d'interessi\", \"Boys Don't Cry\", \"Le ceneri di Angela\", \"Il gladiatore\", la saga cinematografica \"X-Men\", \"La leggenda di Bagger Vance\", la trilogia de \"Il diario di Bridget Jones\", \"Chicago\", \"Il fantasma dell'Opera\" e la trilogia de \"Una notte al museo\".\nDiplomata al Conservatorio Santa Cecilia, \u00e8 stata anche un soprano di notevole importanza (col nome di Fiamma Izzo D'Amico), una delle ultime scoperte del grande direttore austriaco Herbert von Karajan. Non ha interpretato molte opere ma si \u00e8 notevolmente distinta nel \"Don Carlo\" di Verdi (nel ruolo di Elisabetta) e ne \"La boh\u00e8me\" e \"Tosca\" di Giacomo Puccini. Si \u00e8 ritirata dalla carriera musicale intorno alla seconda met\u00e0 degli anni novanta. Nel luglio 2008 ha vinto il premio Leggio d'oro per la direzione del doppiaggio."}
{"id": "361273", "revid": "78273", "url": "https://it.wikipedia.org/wiki?curid=361273", "title": "Regime comunista", "text": ""}
{"id": "361277", "revid": "1318658", "url": "https://it.wikipedia.org/wiki?curid=361277", "title": "Castello di Birr", "text": "Il castello di Birr (in inglese, \"Birr Castle\") \u00e8 un vasto maniero situato nella cittadina di Birr, nell'Offaly, contea centrale dell'Irlanda. \u00c8 la dimora del settimo conte di Rosse.\nI giardini.\nLa costruzione, non aperta al pubblico in quanto propriet\u00e0 privata, \u00e8 in stile vittoriano e si erge su una tenuta ben curata e molto estesa. Quest'ultima, invece aperta ai visitatori, \u00e8 vasta pi\u00f9 di cinquanta ettari ed \u00e8 composta da enormi giardini e terreni, eredi di un parco perfettamente conservato del XVII secolo, con un enorme collezione botanica di oltre quattromila alberi e arbusti di vario genere. Il punto pi\u00f9 interessante di questi giardini \u00e8 senz'altro quello murato, con un tunnel che passa per il centro.\nMolte delle piante sono cresciute dalla piantagione installata dopo un viaggio in Cina dei Parsons, prima della seconda guerra mondiale, mentre le altre sono state curate dai parenti dei proprietari dalla flora irlandese. Particolarmente apprezzate sono le composizioni di magnolie, camelie, rododendri e azalee.\nIl \"Leviathan of Parsonstown\".\nLa principale attrazione del castello \u00e8 il \"Great Telescope\" (grande telescopio), conosciuto anche come \"Leviathan of Parsonstown\", costruito da William Parsons terzo conte di Rosse nel 1845.\nIl telescopio astronomico, con una lente di 72 pollici, fu usato per molto tempo fino ai primi anni del '900. Fu detentore del record di dimensioni per molto tempo, sorpassato solo nel 1917 dal Telescopio Hooker, grande 100 pollici. Fu smontato nel 1914, ma \u00e8 riuscito successivamente il restauro che ne consente oggi la visita al pubblico."}
{"id": "361279", "revid": "1003787", "url": "https://it.wikipedia.org/wiki?curid=361279", "title": "Hovawart", "text": "Hovawart \u00e8 una razza canina tedesca riconosciuta dalla FCI (Standard N. 190, Gruppo 2, Sezione 2, Sottosezione 2). Il nome della razza \u00e8 riconducibile alle parole \"wart\", guardiano e \"hova\", il termine medievale per definire la \"corte\" come parte della fattoria, tradotto significa \"guardiano di corte\", che era anche l'uso principale di questi cani.\nStoria.\nCani assimilabili agli attuali hovawart erano presenti nelle regioni della Foresta Nera e dell'Harz e sono stati menzionati in testi e dipinti medievali. Presente da sempre in Germania meridionale come guardiano di fattorie la razza fu riselezionata in maniera coerente alle antiche descrizioni a partire dal 1922 partendo da cani ritenuti simili all'Hovawart medioevale (i cosiddetti \"cani tipo\"). Per la selezione furono utilizzati dei Terranova, dei Leonberger, dei Kuvasz, dei Pastori tedeschi. In alcune linee di sangue \u00e8 stata usata una non meglio identificata \"cana selvaggia africana\" che molto probabilmente era un azawakh, razza levriera, portato in Germania dai reduci della guerra in africa. La razza \u00e8 stata ufficialmente riconosciuta dalla Federazione cinologica internazionale nel 1964. Dal 2010 l'Hovawart Club Italia, il club ufficiale a tutela della razza in Italia, \u00e8 stato ammesso nella Federazione Internazionale Hovawart (IHF).\nAspetto.\nL'Hovawart \u00e8 un cane da utilit\u00e0 vigoroso, di taglia media, di forma leggermente allungata e a pelo lungo. La differenza tra maschi e femmine \u00e8 evidente, soprattutto nella conformazione della testa e nella struttura del corpo. La lunghezza del tronco supera dal 10 al 15% circa l'altezza al garrese. L'Hovawart esiste in tre variet\u00e0 di colore: nero focato, nero e biondo.\nComportamento, carattere e utilizzo.\nL'Hovawart \u00e8 un cane da lavoro, d'impiego polivalente utilizzato in molti paesi anche come cane da guardia, da difesa, nel servizio civile come cane da valanga, da catastrofe e da ricerca di persone disperse, cane da guida per ciechi, antidroga e per uso militare. Grazie all'impegno degli allevatori tedeschi nel salvaguardare la sua principale peculiarit\u00e0, l'equilibrio caratteriale, l'Hovawart \u00e8 anche, se ben gestito, uno splendido cane che vive in assoluta serenit\u00e0 in famiglia. \u00c8 infatti un cane di indole buona, molto equilibrato affezionato alla famiglia e affettuoso, ma al tempo stesso sa essere estremamente protettivo, vigile e coraggioso.\nRapporto con gli umani.\n\u00c8 un cane che ha bisogno di condividere ogni momento della vita con il suo branco umano. Mal sopporta l'essere abbandonato per lunghi periodi, per esempio, in giardino. Necessita di un'educazione ferma da parte di un capobranco coerente ed equilibrato quanto lui. Pazientissimo con i bimbi (che ovviamente vanno educati anch'essi), ne diverr\u00e0 il miglior guardiano e difensore. \u00c8 un cane che apprende con molta facilit\u00e0 fin da cucciolo, e che pu\u00f2 svolgere qualsiasi attivit\u00e0 si desideri. \u00c8 solitamente molto tollerante con gli altri animali di casa, che lui considera parte della famiglia e quindi da proteggere. Assolutamente ben disposto verso gli amici di famiglia, quanto guardingo e attento verso gli estranei.\nAttivit\u00e0 fisica.\nL'Hovawart ha bisogno di un'adeguata attivit\u00e0 fisica e psichica. La sua duttilit\u00e0 fa s\u00ec che non ci siano attivit\u00e0 che non possa svolgere con profitto. Dall'utilit\u00e0 e difesa, all'agility, all'obedience e a tutte le attivit\u00e0 sportive. Grazie al grande fiuto \u00e8 adattissimo alle attivit\u00e0 di ricerca e salvataggio."}
{"id": "361318", "revid": "2175", "url": "https://it.wikipedia.org/wiki?curid=361318", "title": "Astatina", "text": ""}
{"id": "361332", "revid": "121067408", "url": "https://it.wikipedia.org/wiki?curid=361332", "title": "Gladwyn Jebb", "text": "Biografia.\nJebb ha svolto ruoli diplomatici per la propria nazione a partire dal 1924, lavorando a Teheran e Roma. Dopo la seconda guerra mondiale, ha ricoperto il ruolo temporaneo di Segretario generale delle Nazioni Unite dal 1945 al 1946, poi \u00e8 diventato ambasciatore del Regno Unito alle Nazioni Unite dal 1950 al 1954, e poi \u00e8 stato a Parigi dal 1954 al 1960.\nNel 1960 Jebb \u00e8 divenuto membro del partito liberale inglese, di cui \u00e8 stato leader dal 1965 al 1988; negli stessi anni \u00e8 stato anche membro del Parlamento Europeo (1973-1976)."}
{"id": "361337", "revid": "3115", "url": "https://it.wikipedia.org/wiki?curid=361337", "title": "Angelo d'Arrigo", "text": "Detiene vari primati mondiali di volo sportivo.\nBiografia.\nLaureato all'Universit\u00e0 dello Sport di Parigi nel 1981, dopo aver ottenuto i brevetti di istruttore di volo libero con deltaplano e parapendio, di guida alpina e di maestro di sci, si distingue in gare internazionali vincendo campionati mondiali ed europei di volo libero. Abbandona poi il circuito agonistico dedicandosi a progetti che uniscono la sua passione per il volo con la ricerca scientifica aeronautica e sugli uccelli migratori, segnando vari record mondiali di traversata in volo senza motore.\nNel 2001 sorvola il Sahara e il Mar Mediterraneo seguendo la rotta dei falchi migratori.\nNel 2002 compie la traversata in deltaplano sulla Siberia. Il progetto, in collaborazione con il Russian Research Institute for Nature and Protection di Mosca, vede d'Arrigo guidare per 5.300\u00a0km uno stormo di gru siberiane, specie in via d'estinzione, nate in cattivit\u00e0, reintroducendole cos\u00ec nel loro habitat naturale.\nNel 2004 vola sopra l'Everest con un'aquila nepalese, un altro record mondiale. L'avventura \u00e8 raccontata in \"Flying over Everest\" di Fabio Toncelli. Nel 2006 segue la rotta migratoria dei condor sulle montagne dell'Aconcagua nella Cordigliera delle Ande.\nMuore nel 2006 in un incidente occorso durante una dimostrazione di volo a Comiso: l'aereo su cui si trovava come passeggero\nprecipita da un'altezza di 200 metri.\nLa vedova Laura Mancuso ha istituito in sua memoria la Fondazione Angelo d'Arrigo, un organismo di beneficenza.\nSorvolo dell'Everest.\nCon l'ala Stratos Angelo D'Arrigo sorvola per la prima volta l'Everest (8848m), il 24 maggio 2004. Il volo inizia da Syangboche (Nepal), alle ore 5.30 del mattino. Le condizioni meteo sono buone, a parte il vento che continua a soffiare in vetta, per provare a conquistare in deltaplano la vetta pi\u00f9 alta del mondo. Angelo D'Arrigo parte con il suo deltaplano ad ala rigida, trainato da un ultraleggero dotato di motore Rotax 914, condotto da Richard Meredith, amico e compagno di avventura di Angelo in precedenti imprese.\nDopo il decollo i due puntano subito verso l'Ama Dablam (6856m), superano il monte Nuptse (7864m) risalendone in volo la parete nord e si dirigono verso il Lhotse (8516m). Qui le turbolenze diventano ingestibili a causa della corrente a getto (vento ad alta quota che spazza la vetta dell'Everest). A soli 500m dalla vetta un gigantesco gorgo d'aria spezza la cima che unisce i due compagni di viaggio e l'ultraleggero viene scaraventato verso il basso.\nDopo essersi liberato dal residuo del cavo di traino, con volo planato Angelo riesce a doppiare la cima dell'Everest (8848m), andata e ritorno. Subito incomincia la discesa. Un addensamento nuvoloso chiude la strada del ritorno, l'ossigeno nelle bombole scarseggia. Il posto migliore per atterrare \u00e8 sul versante ovest del Khumbu (5050m) dove il CNR italiano ha costruito la Piramide, un centro di studi e ricerche ad elevata altitudine.\nLa rarefazione dell'aria fa scendere il deltaplano a quasi 100\u00a0km/h, l'atterraggio \u00e8 violento ma tutto va per il meglio e n\u00e9 D'Arrigo n\u00e9 l'ala riportano danni. D'Arrigo raggiunge la quota di 8990m, la temperatura minima che deve sopportare \u00e8 di 53\u00a0\u00b0C sotto zero. Vola ad una velocit\u00e0 tra i 100 e i 205\u00a0km/h. Alle 8.30 del 24 maggio 2004 Angelo D'arrigo \u00e8 il primo uomo ad aver sorvolato l'Everest con un deltaplano.\nLa trasvolata, durata in tutto 4 ore e mezzo, ha richiesto due anni di studi e preparazione. Oltre allo studio della rotta, della conformazione topografica della zona da sorvolare, delle condizioni climatiche \u00e8 stata necessaria una preparazione fisica e psicologica di altissimo livello, D'Arrigo si \u00e8 sottoposto a test molto severi, collaborando con gli uomini del centro di medicina aeronautica e spaziale di Pratica di Mare (Roma). Qui \u00e8 stata simulata, in camera ipobarica, la quota di 14.000 metri, altitudine ben superiore a quella necessaria a D'Arrigo per la sua impresa.\nAnche la sua attrezzatura viene controllata con le pi\u00f9 sofisticate tecnologie. Nella Galleria del vento Fiat di Orbassano \u00e8 stata studiata la posizione ottimale da tenere rispetto all'ala e al casco di volo, sottoponendo pilota e attrezzature a temperature di 42\u00b0 sotto zero e velocit\u00e0 del vento superiore ai 100\u00a0km/h.\nL'esemplare del deltaplano di D'Arrigo \u00e8 in esposizione al Museo nazionale della scienza e della tecnologia Leonardo da Vinci di Milano.\n\"Nati per volare\".\nLa Doc Lab - National Geographic Channel, in associazione con Rai Uno, ha prodotto il documentario di Marco Visalberghi \"Nati per volare\", dedicato ad Angelo d'Arrigo e alla sua battaglia per la salvaguardia dei condor, che \u00e8 stato presentato in anteprima mondiale nel marzo 2007.\nIl documentario \u00e8 stato trasmesso dalla televisione satellitare Discovery Channel. Della durata di 90 minuti, per i primi 2/3 racconta dell'anno passato da D'Arrigo a crescere, come un vero e proprio padre adottivo, due condor, la femmina Maya e il maschio Inca presi in uova ancora da schiudersi in Per\u00f9 e cresciuti nella sua Sicilia a Fiumefreddo. D'Arrigo si prepara a volare con loro sopra i 10.000 metri di altitudine (per questo si allena quasi quotidianamente sulla sua montagna, l'Etna), per poi reintegrarli nel loro habitat naturale. La morte prematura tarper\u00e0 letteralmente le ali al suo progetto, .\n\"Un angelo tra le nuvole\".\nIl videogiornalista Emanuele Angiuli ha raccontato nel documentario \"Un angelo tra le nuvole\", presentato alla 58\u00aa edizione del Trento Filmfestival (29 aprile - 9 maggio 2010) due passaggi del suo \u201cProgetto Metamorfosi\u201d: il primo, un volo lungo le rotte dei rapaci migratori, che ogni primavera partono dal Sahara e attraversano il Mediterraneo fino a raggiungere il Nordeuropa; il secondo, la reintroduzione in natura di un gruppo di gru siberiane nate in cattivit\u00e0, con un viaggio attraverso la Siberia.\nRecord.\nAngelo d'Arrigo \u00e8 detentore dei seguenti record:"}
{"id": "361377", "revid": "1593110", "url": "https://it.wikipedia.org/wiki?curid=361377", "title": "Marchesato del Monferrato", "text": "Il marchesato del Monferrato fu un antico Stato italiano preunitario, sorto nel XI secolo quando la Marca Aleramica, gestita sino allora consortilmente fra tutti i discendenti di Aleramo, venne ripartita fra i marchesi del Monferrato e i marchesi del Vasto. Fu governato dalle dinastie Aleramici di Monferrato, Paleologi e Gonzaga. Termin\u00f2 nel 1574 quando, incorporato ai domini gonzagheschi, fu elevato a ducato.\nLa sua geografia territoriale del tutto irregolare, e la mancanza sia di una grande capitale urbana sia di una corrispondente circoscrizione ecclesiastica che ne corroborasse l\u2019identit\u00e0, testimoniano come questo Stato ebbe origine dalle logiche feudali dell\u2019Alto Medioevo, pur sopravvivendo per tutta l'et\u00e0 comunale e arrivando a convivere con le famose signorie italiane rinascimentali.\nPer la maggior parte della sua esistenza, il marchesato fu suddiviso in due grandi aree separate: quella settentrionale, compresa tra le attuali province di Vercelli, Alessandria, Torino, Pavia, e quella meridionale, compresa tra quelle di Alessandria, Savona, Asti e Cuneo.\nOrigine del nome.\nIl toponimo \"Monteferrato\" viene menzionato per la prima volta in un atto del 909 di Berengario del Friuli, ma il suo significato \u00e8 ignoto: secondo varie ipotesi potrebbe significare \"Territorio del farro\", \"Territorio del ferro\" o \"Territorio dei Frati\"; di fronte all'improbabilit\u00e0 di queste possibilit\u00e0, il professor Geo Pistarino presenta due ipotesi contrapposte: Monferrato potrebbe sia indicare un territorio degradato e incolto (ipotizzando l'esistenza della voce medio-latina \"feratus\", derivante da \"feralis\"), sia un territorio precedentemente incolto, ma rimesso a frutto (considerando \"ferratus\" come participio di \"ferre\", con il significato di produrre).\nStoria.\nLe origini.\nIl marchesato del Monferrato ebbe origine dalla dissoluzione della Marca aleramica, concessa nel 958 dal re d'Italia Berengario II al cavaliere Aleramo, le cui origini misteriose sono forse da ricercare nel casato di Troyes.\nLa marca venne gestita in modo consortile fino alla fine del XI secolo, quando gli aleramici Bonifacio e Ranieri stabilirono una precisa ripartizione del territorio, con il primo che divent\u00f2 marchese del Vasto, il territorio meridionale comprendente Savona, e il secondo marchese del Monferrato, il territorio settentrionale.\nGli Aleramici.\nIl marchese Guglielmo V, figlio di Ranieri, govern\u00f2 durante l'et\u00e0 comunale e tent\u00f2 di accrescere il prestigio del suo casato schierandosi in favore del Sacro Romano Impero. In seguito alla distruzione di Milano da parte di Federico Barbarossa, i comuni del nord Italia formarono la Lega Lombarda e fondarono la citt\u00e0 di Alessandria, collocandola proprio nei territori del Monferrato per colpire il maggior alleato italiano dell'imperatore. La sconfitta delle forze imperiali nell'assedio di Alessandria del 1174, tuttavia, convinse il marchese che l'unica via per portare gloria alla dinastia era l'oriente, e si impegn\u00f2 perch\u00e9 i suoi figli diventassero importanti esponenti della comunit\u00e0 latina d'Oltremare.\nNessuno dei quattro principi, tuttavia, ebbe grande fortuna: Guglielmo, sposatosi con la regina di Gerusalemme Sibilla, mor\u00ec pochi mesi dopo il matrimonio, prima di poter conoscere il figlio Baldovino. Ranieri, sposatosi con la principessa bizantina Maria Comnena, figlia del basileus Manuele I, rimase vittima del massacro dei Latini, istigato da Andronico I Comneno. Corrado, inizialmente rimasto a governare il Monferrato in vece di suo padre, il quale part\u00ec per la Terrasanta con lo scopo di proteggere il nipote Baldovino, che era diventato Re di Gerusalemme, rispose all'appello di papa Clemente III e partecip\u00f2 alla Terza Crociata, sbarcando a Tiro poco dopo la disastrosa battaglia di Hattin, durante la quale suo padre era stato fatto prigioniero dal Saladino. Corrado difese strenuamente la citt\u00e0 portuale, salvandola dalla conquista ayyubide; dopo aver preso parte alla vittoriosa riconquista di San Giovanni D'Acri, Corrado prese in moglie Isabella, sorella della cognata Sibilla ed erede al trono di Gerusalemme, ma fu misteriosamente assassinato poco prima della sua incoronazione a Re. Bonifacio, al quale Corrado aveva lasciato il Monferrato, fu chiamato a guidare la quarta crociata e, di conseguenza, comand\u00f2 l'assedio latino di Costantinopoli; sfiorata la nomina a Imperatore latino di Costantinopoli, ottenne il regno di Tessalonica, ma pochi anni pi\u00f9 tardi venne ucciso durante in un'imboscata tesagli dai Bulgari dello zar Kalojan. A causa di queste sventurate vicende i discendenti di Bonifacio si concentrarono quasi esclusivamente sul Monferrato.\nLo scenario politico italiano del XIII secolo fu caratterizzato dal conflitto tra guelfi e ghibellini, e i marchesi di Monferrato si distinsero per la sfrontata capacit\u00e0 di allearsi con una parte o con l'altra in caso di problemi di politica estera o per semplice tornaconto. I marchesi Guglielmo VI e Bonifacio II si concentrarono principalmente a contrastare i comuni di Asti e Alessandria, che accrescevano continuamente la loro potenza ai danni del marchesato; nel 1253, pochi giorni prima della sua morte, Bonifacio II fu insignito da Corrado IV di Svevia del dominio sul potente comune di Casale. Fu suo figlio Guglielmo VII a riconquistare per il Monferrato un ruolo centrale nella geopolitica italiana: cominci\u00f2 il suo governo alleato con la parte guelfa, conquist\u00f2 rapidamente Nizza della Paglia e rivolse le sue mire espansionistiche verso Ivrea e il Canavese; tuttavia, l'enorme accentramento di potere che stava convergendo nelle mani del conte di Provenza Carlo I d'Angi\u00f2, il quale in pochi anni sottomise numerosi comuni del Piemonte meridionale e conquist\u00f2 il Regno di Sicilia, convinse Guglielmo ad allearsi con i ghibellini, sposando Beatrice, figlia di Alfonso X, re di Castiglia e pretendente al trono imperiale. Quando anche Ivrea, nel 1271, fece atto di dedizione a Carlo d'Angi\u00f2, il marchese si convinse alla guerra e, alleato dei comuni di Asti, Genova e Pavia, ottenne una decisiva vittoria presso Roccavione, estromettendo gli Angioini dal Piemonte. Gran parte dei comuni precedentemente sottomessi a Carlo d'Angi\u00f2 si rivolse allora a Guglielmo VII: negli anni successivi il marchese fu nominato signore e capitano di Alessandria, Asti, Genova, Milano, Pavia, Torino, Vercelli e molti altri comuni, diventando il principale esponente italiano della parte ghibellina. \nLa sua egemonia militare, per\u00f2, non era destinata a durare: i nobili astigiani furono i primi a ribellarsi, seguiti da Tommaso III di Savoia, che, considerandosi il legittimo sovrano di Torino, se ne riappropri\u00f2 imprigionando Guglielmo mentre attraversava le Alpi per recarsi dal suocero Alfonso di Castiglia; fu poi il turno dei Visconti, che lo estromisero dalla signoria di Milano. La precipitosa rovina del suo potere sembr\u00f2 rallentare con la conquista di Alba e il matrimonio di sua figlia Violante con l'imperatore bizantino Andronico II Paleologo, ma anche Alessandria, corrotta dagli astigiani con l'enorme somma di 85.000 fiorini d'oro, si rivolt\u00f2. Nel 1292 Guglielmo si spinse in armi fino alla citt\u00e0 ottenendo la capitolazione degli alessandrini, ma questi lo imprigionarono disonorevolmente durante le trattative di resa e lo lasciarono morire di fame rinchiuso in una gabbia di ferro. La morte improvvisa del principale comandante militare del nord Italia lasci\u00f2 un gran numero di comuni indifesi; alcuni di questi si rivolsero ai Savoia (rappresentati in Italia dal ramo cadetto degli Acaja), ma la maggior parte fu sottomessa da Matteo I Visconti.\nGiovanni I del Monferrato, figlio di Guglielmo VII, stringendo alleanza con Manfredo IV di Saluzzo e Carlo II d'Angi\u00f2, continu\u00f2 la guerra del padre contro Alessandria, contribu\u00ec all'estromissione da Milano dei Visconti in favore dei Della Torre e, soprattutto, conquist\u00f2 Asti, dove si stabil\u00ec. Nel 1305, solamente due anni dopo la sottomissione di Asti, Giovanni si ammal\u00f2 gravemente e mor\u00ec, senza aver generato eredi. L'estinzione della linea ottoniana della dinastia aleramica lasci\u00f2 la successione del marchesato nell'incertezza: Manfredo IV di Saluzzo, giustificato dagli accordi presi da Bonifacio II con il suo antenato Manfredo III, e Carlo d'Angi\u00f2 strinsero un patto di spartizione delle terre monferrine, istituendo i parlamenti cittadini per assicurarsi la fedelt\u00e0 dei nuovi sudditi.\nI Paleologi.\nGiovanni I, tuttavia, nel suo testamento aveva fatto ricorso alla legge semisalica, tramite la quale designava suo erede il principe bizantino Teodoro Paleologo, figlio di sua sorella Violante.\nTeodoro Paleologo sbarc\u00f2 a Genova nel 1306 e si assicur\u00f2 l'alleanza della \"Superba\" sposando Argentina, figlia del capitano del Popolo Opizzino Spinola. Riottenuta la fedelt\u00e0 di parte del Monferrato, tra cui Casale, nel 1310 Teodoro ottenne ufficialmente l'investitura a marchese da parte dell'imperatore Enrico VII di Lussemburgo, ma l'Alto Monferrato rimase occupato dalle truppe angioine; queste furono infine estromesse dal Piemonte nel 1345 da Giovanni II con la battaglia di Gamenario, che comport\u00f2 anche la conquista monferrina di Alba e Acqui Terme.\nLe mire espansionistiche dei marchesi di Monferrato, per\u00f2, nei decenni successivi si scontrarono con i Savoia e, soprattutto, con i sempre pi\u00f9 potenti Visconti, che conquistarono Casale, nel 1370, e riunirono i loro possedimenti nel ducato di Milano, nel 1395. Il XV secolo fu caratterizzato da una serie di guerre, nella prima parte delle quali il marchese Teodoro II riprese Casale e, alleato del condottiero Facino Cane, occup\u00f2 Milano e Genova. Nel 1427 il marchese Giovanni Giacomo si schier\u00f2 con Venezia contro Filippo Maria Visconti, nell'ambito delle guerre di Lombardia, ma la situazione volse presto in suo sfavore: in poco tempo Casale fu occupata dalla compagnia di Francesco Sforza; rifugiatosi a Chivasso, il marchese ricevette la dichiarazione di guerra anche da parte di Amedeo VIII di Savoia. Attaccato su ogni fronte, Giovanni Giacomo fu costretto a cedere alle sue pretese: Chivasso sarebbe stata annessa al ducato di Savoia, mentre il resto del Monferrato sarebbe entrato sotto la sua protezione, diventandone una sorta di vassallo. Riottenuta a caro prezzo la pace, nel 1434 il marchese istitu\u00ec Casale come capitale ufficiale del Monferrato. \nNel 1447, la morte senza eredi di Filippo Maria Visconti e la conseguente proclamazione della Repubblica Ambrosiana da parte dei cittadini milanesi segnarono la ripresa delle ostilit\u00e0, in quanto sul ducato vantavano diritti sia Carlo di Valois-Orl\u00e9ans che Ludovico di Savoia. Il marchese Giovanni IV, in cambio di Alessandria, si schier\u00f2 in difesa dell'indipendenza del comune milanese, che aveva anche assoldato Francesco Sforza. Gli alessandrini fecero atto di dedizione a Giovanni IV nel 1449, ma l'anno successivo lo Sforza, che nel frattempo si era fatto nominare duca di Milano, fece catturare il marchese; dopo circa un anno Giovanni rinunci\u00f2 ad Alessandria, e venne quindi liberato. Nel 1453, la caduta di Costantinopoli costrinse Venezia a interrompere gli scontri in Italia per concentrarsi a difendere i suoi possedimenti nel Mediterraneo; la conseguente pace di Lodi, per\u00f2, fu sfavorevole verso il Monferrato, comportando solamente la restituzione dei piccoli borghi di Felizzano e Cassine. La disastrosa situazione economica e politica del marchesato, inoltre, lasci\u00f2 quasi indifferente la corte monferrina rispetto alla destituzione dei Paleologi di Costantinopoli.\nNei decenni successivi i marchesi furono costretti a seguire una strenua politica di sopravvivenza; nel 1464, l'imperatore Federico III d'Asburgo decret\u00f2 l'indipendenza del marchesato, interrompendo il rapporto di vassallaggio verso il ducato di Savoia, ma l'influenza sabauda sulla politica monferrina rimase importante. Nel 1513, durante la guerra della Lega di Cambrai, l'avvicinamento del marchese Guglielmo IX alla Francia spinse il duca Carlo II di Savoia a complottare per portare sul trono del Monferrato l'aleramico Oddone d'Incisa; scoperto l'intrigo Guglielmo IX marci\u00f2 sul piccolo Marchesato di Incisa, annettendolo e condannando a morte Oddone; accusato di lesa maest\u00e0, Guglielmo venne scagionato dall'oratore monferrino Urbano da Serralunga. Nel 1533, mentre l'influenza francese sul Monferrato si accresceva sempre di pi\u00f9, la linea maschile dei Paleologi si estinse, con la morte di Giovanni Giorgio Paleologo. La crisi dinastica fu risolta dall'imperatore Carlo V d'Asburgo, che concesse il marchesato a Margherita Paleologa, sposata dal duca di Mantova Federico II Gonzaga proprio per assicurarsi il Monferrato.\nI Gonzaga.\nI primi anni di governo sul Monferrato da parte dei Gonzaga non furono semplici, a causa delle continue guerre sul suolo italiano tra il regno di Francia gli Asburgo: nel 1555, durante l'ultima fase di queste guerre, Casale fu occupata da truppe francesi, ma il trattato di Cateau-Cambr\u00e9sis la restitu\u00ec a Guglielmo Gonzaga. Uno dei primi atti del nuovo marchese fu l'abolizione dei parlamenti cittadini istituiti da Manfredo IV di Saluzzo e mantenuti dai Paleologi, ma ci\u00f2 cre\u00f2 grande discontento, soprattutto a Casale. Dapprima Guglielmo cerc\u00f2 di sbarazzarsi del problema proponendo il Monferrato a Filippo II di Spagna in cambio di Cremona, ricevendo un secco rifiuto. Quindi nomin\u00f2 governatore del Monferrato Flaminio Paleologo, figlio illegittimo di Giovanni Giorgio Paleologo, sperando che il suo legame con la precedente dinastia potesse placare il discontento, ma ci\u00f2 volse decisamente in suo sfavore quando lo stesso Flaminio fu coinvolto dalle principali famiglie di Casale in una congiura che avrebbe dovuto portare all'assassinio del marchese durante l'insediamento del vescovo Ambrogio Aldegati. Il complotto venne sventato per tempo e Flaminio fu arrestato e avvelenato, mentre tutti i rivoltosi furono cacciati da Casale. Gli esiliati trovarono rifugio presso Emanuele Filiberto di Savoia, le cui mire espansionistiche erano state attirate dalla situazione molto tesa. Nel 1573, per limitare le ambizioni del duca di Savoia sul marchesato, Guglielmo chiese a Massimiliano II d'Asburgo che i suoi domini fossero trasformati nel \"Granducato di Mantova e del Monferrato\", ma l'imperatore, non volendo concedergli troppo potere, acconsent\u00ec solamente ad elevare il suo rango marchionale: nacque cos\u00ec il ducato del Monferrato. Ci\u00f2 risult\u00f2 assai inutile, considerando che i Savoia invasero il nuovo ducato una prima volta nel 1613, successivamente nel 1628 e lo conquistarono definitivamente durante la guerra di successione spagnola. \nGeografia.\nIl marchesato del Monferrato era situato tra il Piemonte sud-orientale e la riviera ligure. Quest'area, che prese il nome di Monferrato, si estende verso sud a partire dalla destra idrografica del Po inoltrandosi A sud nell\u2019Appenino ligure fino a giungere sullo spartiacque tra versante adriatico e versante tirrenico a monte della costa ligure di Genova e Savona. L'indipendenza ottenuta dalle citt\u00e0 di Asti e Alessandria durante l'et\u00e0 comunale divise il territorio in due zone, una meridionale, denominata \"Alto Monferrato\", e una settentrionale, denominata \"Basso Monferrato\". I confini del marchesato mutarono continuamente durante la sua storia: sotto il marchese Guglielmo VII arriv\u00f2 a comprendere il territorio situato tra Torino e Brescia, ma varie sconfitte militari lo ridimensionarono fino a perdere anche la citt\u00e0 di Chivasso, una delle pi\u00f9 importanti.\nStrada Franca.\nNei primi anni del XV secolo, quando il territorio del marchesato si ritrov\u00f2 suddiviso in due zone distinte e separate, il collegamento tra di loro fu ottenuto istituendo, attraverso il ducato di Milano, una cosiddetta \"strada franca\", vale a dire una strada su cui le persone e le merci potevano transitare senza essere assoggettate a dazi o gabelle. Il tracciato della strada, ancora al giorno d'oggi indicato da pannelli di segnalazione, andava dal comune di Bergamasco, attraversava il comune di Masio e il fiume Tanaro, poi quello di Felizzano, infine raggiungeva nuovamente il territorio del marchesato a Fubine."}
{"id": "361378", "revid": "74801", "url": "https://it.wikipedia.org/wiki?curid=361378", "title": "Cartoomics", "text": "Cartoomics \u00e8 una fiera fumetto nata nel 1992 e che attualmente si svolge a Rho. Inizialmente si era tenuta presso lo Spazio Milano Nord; dal 1996 la manifestazione si \u00e8 trasferita nei padiglioni della Fiera di Milano e dal 2009 nelle nuove strutture di Fieramilanocity. L'edizione 2013 ha raggiunto i visitatori.\nEdizioni.\nAnni novanta.\nLa quarta edizione si \u00e8 svolta dal 14 al 17 marzo 1996 in Milano Fiera. Dedicata al centenario del fumetto, viene istituita la mostra \"Le tavole raccontano\" dedicata a tale ricorrenza e un convegno con ospiti Guido Crepax, Milo Manara e Sergio Bonelli. La rassegna cinematografica \"I film di carta\" a cura di Claudio Bertieri sul rapporto fra cinema e fumetto. Circa 80 espositori per una superficie di cinquemila metri quadrati.\nLa sesta edizione si \u00e8 svolta dal 4 al 7 marzo 1999 in Fiera Milano, padiglione 25/a. Questa edizione \u00e8 dedicata ai manga e agli anime e presenta la mostra \"Manga Attack\" che racconta le origini dei fumetti giapponesi, con ospite nell'ultima giornata Jir\u014d Taniguchi. Presenti inoltre una mostra dedicata a Zorry Kid di Jacovitti e alla rivista \"Il Giornalino\", e una rassegna di film d'animazione giapponese con incontri con i doppiatori.\nAnni 2000.\nLa settima edizione si \u00e8 svolta dal 2 marzo al 5 marzo 2000 in Milano Fiera. Con la dedica \"Sotto il segno dell'eroe\", ha presentato una mostra curata da Gianni Bono e Sergio Giuffrida dedicata agli eroi dei fumetti, con una mostra a parte dedicata a Tarzan, esposizioni personali di Luis Royo e John Buscema. La sezione cinema ha presentato una copia restaurata di \"Little Annie Rooney\" e anteprime di animazioni giapponesi. Tra gli autori presenti per incontri con il pubblico Leone Cimpellin. Circa 300 stand di espositori.\nLa decima edizione si \u00e8 svolta dal 21 al 23 marzo 2003 in Fiera Milano, padiglione 9/1. Questa edizione \u00e8 dedicata alle coppie nel fumetto, con mostre su \"Max e Moritz\", \"Ratman \"e piccettino (il suo orso di pezza), Diabolik e Eva Kant, una con vignette su Bush e Saddam Hussein. Ospite Andr\u00e9 Juillard disegnatore di \"Blake e Mortimer\"\nLa 13\u00aa edizione 2006 si \u00e8 svolta da venerd\u00ec 24 marzo a domenica 26 marzo 2006 nel padiglione 9/2 di fieramilanocity a Milano.\nIl tema dell'edizione era \"Pirati!\", con esposizioni a tema.\nEsad Ribi\u0107 e Charles Berberian sono stati gli ospiti speciali dell'edizione. Una trentina di tavole originali di Sergio Toppi sono state esposte a cura della Crapapelada.\nLa 14\u00aa edizione si \u00e8 svolta dal 23 al 25 marzo 2007 alla Fiera di Milano, padiglione 10 ed \u00e8 stata dedicata all'illustratore e scenografo Emanuele Luzzati. Tra le iniziative, una mostra dedicata ai personaggi creati da Nino Pagot, come \"I fratelli Dinamite\" o \"Calimero\", la mostra sui congegni usati da \"Diabolik\", una mostra per il trentennale di \"SuperGulp! Fumetti in TV\", una mostra per il trentacinquennale di \"Lady Oscar\", un omaggio a \"Cocco Bill\" e una sala con i cartoni animati e fumetti dedicati ai Beatles. Nella consueta gara di cosplay \u00e8 ospite d'onore Yaya Han. La notte tra sabato e domenica \u00e8 stato trasmesso \"la notte dei Cartoonivori\", un programma di nove ore di trasmissione di cartoni animati.\nLa 15\u00aa edizione si \u00e8 svolta dal 28 al 30 marzo 2008 in Fieramilanocity, padiglioni 7 e 10. Tra le iniziative la celebrazione del centennale del \"Corriere dei Piccoli\". Tra gli ospiti Bruno Bozzetto, Iginio Straffi, Andrea G. Pinketts, Claudio Bertieri, Claude Moliterni, Alfredo Castelli, Giancarlo Berardi, Andrea Carlo Cappi, Giuseppe Di Bernardo, Sergio Toppi, Leone Cimpellin, Daniele Caluri e Paolo Cossi.\nLa 16\u00aa edizione si \u00e8 svolta dal 27 al 29 marzo 2009 a Fieramilanocity, padiglione 4. Questa edizione \u00e8 stata dedicata al trentennale dello sbarco sulla Luna, con una mostra che presenta il primo numero di \"Amazing Stories\", le illustrazioni per i romanzi di Jules Verne e vari personaggi del fumetto di fantascienza, come Buck Rogers, Flash Gordon, Eta Beta, I Pronipoti e Nathan Never. Dedica inoltre una mostra al bicentenario della nascita di Edgar Allan Poe con una mostra di fumetti ispirati alle sue storie.\nAnni 2010.\nNel 2010 l'azienda Italia Crea rileva da Fiera Milano Tech la guida della manifestazione \nQuesta edizione \u00e8 stata dedicata alla citt\u00e0, come compare nelle storie a fumetti, che viene illustrata in una mostra divisa in due sezioni, la prima che visita citt\u00e0 reali e immaginarie, in un giro del mondo che comprende New York, Gotham City e Clerville, mentre la seconda \u00e8 incentrata su Milano e su come compare nei vari fumetti. Continua ad ampliarsi lo spazio dedicato al gioco da tavolo e ai videogiochi e per la prima volta parte della manifestazione si svolge al di fuori della fiera di Milano: al cinema Palestrina si svolge una rassegna dedicata all'animazione.\nL'edizione registra l'afflusso di circa visitatori.\nNel 2011 la manifestazione si tiene ancora a Fieramilanocity dall'11 al 13 marzo. Il manifesto ufficiale \u00e8 opera di Andrea Domestici, mentre Massimiliano Frezzato realizza quello di Horror &amp;motion, una serie di incontri, documentari, dibattiti e proiezioni curata dal giornalista e critico cinematografico Filippo Mazzarella dedicati al cinema horror organizzata nell'ambito di Cartoomics che si \u00e8 svolta dall'8 all'11 marzo presso il Centro Congressi della Provincia di Milano, visitata da circa persone.\nL'edizione 2012 diretta da Filippo Mazzarella e intitolata \"Salone del Fumetto, Cartoons, Cosplay, Fantasy e Collezionismo\" si svolse dal 16 al 18 marzo, nuovamente negli spazi di Fieramilanocity. Comprende una mostra dedicata ai 50 anni del fumetto \"Diabolik\" e include la sesta edizione di Ludica la sezione della fiera dedicata ai giochi da tavolo e ai videogiochi. Seguendo la formula di \"Horror &amp;motion\" dell'anno precedente la fiera viene preceduta dalla Cartoomics Week una serie di eventi organizzati nei quattro giorni precedenti in pi\u00f9 di 50 luoghi diversi (tra locali, bar, ludoteche, teatri e luoghi d'incontro), con un minifestival dedicato al cinema d'animazione e di genere all'Arcobaleno Film Center di Milano Tra gli eventi c'\u00e8 l'incontro con Marjane Satrapi e con il regista francese Vincent Paronnaud in occasione dell'anteprima italiana del film \"Pollo alle prugne\", tratto dall'omonimo romanzo a fumetti della fumettista e sceneggiatrice iraniana, l'incontro per celebrare il trentennale di Martin Myst\u00e8re cui prendono parte il suo creatore Alfredo Castelli e Raul Cremona, in arte Mago Oronzo, l'incontro con il regista Maurizio Nichetti seguito dalla proiezione del film \"Volere volare\" e infine l'appuntamento con il regista Jacques-Remy Girerd, cui segue la proiezione di \"Mi\u00e0 e il Mig\u00f9\". Giuseppe Palumbo firma l'illustrazione del manifesto di Cartoomics dedicato ai 50 anni di Diabolik, mentre il poster di Comics Week \u00e8 realizzato all'artista milanese Dario Arcidiacono. Silver \u00e8 l'autore del manifesto per Ludica.\nQuesta edizione raggiunge i visitatori.\nL'edizione 2013 intitolata \"Il Salone del fumetto, Cartoons, Cosplay, Fantascienza, Fantasy e Collezionismo\", ha visitatori. Le novit\u00e0 di questa edizione sono:\nAnche quest'anno vengono organizzati appuntamenti fuori dalla manifestazione, con rassegne di film, anteprime, incontri. Tra gli eventi in cartellone la \"Maratona X-Files\" celebra il ventennale della serie televisiva con una selezione di 10 episodi, proiettati senza soluzione di continuit\u00e0 l'11 marzo al cinema Palestrina. All'Arcobaleno Film Center vengono presentati, tra l'altro, il manga \"Kagemaru den\" di Sampei Shirato nella versione cinematografica sperimentale realizzata nel 1967 dal regista giapponese Nagisa \u014cshima e le anteprime milanesi di quattro lungometraggi horror: \"Naftalina\" di Ricky Caruso, \"Morituris\" di Raffaele Picchio, \"A Pezzi-Undead Men\" di Daniele Statella e Alessia Di Giovanni e Hidden in the Woods del cileno Patricio Valladares (gli ultimi due accomunati dalla sceneggiatura di Andrea Cavaletto, uno degli autori di Dylan Dog). Il 13 marzo, sempre al cinema Arcobaleno, \u00e8 la volta dell'Iron Man Day, nel corso del quale, oltre a Iron Man, Iron Man 2 e The Avengers, vengono proiettati, in anteprima assoluta per l'Italia e in contemporanea con gli Stati Uniti, due trailer di Iron Man 3, uscito nelle sale italiane il successivo 24 aprile. Per quanto riguarda gli incontri, infine, va segnalato quello tenuto con Bruno Bozzetto allo WOW Spazio Fumetto, il museo del fumetto, dell'illustrazione e dell'immagine animata di Milano, in occasione del 75\u00ba compleanno dell'autore del Signor Rossi."}
{"id": "361381", "revid": "287204", "url": "https://it.wikipedia.org/wiki?curid=361381", "title": "Regioni della Lettonia", "text": "Da un punto di vista storico e culturale (ma non amministrativo) la Lettonia \u00e8 suddivisa in regioni.\nLa Costituzione lettone riconosce quattro regioni:\nUna quinta regione \u00e8 la Selonia (\"S\u0113lija\" o \"Aug\u0161zeme\"), spesso considerata parte della Semgallia, comprende le parti estreme dell'area della Semgallia com'era nel 1939, corrisponde agli attuali territori dei distretti di Aizkraukle, Daugavpils e J\u0113kabpils situati a sud del Daugava. La regione tradizionale della Selonia comprende anche una parte di territorio compreso nel nord-est della Lituania.\nIn taluni casi la Curlandia e la Semgallia vengono considerate come una regione unica, ci\u00f2 riflette la suddivisione politica della Lettonia nel periodo compreso fra il 1629 e il 1917, quando le due regioni erano unite dapprima nel Ducato di Curlandia e in seguito come provincia della Russia imperiale, Livonia e Latgallia nello stesso periodo erano invece entit\u00e0 separate. Considerando le regioni sotto questa prospettiva esistono tre sole regioni, Curlandia (che comprende Semgallia e Selonia), Livonia e Latgallia, la suddivisione in tre regioni non \u00e8 pi\u00f9 utilizzata anche se le tre stelle presenti sia nello stemma della Livonia sia nel monumento alla libert\u00e0 di Riga vi fanno ancora riferimento."}
{"id": "361385", "revid": "585241", "url": "https://it.wikipedia.org/wiki?curid=361385", "title": "Acido orotico", "text": "L'acido orotico \u00e8 un acido carbossillico eterociclico. Viene anche chiamato acido pirimidin carbossilico, e storicamente si credeva che facesse parte del complesso della vitamina B e veniva chiamato \"vitamina B13\", tuttavia oggigiorno sappiamo che non \u00e8 affatto una vitamina.\nIl composto viene sintetizzato nel corpo umano da un enzima mitocondriale, la diidro orotato deidrogenasi, oppure da un enzima citoplasmatico appartenente al percorso di sintesi delle pirimidine.\nSintesi.\nIl diidro orotato (DHO) viene trasformato in acido orotico dall'enzima diidro orotato deidrogenasi, dove in seguito si unisce al fosforibosil pirofosfato (PRPP) per formare l'orotidina-5'-monofosfato (OMP).\nUna caratteristica distintiva della sintesi delle pirimidine \u00e8 che l'anello viene sintetizzato prima di unirlo allo zucchero, il ribosio, mentre invece nella sintesi delle purine la costruzione dell'anello avviene direttamente a partire dallo zucchero.\nSicurezza.\nL'acido orotico pu\u00f2 essere mutagenico per le cellule somatiche dei mammiferi, per i batteri ed i lieviti.\nPatologia.\nUn accumulo di acido orotico pu\u00f2 portare a aciduria orotica e acidemia. Pu\u00f2 essere un sintomo di un carico di ammoniaca aumentato a causa di un disturbo metabolico, come un disturbo del ciclo dell'urea.\nIn carenza di ornitina carbammiltransferasi, il pi\u00f9 comune disturbo del ciclo dell'urea ereditato tipicamente dal cromosoma X, l'eccesso di carbammilfosfato viene convertito in acido orotico. Questo porta ad un aumento del livello sierico di ammoniaca, aumento nel siero e nelle urine di acido orotico e un calo di azoto ureico nel siero. Questo porta anche ad un aumento dell'escrezione urinaria dell'acido orotico, perch\u00e9 esso non viene adeguatamente utilizzato e deve essere eliminato. L'iperammoniemia esaurisce l'alfa-chetoglutarato che determina l'inibizione del ciclo degli acidi tricarbossilici (TCA) diminuendo la produzione di adenosina trifosfato (ATP).\nLa oroticoaciduria \u00e8 una causa di anemia megaloblastica.\nI sali dell'acido orotico sono estremamente efficaci come vettori di minerali nell'organismo, portandone l'assorbimento (che altrimenti sarebbe al 3% circa) fino al 60% - 80%. Sono coinvolti anche in rare forme di litiasi urinaria, e viene utilizzato in alcune diete per aumentare la biodisponibilit\u00e0 di alcuni sali, il pi\u00f9 comune \u00e8 il litio orotato."}
{"id": "361386", "revid": "1573940", "url": "https://it.wikipedia.org/wiki?curid=361386", "title": "Manta birostris", "text": "La manta gigante (Manta birostris ) \u00e8 un pesce cartilagineo della famiglia Myliobatidae.\nDescrizione.\nIl corpo della manta gigante \u00e8 costituito da un disco rosso di forma romboidale largo circa 2,2-2,4 volte la sua lunghezza, con gli apici appuntiti verso le estremit\u00e0 laterali. Il capo \u00e8 largo quasi un terzo dell'ampiezza del disco, e presenta all'estremit\u00e0 anteriore una bocca molto ampia con ai lati due peculiari appendici dette pinne cefaliche, che durante i pasti vengono tenute aperte per convogli il cibo, mentre durante il nuoto vengono arrotolate assumendo l'aspetto di corna, da cui il nome latino \"birostris\". Gli occhi sono posti subito dietro alle pinne felici, ai lati del capo. Sul ventre si aprono bilateralmente le cinque fessure branchiali, ampie e munite di un apposito filtro per il plancton. Posteriormente al corpo si diparte una sottile appendice caudale che supera di poco la lunghezza del corpo, sormontata alla base da una minuscola pinna dorsale. Non presenta aculei veleniferi, se non in forma abbozzata. La pelle presenta piccoli denticoli dermici di forma radiale.\nLa colorazione sul dorso \u00e8 bruno-nerastra o grigia, abbastanza uniforme con a volte zone o macchie pi\u00f9 chiare, mentre sul lato ventrale \u00e8 bianco lattiginosa ma con presenza di macchie scure che assumono conformazioni diverse in ogni esemplare, tanto da essere utilizzate dagli studiosi per il riconoscimento in una data popolazione.\nEssendo un condroitto, \u00e8 dotata di uno scheletro di natura cartilaginea.\nSi tratta del gigante della famiglia e di uno dei pesci pi\u00f9 grandi in assoluto, raggiungendo un'apertura del disco di 6,7 metri ed un peso superiore alla tonnellata, anche se sono state riportate misure persino superiori, fino a 9 metri di ampiezza. Le maggiori dimensioni ed alcuni particolari nella dentatura e nella colorazione differenziano questa specie dall'affine \"Manta alfredi\", riconosciuta come specie distinta solo nel 2009.\nDistribuzione e habitat.\n\u00c8 presente in tutti i mari ed oceani della fascia tropicale e temperata. Nell'oceano Atlantico si spingono a nord fino alle coste del New Jersey e nei pressi dello Stretto di Gibilterra, senza per\u00f2 entrare nel Mediterraneo, a sud sono state rilevate fino all'Uruguay e alle coste del Congo. Sono state osservate in tutte le zone dell'oceano Indiano, e nel Pacifico a nord fino al Giappone e alle coste della California, a sud fino all'isola nord della Nuova Zelanda e alle coste del Cile.\nBiologia.\nA differenza di altri raiformi, la manta gigante non frequenta abitualmente il fondale marino. Le sue abitudini sono essenzialmente pelagiche, spingendosi abitualmente anche in mare aperto, isolata o in piccoli gruppi, che possono diventare molto numerosi in casi particolari. Esistono dati che supportano l'ipotesi di migrazioni stagionali effettuate per motivi alimentari. Sono ottimi nuotatori, capaci di compiere anche spettacolari salti fuori dall'acqua, probabilmente nel tentativo di liberarsi di parassiti o remore.\nAlimentazione.\nSi ciba principalmente di zooplancton, piccoli animali non autonomi nel muoversi che si lasciano trasportare dalla corrente, che cattura nuotando e convogliando l'acqua verso la bocca, aiutata dalle due pinne cefaliche ampiamente mobili.\nRiproduzione.\nSono animali ovovivipari in quanto il piccolo, solitamente unico, nasce in seguito alla schiusa dell'uovo nel corpo della madre. Il periodo della riproduzione \u00e8 generalmente dall'inizio di dicembre alla fine di aprile.\nIl corteggiamento in questa specie vede molti maschi seguire una singola femmina per lungo tempo, fino a quando un maschio riesce a prevalere ed avviene la fecondazione, di tipo interno."}
{"id": "361388", "revid": "48344", "url": "https://it.wikipedia.org/wiki?curid=361388", "title": "Reazionario", "text": ""}
{"id": "361389", "revid": "14691", "url": "https://it.wikipedia.org/wiki?curid=361389", "title": "Northern Territory", "text": ""}
{"id": "361392", "revid": "46291", "url": "https://it.wikipedia.org/wiki?curid=361392", "title": "Borago", "text": "Borago \u00e8 un genere di piante della famiglia delle Boraginaceae.\nDescrizione.\nIl genere comprende piante annuali o perenni i cui fiori sono portati da cime ramificate pi\u00f9 o meno ispide, pi\u00f9 o meno dense, di solito bratteate.\nIl calice, diviso fin quasi alla base, \u00e8 accrescente.\nLa corolla di colore blu, rosa o bianca, pu\u00f2 assumere forma da rotata a campanulata, con tubo corto o assente e con corte scaglie, glabre, smarginate, eserti. \nGli stami eserti, sono inseriti vicino alla base della corolla; con le antere conniventi e mucronate; i filamenti hanno una lunga e stretta appendice all'apice.\nLo stilo \u00e8 incluso e porta uno stimma capitato. \nLe nucule obovoidi, erette, rugose, sono concave e con uno spesso anello a guisa di collare alla base.\nI semi sono dotati di elaiosomi che ne facilitano la disseminazione da parte delle formiche (mirmecoria).\nDistribuzione e habitat.\nIl genere \u00e8 diffuso in Europa meridionale (Portogallo, Spagna, Francia, Italia, ex-Yugoslavia, Grecia) e Nord Africa (Marocco, Algeria, Tunisia, Libia). In Italia \u00e8 comune in tutta la penisola e nelle isole maggiori.\nLe specie di questo genere si rinvengono in luoghi coltivati e macereti.\nTassonomia.\nIl genere comprende le seguenti specie:\nUsi.\nSpesso vengono coltivate come piante ornamentali."}
{"id": "361393", "revid": "6923", "url": "https://it.wikipedia.org/wiki?curid=361393", "title": "Serse Coppi", "text": "Carriera.\nCresciuto ciclisticamente insieme al fratello, fu un suo gregario nel dopoguerra alla Bianchi. Esord\u00ec come professionista nel 1945, raccogliendo un bottino di due successi e diversi piazzamenti, come un quarto posto alla Coppa Bernocchi, un ottavo nella Milano-Torino e un decimo al Campionato di Zurigo. L'anno successivo si classific\u00f2 al ventiquattresimo posto nel Giro d'Italia vinto da Gino Bartali. Fu poi terzo nel difficile Giro dell'Emilia, mentre l'anno seguente una frattura ad una gamba nella settima tappa del Giro lo mise fuori gioco per quasi tutta la stagione. Ritorn\u00f2 al Trofeo Baracchi del 1948, mentre nel 1949 ottenne buoni piazzamenti in numerosi circuiti nazionali e fu uno dei migliori italiani nella Freccia Vallone.\nProprio nel 1949 arriv\u00f2 la sua pi\u00f9 grande affermazione, alla Parigi-Roubaix, vinta a pari merito con Andr\u00e9 Mah\u00e9 in un episodio curioso. Il terzetto di testa, regolato poi dal francese, fu indirizzato su un percorso sbagliato e dovette entrare nel Velodromo di Roubaix da un'entrata secondaria. Serse vinse la volata del gruppo e chiese che i fuggitivi fossero squalificati perch\u00e9 non avevano seguito il percorso stabilito. Dopo vari mesi l'UCI dichiar\u00f2 Coppi e Mah\u00e9 vincitori ex aequo.\nIl 29 giugno del 1951, al Giro del Piemonte, durante lo sprint finale infil\u00f2 con la ruota un binario del tram, cadde e picchi\u00f2 la testa a terra, in Corso Casale a Torino, a poche centinaia di metri dall'arrivo al Motovelodromo. Le conseguenze dell'incidente non sembrarono in un primo momento gravi, ma dopo essere rientrato in albergo le sue condizioni peggiorarono improvvisamente e l'infortunio si rivel\u00f2 fatale: fu colpito da un'emorragia cerebrale e mor\u00ec a soli 28 anni (similmente a Giulio Bartali, fratello di Gino, morto in seguito a un incidente in gara nel 1936 durante una corsa ciclistica per dilettanti nei pressi di Firenze).\nSerse Coppi \u00e8 sepolto accanto al fratello Fausto, nel paese natale di Castellania.\nCuriosit\u00e0.\nSerse Coppi \u00e8 stato interpretato dall'attore Stefano Brusa nella miniserie \"Gino Bartali - L'intramontabile\"."}
{"id": "361394", "revid": "1318658", "url": "https://it.wikipedia.org/wiki?curid=361394", "title": "Kangaroo", "text": "Kangaroo (canguro in lingua inglese) pu\u00f2 riferirsi a:"}
{"id": "361395", "revid": "1305772", "url": "https://it.wikipedia.org/wiki?curid=361395", "title": "Sante Gaiardoni", "text": "Professionista dal 1960 al 1971, fu uno specialista nella velocit\u00e0 su pista, specialit\u00e0 in cui fu campione olimpico a Roma nel 1960 e mondiale nel 1960 e 1963. Ai Giochi di Roma fu anche campione nel chilometro da fermo.\nCarriera.\nGaiardoni si afferm\u00f2 come pistard da dilettante, in specialit\u00e0 come la velocit\u00e0 e il chilometro da fermo, in cui ottenne l'alloro olimpico (e nella seconda anche il record mondiale con 1'07\"18) ai Giochi della XVII Olimpiade di Roma nel 1960.\nIn quello stesso anno a Lipsia si afferm\u00f2 anche come campione del mondo della velocit\u00e0, dopo due secondi posti nel 1958 e nel 1959, entrambe le volte alle spalle di Valentino Gasparella; conquist\u00f2 pure, sempre nel 1960, la sua terza maglia tricolore nel tandem, dopo le vittorie nei due anni precedenti.\nDal 1957 al 1960, sempre da dilettante, vinse alcuni Gran Premi sulle principali piste europee.\nPassato professionista nel 1961 riusc\u00ec ad affermarsi pi\u00f9 volte a livello nazionale e mondiale, vivendo diversi duelli con Antonio Maspes, soprattutto ai campionati del mondo di velocit\u00e0: nel 1962 al velodromo Vigorelli ebbe la meglio Maspes, mentre l'anno successivo sulla pista di Rocourt fu proprio Gaiardoni a sconfiggere il rivale. Fu poi terzo nel 1966 e nel 1969, mentre il suo canto del cigno fu il secondo posto nel 1970 a Leicester battuto dall'australiano Gordon Johnson.\nAlle sue vittorie da professionista vanno aggiunti anche il titolo italiano di velocit\u00e0 del 1964, con cui interruppe la serie di cinque vittorie consecutive di Maspes.\nVita privata.\nSposato con la cantante Elsa Quarta, ha tentato anche la carriera politica, candidandosi a sindaco di Milano con una propria lista nel maggio 2006. Le elezioni hanno poi visto il successo di Letizia Moratti.\nNel 2010, con il giornalista Francesco Lodi, ha scritto un libro intitolato \"Quando la Rabbia si trasforma in Vittoria\", che racconta la sua vita da quando era un bambino fino alla vittoria delle Olimpiadi di Roma 1960."}
{"id": "361397", "revid": "48344", "url": "https://it.wikipedia.org/wiki?curid=361397", "title": "Legge elettorale", "text": ""}
{"id": "361399", "revid": "599013", "url": "https://it.wikipedia.org/wiki?curid=361399", "title": "Cristian Casoli", "text": "Gioca nel ruolo di schiacciatore nel .\nCarriera.\nClub.\nLa carriera di Cristian Casoli inizia nel 1991 nelle giovanili della Pallavolo Sumirago, mentre l'anno successivo \u00e8 nelle giovanili del : con la stessa squadra, nella stagione 1994-95, fa il suo esordio nella Serie A1 italiana.\nNella stagione 1995-96 viene ingaggiato dal , dal 2001 , dove resta per otto stagioni, vincendo tre Coppe Italia, tre Supercoppe italiane, due Coppe delle Coppe, due Coppe CEV e due Supercoppe europee.\nNella stagione 2003-04 passa al , con la quale in tre annate si aggiudica per due volte lo scudetto, due Coppe Italia, tre Supercoppe italiane e la Champions League 2005-06.\nNella stagione 2006-07 viene ingaggiato dal , vestendo la maglia del club emiliano per sei stagioni ed ottenendo la vittoria della Challenge Cup 2007-08: nella stagione 2008-09, per un breve periodo, passa al club russo dell'Volejbol'nyj Klub Iskra Samara, ma torner\u00e0 in Italia dopo pochi mesi.\nNella stagione 2012-13 si trasferisce nella di Castellana Grotte, mentre in quella successiva viene ingaggiato dalla neopromossa .\nNell'annata 2014-2015 gioca per la prima volta in Serie A2, quando si accasa al di Potenza Picena: nella stessa categoria rimane anche per la stagione successiva vestendo la maglia della di Vibo Valentia, vincendo la Coppa Italia di Serie A2. Torna a Castellana Grotte per il campionato 2016-17, sempre in Serie A2, vestendo questa volta la maglia della .\nNell'annata successiva scende in Serie B, ingaggiato dalla , restando nella formazione ridenominata anche nella stagione 2018-19, nel campionato cadetto.\nSi trasferisce quindi al , in Serie A3, per il campionato 2019-20.\nNazionale.\nIl 6 giugno 1997 esordisce con la nazionale italiana in una partita contro la Spagna ed in seguito, con la maglia azzurra, vincer\u00e0 due edizioni della World League nel 1997 e 1999."}
{"id": "361400", "revid": "32116", "url": "https://it.wikipedia.org/wiki?curid=361400", "title": "KotOR", "text": ""}
{"id": "361401", "revid": "32116", "url": "https://it.wikipedia.org/wiki?curid=361401", "title": "KotOR 2", "text": ""}
{"id": "361402", "revid": "486946", "url": "https://it.wikipedia.org/wiki?curid=361402", "title": "Regime talebano", "text": ""}
{"id": "361404", "revid": "1226", "url": "https://it.wikipedia.org/wiki?curid=361404", "title": "Attacchi terroristici dell'11 settembre 2001", "text": ""}
{"id": "361431", "revid": "287204", "url": "https://it.wikipedia.org/wiki?curid=361431", "title": "Marabutto", "text": "Marabutto (arabo : \u0645\u064e\u0631\u0628\u0648\u0637 marb\u016b\u1e6d\", \"asceta; marabutto\" o \u0645\u064f\u0631\u0627\u0628\u0650\u0637 mur\u0101bi\u1e6d\", \"che vive nel rib\u0101\u1e6d; marabutto\") \u00e8 un termine di ambito islamico, diffuso soprattutto nell'Africa occidentale ma anche, in misura minore, nel Maghreb, dalle molteplici valenze.\nSignificati.\nIn principio, questo termine indica un musulmano considerato \"santo\". Da questo significato generale discendono diverse accezioni:\nMarabuttismo.\nMarabutto \u00e8 anche il qualificativo di una serie di personaggi che si diffusero in gran parte del Maghreb, soprattutto all'epoca della Reconquista spagnola della Penisola iberica, e che sostenevano di provenire dai \"rib\u0101\u0163\" dell'estremo occidente (in arabo: \"Seguia el-Hamra\" o \"S\u0101qiyat al-Hamr\u0101\", in spagnolo: \"Rio de Oro\", in berbera: \"Targa Zegga\u0263et\", le regioni tra Marocco e Mauritania).\nQuesti personaggi, cui venne in seguito attribuito anche il carattere di \"sceriffi\", cio\u00e8 discendenti del Profeta, sono considerati gli antenati di numerose famiglie e trib\u00f9 \"marabuttiche\" che si sono integrate nel tessuto sociale maghrebino, pur mantenendo un'aura di sacralit\u00e0 per tutti gli appartenenti alla famiglia, che sono tutti considerati marabutti (il loro nome viene di solito preceduto dal titolo \"Si\" o \"S\u012bd\u012b\" per gli uomini e \"Lalla\" per le donne). Ad essi vengono di solito demandate le principali funzioni di gestione del sacro; sono famiglie con costumi tradizionalmente pi\u00f9 austeri e una spiccata endogamia.\nNelle confraternite del Senegal, i marabutti si sono dati un'elaborata organizzazione gerarchica. Per esempio, il marabutto di rango pi\u00f9 elevato della confraternita dei Muridi, \u00e8 considerato un vero califfo e dispone di estesi poteri, ma gode anche di un prestigio di santo vivente e di una venerazione che poco si concilia con l'islam ortodosso.\nIl fenomeno del marabuttismo \u00e8 tipico dell'Africa settentrionale ed occidentale, ed ha evidenti agganci con una religiosit\u00e0 preislamica. L'Islam, infatti, bandisce ogni idea di intercessione tra la creatura e il suo Creatore. Quasi ogni villaggio in Marocco, Algeria e nel resto del Maghreb ha il suo santo locale che protegge e apporta benedizione (\"baraka\") ai suoi abitanti ed a coloro che vengono a visitarlo.\nGi\u00e0 in epoca cristiana era diffusa l'abitudine (che a sua volta proseguiva tradizioni precedenti) di porre ogni luogo abitato sotto la protezione di un santo. Sant'Agostino d'Ippona descrive la sua terra \u00abdisseminata\u00bb di tombe dei santi. La religiosit\u00e0 popolare, molto attaccata al culto dei santi, \u00e8 sopravvissuta all'islamizzazione ed ha finito per integrare i vecchi culti nella nuova religione.\nCome rileva Mouloud Mammeri, il marabutto nordafricano, che in Marocco ha conservato l'appellativo berbero di \"agurram\", ricopre le antiche funzioni di quest'ultima figura, che \"designa soprattutto un personaggio dotato di poteri pi\u00f9 magici che religiosi\". Ai marabutti nordafricani si attribuiscono infatti poteri soprannaturali, taumaturgici e profetici.\nOnomastica italiana.\nIl termine marabutto, nella sua pronuncia dialettale \"mo\u1e5babi\u1e6d\", \u00e8 giunto anche in Italia, probabilmente all'epoca della dominazione islamica della Sicilia, e si mantiene nei cognomi Morabito e Murabito, tipici dell'Italia meridionale.\nLetteratura.\nNel libro \"Le voci di Marrakech. Note di un viaggio\", Elias Canetti riporta una interessante descrizione di un marabutto che si pone in bocca le monete che gli vengono offerte, per santificarle con la sua saliva."}
{"id": "361435", "revid": "34928", "url": "https://it.wikipedia.org/wiki?curid=361435", "title": "Marabutti", "text": ""}
{"id": "361445", "revid": "37618", "url": "https://it.wikipedia.org/wiki?curid=361445", "title": "Mistero Buffo", "text": ""}
{"id": "361450", "revid": "547992", "url": "https://it.wikipedia.org/wiki?curid=361450", "title": "Caterina Murino", "text": "Biografia.\nInizialmente decisa a intraprendere la professione medica, vira verso la carriera di modella dopo aver fallito per due volte l'esame di ammissione alla facolt\u00e0 di medicina.\nNel 1997 si classifica quinta alla cinquantaduesima edizione del concorso di Miss Italia; eletta Miss Deborah Italia, diventa testimonial della casa cosmetica. Nel 1999 \u00e8 \"letterina\" nella prima edizione di \"Passaparola\", telequiz condotto da Gerry Scotti su Canale 5, e contemporaneamente inizia a studiare recitazione presso la Scuola di Cinema e Teatro di Francesca De Sapio. Dal 2002 inizia a lavorare in produzioni televisive, con delle piccole parti in fiction quali \"Le ragazze di Miss Italia\" di Dino Risi, \"Don Matteo\" e \"Orgoglio\".\nSempre nel 2002 esordisce al cinema con \"Nowhere\" di Luis Sep\u00falveda, dove recita in un ruolo secondario. Segue il cortometraggio \"Il grafologo\" di Alberto Pucci, in cui ha il ruolo di protagonista. Dal 2004 vive a Parigi. In questo periodo partecipa come coprotagonista ne \"Il bandito corso\", con Jean Reno e Christian Clavier, che la rende nota al pubblico francese; a ci\u00f2 contribuisce anche la sua partecipazione nel film \"Les Bronz\u00e9s 3 - amis pour la vie\" di Patrice Leconte. Nel 2006 viene scelta per interpretare la \"Bond girl\" Solange nel film \"Casino Royale\". Dopo questa esperienza, recita principalmente in produzioni francesi. Nel 2007 ha una piccola parte nel film britannico \"St. Trinian's\" di Oliver Parker, accanto a Rupert Everett, Colin Firth e Gemma Arterton.\nNel 2008 ottiene il suo primo ruolo da protagonista, recitando nel film italiano \"Il seme della discordia\", di Pappi Corsicato, con Alessandro Gassmann, Isabella Ferrari e Martina Stella. Nello stesso anno, oltre a posare per il primo numero della rinnovata edizione italiana della rivista \"Playboy\", \u00e8 protagonista nella pellicola \"The Garden of Eden\" di John Irvin, con Mena Suvari, partecipando inoltre a \"Comme les cinq doigts de la main\" di Alexandre Arcady ed \"\u00c9quinoxe\" di Laurent Carc\u00e9l\u00e8s. Sempre nello stesso anno \u00e8 nel cast della miniserie televisiva canadese \"XIII - Il complotto\" nel ruolo di Sam, e partecipa alla serie televisiva italiana \"Donne assassine\".\nNell'estate del 2009 a Tempio Pausania, per la ricorrenza della tragedia di Curraggia, prende parte a un recital sul tema della lotta agli incendi, leggendo una serie di scritti di Giuseppe Pulina. Nel 2011 \u00e8 tra i protagonisti della serie TV inglese \"Le inchieste dell'ispettore Zen\", e riprende il ruolo di Sam in \"XIII\", serie tratta dalla miniserie omonima; recita inoltre nel videoclip della canzone \"Far l'amore\" del disc jockey Bob Sinclar.\nNei primi anni duemiladieci gira i teatri d'Italia come protagonista della tourn\u00e9e \"Dona Flor e i suoi due mariti\" (2012) e col successivo ruolo di Nicole nella pi\u00e8ce \"Eyes Wide Shut\" (2015). Fra queste produzioni, nel 2014, \u00e8 nel cast della produzione televisiva \"Il ritorno di Ulisse\" nei panni di Penelope. Sempre nel 2015 partecipa da protagonista al videoclip del singolo \"Amore nou\" dei Tazenda. Nel 2017 interpreta la figlia del protagonista Carlo Delle Piane nel film \"Chi salver\u00e0 le rose?\" di Cesare Furesi, con Lando Buzzanca e Philippe Leroy."}
{"id": "361451", "revid": "1982", "url": "https://it.wikipedia.org/wiki?curid=361451", "title": "Coefficiente di penetrazione aerodinamica", "text": ""}
{"id": "361457", "revid": "729019", "url": "https://it.wikipedia.org/wiki?curid=361457", "title": "Julian White", "text": "Biografia.\nFiglio d'arte, Julian White inizi\u00f2 a giocare da preadolescente nel Salcombe, e pi\u00f9 avanti nelle file del Plymouth Albion, lo stesso club dove gioc\u00f2 suo padre. A 23 anni and\u00f2 a giocare in Nuova Zelanda, dapprima nelle file dell'Hawkes Bay, poi dei Crusaders, con cui disput\u00f2 la sua prima (e unica) partita di Lega professionisti nell'aprile 1997.\nIl suo periodo in Nuova Zelanda fu funestato da un grave incidente automobilistico, nel quale egli rimase seriamente infortunato a una gamba e la guidatrice del veicolo contro il quale si scontr\u00f2, una ragazza, rimase uccisa; tornato in Gran Bretagna, White fu ingaggiato dai gallesi del Bridgend, e l'anno successivo dai londinesi Saracens, in Premiership inglese.\nEsord\u00ec quasi subito, nella settimana di avvio stagione, in una sconfitta 23-28 contro i London Irish.\nNel 2000 arriv\u00f2 il debutto con l', in una partita del \"tour\" estivo in Sudafrica contro gli \"Springbok\", in sostituzione dell'indisponibile Phil Vickery.\nDa quel momento in poi, White collezion\u00f2 numerose presenze proprio come subentr\u00f2 a gara in corso di Vickery (laddove in un'occasione, nel novembre 2001 contro l', fu lui a partire titolare e ad essere rimpiazzato nella ripresa da Vickery).\nNel 2003 White fece parte della selezione nazionale alla Coppa del Mondo in Australia, nel corso della quale disput\u00f2 due incontri, entrambi in prima fase, uno da titolare contro , l'altro come subentrato contro l'.\nL'anno seguente, complice anche un nuovo infortunio a Vickery, White part\u00ec da titolare in tutti i 5 incontri del Sei Nazioni 2004 e in quelli del \"tour\" nell'Emisfero Sud.\nNel 2005, infine, arriv\u00f2 anche la chiamata dei British Lions, con i quali disput\u00f2 tre \"test match\" nel \"tour\" in Nuova Zelanda.\nDella stagione 2006-07 sono i primi trofei di club di White, il titolo di campione inglese e la coppa Anglo-Gallese con il Leicester.\nGi\u00e0 dichiaratosi indisponibile per la Nazionale prima della per ragioni familiari, White fu richiamato all'inizio del 2009 dopo la squalifica per doping del suo collega di ruolo Matt Stevens: disput\u00f2 quindi da titolare tutto il Sei Nazioni 2009.\nNel 2010 fu invitato a disputare alcuni incontri con i Barbarians, tra cui uno proprio contro un XV dell' a Twickenham.\nWhite vive con sua moglie Sara, gallese, conosciuta in un locale di Cardiff e sposata nel 2004, da cui ha avuto due figlie, in una fattoria a Stoke Albany, nei pressi di Kettering."}
{"id": "361464", "revid": "1318658", "url": "https://it.wikipedia.org/wiki?curid=361464", "title": "Distretto di Berat", "text": " \nIl distretto di Berat o Perati (in albanese: \"Rrethi i Beratit)\" era uno dei 36 distretti amministrativi dell'Albania. Il distretto faceva parte della prefettura di Berat.\nLa riforma amministrativa del 2015 ha suddiviso il territorio dell'ex-distretto in 4 comuni: Berat, Ku\u00e7ov\u00eb, Poli\u00e7an e Ura Vajgurore.\nGeografia fisica.\nIl territorio del distretto di Berat \u00e8 situato a sud della pianura di Myzeqe comprendendo tutta l'area collinare situata intorno alla citt\u00e0 di Berat. La parte centrale del distretto \u00e8 costituita dalla bassa valle del fiume Osum, il prosieguo della vallata si trova invece nel distretto di Skrapar. Sul confine orientale del distretto si trova la sommit\u00e0 del monte Tomorr (2.417 m), la montagna pi\u00f9 nota dell'Albania meridionale, la cui cima pi\u00f9 alta \u00e8 il \u00c7uka Partizani.\nEconomia.\nA parte la citt\u00e0 di Berat, capoluogo del distretto e con un crescente sviluppo del turismo (fa parte del patrimonio dell'umanit\u00e0 dell'UNESCO) la risorsa principale del distretto \u00e8 l'agricoltura.\nIn alcune aree del distretto si produce anche vino.\nLa strada che percorre la vallata dell'Osum era un tempo una strada carovaniera, attualmente \u00e8 una strada chiusa, nonostante ci\u00f2, data la vicinanza con l'area pianeggiante della Myzeqe, il distretto \u00e8 abbastanza ben collegato cogli altri centri dell'Albania centrale.\nGeografia antropica.\nSuddivisioni amministrative.\nIl distretto comprendeva 2 comuni urbani e 10 comuni rurali."}
{"id": "361465", "revid": "1983214", "url": "https://it.wikipedia.org/wiki?curid=361465", "title": "Ellen DeGeneres", "text": " \nIl suo programma \u00e8 divenuto uno dei talk show statunitensi pi\u00f9 visti della storia, facendo vincere alla DeGeneres 30 Daytime Emmy Awards e 20 People's Choice Awards, ricevendo inoltre il Golden Globe alla carriera televisiva nel 2020. Nel corso della sua carriera ha inoltre presentato i Grammy Award, Emmy Award e Premi Oscar.\n\u00c8 autrice di quattro libri e ha fondato la societ\u00e0 di produzione televisiva, A Very Good Production, in associazione alla Warner Bros. Ha anche lanciato il marchio ED Ellen DeGeneres, che comprende collezioni di abbigliamento, accessori, prodotti per la casa e articoli per animali. \nPer i suoi contributi umanitari e filantropici \u00e8 stata riconosciuta con la medaglia presidenziale della libert\u00e0, venendo inoltre riconosciuta dalla rivista Time come \"Donna dell'anno\" del 1997. Al 2020 ha un patrimonio di oltre 370 milioni di dollari, divenendo la 12\u00aa celebrit\u00e0 pi\u00f9 pagata al mondo, e posizionandosi al 59\u00ba posto delle imprenditrici statunitensi pi\u00f9 redditizie.\nBiografia.\nLe origini.\nEllen DeGeneres \u00e8 nata a Metairie (Louisiana) da Elliot, un assicuratore (morto nel 2018 all'et\u00e0 di 92 anni) e Betty, un'agente immobiliare, entrambi appartenenti alla Christian Science. Ha ascendenze francesi, inglesi, tedesche e irlandesi. Dopo la separazione dei suoi genitori (avvenuta quando aveva 15 anni) abbandona New Orleans e si trasferisce ad Atlanta (Texas), dove vive con la madre ed il patrigno, Roy Gruessendorf e si diploma nel 1976. Dopo un semestre alla University of New Orleans abbandona gli studi. Successivamente lavora come commessa, giornalista, imbianchina, hostess e barista.\nInizio carriera.\nDopo la morte della sua ex-fidanzata, decide di scrivere una lettera a Dio, in cui domandava il motivo di quella disgrazia. Da quel testo nacque il monologo \"Phone Call to God\", che la fece diventare celebre nei club e in televisione dopo la sua partecipazione allo show di Johnny Carson. In esso, mimando di avere in mano una cornetta telefonica, chiedeva a Dio (che non si ricordava il suo nome) il motivo per il quale aveva creato le pulci, scatenando l'ilarit\u00e0 di tutto il pubblico. Dopo aver girato gli Stati Uniti con i suoi spettacoli di cabaret, viene eletta nel 1982 dal canale Showtime \"persona pi\u00f9 divertente d'America\". Partecipa a spettacoli televisivi in seconda serata e a programmi comici.\nNel 1986 viene invitata a comparire nel \"Tonight Show\" dall'agente e produttore Jim McCawley. \u00c8 stata la prima donna a essere intervistata sul divano alla sua prima visita da Johnny Carson. Partecipa quindi come comica allo speciale della HBO \"Tenth Annual Young Comedians\". Prima di ottenere uno spettacolo tutto suo, prende parte a piccole sitcom dal vivo: \"Open House\" (1989 - 1990) e \"Laurie Hill\" (1992). Ha anche realizzato due speciali per la HBO. Il primo si chiamava \"Ellen DeGeneres: Gli inizi\" (2001) ed \u00e8 stato registrato dal vivo al Beacon Theatre di New York. Lo spettacolo pi\u00f9 recente, registrato nello stesso luogo, era intitolato \"Ellen DeGeneres: Qui e ora\" (2003).\nLa sitcom \"Ellen\".\nDeGeneres conquista il grande pubblico con la sitcom \"Ellen\" (1994-1998), che nella prima stagione si chiamava \"These friends of mine\". Il programma della ABC fu molto popolare nelle sue due prime stagioni. \"Ellen\" raggiunse l'apice degli ascolti nell'aprile del 1997, quando DeGeneres (cos\u00ec come il suo personaggio nella sitcom) dichiar\u00f2 pubblicamente di essere lesbica: la rivelazione fece s\u00ec che l'episodio fosse il pi\u00f9 seguito di tutta la serie. Divenne la prima attrice apertamente omosessuale che dava vita a un personaggio apertamente omosessuale in televisione. Dopo un calo di ascolti la sitcom venne cancellata, e DeGeneres torn\u00f2 al circuito delle commedie teatrali. In seguito dichiara che dopo il coming out aveva incontrato difficolt\u00e0 a ricevere nuove proposte di lavoro.\n\"L'Avventura dell'energia di Ellen\".\nHa partecipato a una serie di film per uno spettacolo chiamato \"L'Avventura dell'energia di Ellen\", che fa parte dell'attrazione \"L'universo dell'energia\" al Walt Disney World di Epcot. Il film, in cui recitano anche Bill Nye, Alex Trebek, Michael Richards e Jamie Lee Curtis, tratta il tema dell'energia..\nLa sitcom \"The Ellen Show\".\nDeGeneres \u00e8 ritornata alle serie televisive nel 2001 con una nuova sitcom della CBS, \"The Ellen Show\". Bench\u00e9 il suo personaggio fosse nuovamente omosessuale, questo non costituiva il tema centrale del programma. La serie ha ricevuto gli elogi della critica, ma i bassi ascolti ne hanno determinato la cancellazione dopo una sola stagione. Il 4 novembre 2001 ha partecipato allo spettacolo televisivo degli Emmy Awards, svoltosi dopo due cancellazioni dovute alla paura che una cerimonia festosa apparisse insensibile dopo gli attacchi terroristici dell'11 settembre 2001. DeGeneres ricevette prolungati applausi per la sua partecipazione a quella serata. Memorabile una sua frase:\nDoppiatrice.\nHa prestato la sua voce a Dory, una pesciolina con la perdita della memoria a breve termine, nel film d'animazione della Pixar \"Alla ricerca di Nemo\" dell'estate del 2003. Il film ha ricevuto critiche entusiaste e rientra nella lista di film di maggiore incasso della storia del cinema.\nTalk show.\nNel settembre del 2003 ha lanciato il suo talk show televisivo quotidiano \"The Ellen DeGeneres Show\". Tra i talk show apparsi nel 2003 e condotti da celebrit\u00e0, lo show ha conquistato ottimi indici di ascolto, ha ricevuto gli elogi della critica ed ha ottenuto numerose candidature e vittorie agli Emmy, vincendone anche per il \"miglior talk show\". Ellen \u00e8 famosa per ballare con il pubblico all'inizio dello show. Il 17 novembre 2005 lo show \u00e8 stato trasmesso al contrario (come il film \"Memento\"). Nel 2004 \u00e8 apparsa nella campagna pubblicitaria dell'American Express e nel 2005 ha scritto un blog su \"The Huffington Post\". Nell'agosto del 2005 \u00e8 stata scelta ancora una volta come ospite della cerimonia degli Emmy Awards 2005, che si \u00e8 tenuta il 18 settembre 2005. Lo spettacolo si \u00e8 tenuto tre settimane dopo che l'uragano Katrina aveva devastato la costa del Golfo del Messico, cos\u00ec che era la seconda volta che Ellen presentava gli Emmy dopo una tragedia nazionale e dato che Ellen \u00e8 di New Orleans la tragedia l'aveva colpita da vicino. Ha presentato la cerimonia dei Premi Oscar 2007.\nDal 2009.\nNel 2009 \u00e8 giudice nella trasmissione della rete televisiva Fox \"So You Think You Can Dance\". Nel 2010 \u00e8 giudice nella competizione canora \"American Idol\" e presta la voce alla propria versione animata in un episodio della serie \"I Simpson\". Nel 2011 pubblica il suo terzo libro (dopo \"My Point...And I Do Have One\" del 1995 e \"The Funny Thing Is...\" del 2003) intitolato \"Seriously...I'm Kidding\", che ottiene un'accoglienza positiva e diventa un best seller. Nell'aprile 2012 \u00e8 reso noto che la Pixar Animation Studios realizzer\u00e0 il seguito del film \"Alla ricerca di Nemo\" (con uscita prevista per il 2016), basato sul personaggio del pesce Dory e che Ellen DeGeneres torner\u00e0 a prestare la propria voce nella versione originale. Nell'agosto 2013 viene comunicato che Ellen torner\u00e0 ad essere la presentatrice della serata degli Oscar nel 2014. Nella notte del 2 marzo 2014 scatta insieme ad altre celebrit\u00e0 il famoso selfie che raggiunse il record di 2 milioni di retweet in poche ore, superando di gran lunga il primato precedentemente detenuto da Barack Obama (per la foto scattata in occasione della sua rielezione).\nIl 18 dicembre 2018 Netflix rilascia lo special \"\" in cui appare Laura Dern tra il pubblico.\nVita privata.\nHa un fratello, Vance DeGeneres. Dal 1997 al 2000 ha avuto una relazione con l'attrice Anne Heche, che divenne subito materiale per la stampa scandalistica. Dopo la rottura, DeGeneres ha avuto una relazione con la fotografa e attrice Alexandra Hedison dal 2000 al 2004. Il 16 agosto 2008, dopo una lunga relazione, ha sposato a Los Angeles l'attrice australiana Portia de Rossi. Nel 2011 la rivista statunitense \"Forbes\" le inserisce nell'elenco delle coppie pi\u00f9 potenti del mondo.\nA ottobre 2011 \"Forbes\" pubblica l\"'Entertainment's Highest Earning Women\", classifica delle donne che hanno guadagnato di pi\u00f9 nell'ultimo anno all'interno della quale DeGeneres viene posizionata al quarto posto alla pari di Gisele B\u00fcndchen, Taylor Swift e Judith Sheindlin grazie ad un totale di 45 milioni di dollari. Nel suo libro \"Love, Ellen\" la madre di Ellen, Betty DeGeneres, dice di essere rimasta inizialmente sconvolta dalla rivelazione dell'omosessualit\u00e0 della figlia, ma di essere diventata poi una delle sue pi\u00f9 grandi sostenitrici, entrando anche nel Movimento di liberazione omosessuale.\nNel maggio 2019 dichiara a \"Non c'\u00e8 bisogno di presentazioni - Con David Letterman\" che, durante la sua adolescenza, fu molestata dal patrigno e di averlo poi detto solo diversi anni dopo alla madre, che per\u00f2 non le credette.\nRiconoscimenti.\nNel corso della sua carriera ha ottenuto diversi premi: 1 Saturn Award, 3 American Comedy Awards, 1 Annie Awards, 20 Emmy Awards, 1 GLAAD Award, 1 Nickelodeon Kids' Choice Awards, 2 Producers Guild of America Awards, 20 People's Choice Awards, 1 Satellite Award, 3 Teen Choice Awards, 1 TV Guide Award. Ha inoltre ricevuto 3 candidature ai Golden Globe, 3 agli Screen Actors Guild Awards ed una ai Grammy Awards e ricevuto la propria stella sulla Hollywood Walk of Fame.\nFilantropia e controversie.\nAmbasciatrice umanitaria.\nNel novembre 2011, il Segretario di Stato degli Stati Uniti d'America in carica Hillary Clinton ha nominato DeGeneres un inviato speciale per la consapevolezza dell'AIDS. \nIl 3 dicembre 2011, DeGeneres ha presentato il gala annuale della David Lynch Foundation al Los Angeles County Museum of Art per raccogliere fondi per portare la meditazione trascendentale alle comunit\u00e0 internazionali che soffrono di stress cronico derivanti da epidemie e condizioni di vita precarie.\nAnimalismo e vegetarismo.\nDeGeneres ha adottato la dieta vegana assieme alla moglie de Rossi. Nel 2016, DeGeneres ha dichiarato di aver reintrodotto il pesce nella sua dieta, e ha confermato di aver smesso di seguire uno stile di vita vegano. \nNel 2009 DeGeneres \u00e8 stata nominata donna dell'anno dalla PETA, per i suoi contributi alla salvaguardia delle specie animali e degli ecosistemi. Nell'aprile 2013, ha donato 25.000 dollari per fermare la legislazione Ag-Gag in Tennessee, che avrebbe vietato agli agenti sotto copertura di registrare filmati di abusi sugli animali nelle fattorie e allevamenti dello stato federale. \nNel novembre 2017, \u00e8 stato annunciato che il Presidente degli Stati Uniti d'America in carica Donald Trump avrebbe consentito l'importazione di trofei di elefanti dall'Africa. In risposta, DeGeneres ha creato una campagna in collaborazione con il suo marchio, ED Ellen DeGeneres, per raccogliere fondi per il David Sheldrick Wildlife Trust. \nNel gennaio 2018, per il 60\u00ba compleanno di DeGeneres, la moglie de Rossi le ha regalato una struttura di salvaguardia per gorilla in Ruanda costruita a suo nome in associazione a Digit Fund.\nAmicizia con George W. Bush.\nDeGeneres \u00e8 spesso apparsa in pubblico con l'ex Presidente degli Stati Uniti d'America George W. Bush, sia in eventi formali che informali, attirando numerose critiche a causa della passata opposizione dell'amministrazione Bush al matrimonio omosessuale e alla responsabilit\u00e0 per la guerra in Iraq. In risposta alle critiche, DeGeneres ha spiegato la sua amicizia con Bush in un monologo nel suo show, affermando che crede che le relazioni personali dovrebbero trascendere le differenze politiche e ha paragonato la sua amicizia con Bush alle sue amicizie con le persone che indossano pellicce, una pratica che la conduttrice condona.\nControversie sull'approccio televisivo.\nLa conduttrice \u00e8 stata accusata ripetute volte da parte dello staff e degli ospiti di essere eccessivamente irriverente sfiorando la cattiveria. La YouTuber NikkieTutorials ha accusato la DeGeneres di essere \u00abfredda e distante\u00bb, mentre la guardia del corpo della DeGeneres Tom Majercak ha affermato che era stata \u00abavvilente\u00bb nei suoi confronti agli Oscar 2014, avvisando la conduttrice di stare attenta a questi atteggianti.\nLa conduttrice all'apertura della diciottesima stagione dello show, a seguito delle accuse avvenute per le condizioni lavorative e al licenziamento di tre produttori esecutivi, ha dichiarato: \u00abCi sono stati articoli sulla stampa e sui social media che dicevano che non sono chi sembravo essere in TV, perch\u00e9 sono diventata nota come la signora 'dell'essere buona', ma sono anche altro, sono triste, pensierosa, anche pazza e frustrata quando ci sono dei problemi, non posso essere sempre felice\u00bb, sottolineando che ha iniziato a usare lo slogan \"siate gentili gli uni con gli altri\" dopo aver sentito che il mondo aveva bisogno di quel messaggio, dal momento in cui ha fatto coming-out. \u00abPenso che ne abbiamo bisogno pi\u00f9 che mai in questo momento\u00bb.\nDakota Johnson.\nNel 2019 DeGeneres ha chiesto all'attrice Dakota Johnson perch\u00e9 fosse stata invitata alla sua festa di 30 anni. Johnson ha risposto: \u00abL'ultima volta che sono stata allo show l'anno scorso, hai insistito eccessivamente sul fatto di non averti invitata, ma non sapevo nemmeno che volessi essere invitata. Non sapevo nemmeno di piacerti\u00bb DeGeneres ha replicato che l'attrice le piaceva, senza ottenere risposta dalla Johnson. DeGeneres ha poi chiesto della comica Tig Notaro, esibitasi alla festa dell'attrice, ottenendo come risposta dalla Johnson: \u00ab\u00c8 la mia comica preferita... a parte te!\u00bb. La freddezza tra le due celebrit\u00e0 ha portato differenti interpretazioni sui social network e testate giornalistiche, soprattutto nei riguardi degli atteggiamenti insistenti della conduttrice.\nTaylor Swift.\nIn un'intervista a Taylor Swift, DeGeneres ha chiesto chi fosse il ragazzo a cui \u00e8 dedicata la canzone del 2012 \"We Are Never Ever Getting Back Together\". Quando Swift si \u00e8 rifiutata di rispondere, la conduttrice ha riprodotto sugli schermi una serie di foto della Swift con diverse celebrit\u00e0, chiedendo alla cantautrice di indicare chi fosse suonando una campana non appena fosse uscita la foto corretta. La situazione spinse la popstar a implorare che DeGeneres di fermare lo show. Successivamente alla messa in onda della puntata, Swift ha dichiarato \u00abQuella situazione mi fa sentire cos\u00ec male con me stessa\u00bb, proseguendo. \u00abogni volta che vengo nel suo show, lei mette un tipo diverso sullo schermo tra cui scegliere, questo mi fa mettere in dubbio ci\u00f2 che rappresentano come esseri umani\u00bb.\nWendy Williams.\nNel 2013 Wendy Williams \u00e8 stata intervistata in una puntata del talk show della DeGeneres, venendo aggettivata con tono scherzoso dalla conduttrice come \u00abcattiva\u00bb, esprimendo curiosit\u00e0 nel sapere se fosse mai finita in cause legali parlando male di altre celebrit\u00e0 nel suo s\"how\".\nNel maggio 2021, alcuni giorni dopo la notizia della chiusura dello show della DeGeneres a seguito dei procedimenti giudiziari avvenuti nel 2020, Williams ha dichiarato nel corso di una puntata del suo \"The Wendy Williams Show\":\u00abEllen, tutto quello che hai passato in tutti questi 19 anni, comprese le condizioni del posto di lavoro, che a proposito credo che se ne stia chiudendo a causa di quest'ultime. [...] Tutti noi conosciamo persone che hanno lavorato nel suo show, alcune delle quali hanno lavorato anche qui, nel mio show. [...] Sono contenta che tu abbia ringraziato i tuoi fan, ma diciannove anni in TV non ti cambiano la vita, ti espongono per la persona che sei veramente\u00bb.DeGeneres non ha rilasciato dichiarazioni riguardo alle affermazioni della collega, sebbene abbia scaturito scalpore nei principali tabloid internazionali.\nControversie sulle condizioni lavorative del \"The Ellen DeGeneres Show\".\nNel luglio 2020, a seguito delle indagini della WarnerMedia nei riguardi delle condizioni lavorative del \"The Ellen DeGeneres Show\", che portarono al licenziamento di tre produttori esecutivi. DeGeneres ha confermato la chiusura dello show alla sua diciannovesima stagione nel 2022, dicendo: \u00abHo imparato che qui sono successe cose che non sarebbero mai dovute succedere. Lo prendo molto seriamente, e voglio dire che mi dispiace molto alle persone che sono state colpite. [...] So che sono in una posizione di privilegio e potere, e mi rendo conto che con questo arriva la responsabilit\u00e0. E mi prendo la responsabilit\u00e0 per quello che succede al mio show\u00bb.La conduttrice ha successivamente affermato a Today che le accuse le sono sembrate \u00aborchestrate\u00bb e di non aver ancora compreso come possano essere uscite queste voci. Ha inoltre dichiarato di non poter essere a conoscenza di ci\u00f2 che accadeva nei diversi uffici poich\u00e9 vi sono oltre 200 lavoratori e nessuno \u00e8 mai venuto personalmente a raccontarle questi fatti.\nIsolamento per COVID-19.\nIl 6 aprile 2020, a seguito della pandemia di COVID-19, lo show della DeGeneres \u00e8 stato trasmesso dalla sua abitazione a Beverly Hills per garantire il distanziamento sociale ai dipendenti ed eliminare il pubblico televisivo in studio. Nel corso della presentazione della puntata la conduttrice, dopo aver mandato messaggi di speranza ai telespettatori, paragona il suo stato di reclusione ad una prigionia. Nell'immediato numerosi utenti dei principali social network hanno iniziato a criticare DeGeneres per aver mancato di sensibilit\u00e0 nei confronti dei detenuti, sia per il paragone degli edifici penitenziari rispetto alla villa da 50 milioni di dollari di sua propriet\u00e0, che per le condizioni sanitarie precarie delle carceri.\nDoppiatrici italiane.\nCome doppiatrice, viene sostituita da:"}
{"id": "361480", "revid": "3115", "url": "https://it.wikipedia.org/wiki?curid=361480", "title": "Essiccamento", "text": "L'essiccamento o essiccazione \u00e8 l'operazione unitaria dell'ingegneria chimica che corrisponde alla separazione solido-liquido, la cui caratteristica principale \u00e8 il rapporto particolarmente alto tra il contenuto di solido e di liquido nel prodotto ottenuto, rapporto che pu\u00f2 variare tra circa 5 e in teoria fino a infinito. Per valori pi\u00f9 bassi del rapporto si parla in genere di evaporazione.\nNella grande maggioranza dei casi, il liquido da separare \u00e8 un solvente, e quasi sempre acqua. Si tratter\u00e0 quindi nel seguito della separazione di acqua da un solido, tenendo presente che i principi, in caso di solventi diversi, sono identici.\nUn'applicazione dell'essiccamento \u00e8 l'allontanamento dell'acqua dal legno.\nClassificazione.\nSi possono distinguere in linea di massima tre tipi di essiccamento:\nEssiccamento diretto.\n\u00c8 il tipo pi\u00f9 simile all'evaporazione. La miscela solido-liquido viene scaldata ad una temperatura tale da fornire al liquido il calore latente di evaporazione necessario per passare dalla fase liquida a quella gassosa. Il riscaldamento pu\u00f2 avvenire per contatto diretto, o per radiazione. \u00c8 il caso tipico degli essiccatori rotativi a fiamma diretta, nei quali una fiamma nuda scalda per irraggiamento la miscela solido-liquido, che quindi evapora.\nUn semplice essiccatore di questo tipo \u00e8 il forno domestico.\nUn tipo molto particolare di essiccamento \u00e8 la liofilizzazione, essiccamento di prodotti in genere alimentari o farmaceutici sotto vuoto spinto, dove viene fornito, in questo caso, il calore latente di sublimazione.\nEssiccamento in corrente di gas.\n\u00c8 la forma pi\u00f9 comune di essiccamento. Un gas (generalmente aria, ma a volte azoto o altro gas inerte) viene scaldato e, quindi, posto a contatto della miscela solido-liquido. Il gas riscalda la miscela ed il liquido evapora; la corrente di gas, che deve essere alimentato secco, si carica di umidit\u00e0 (il liquido evaporato); il gas viene quindi raffreddato per far condensare il liquido e riciclato, oppure scaricato nell'atmosfera.\nIn questo tipo di essiccamento \u00e8 importante conoscere la quantit\u00e0 di liquido che il gas pu\u00f2 trascinare senza arrivare alla condensazione. Questo aspetto \u00e8 studiato dalla psicrometria; la temperatura a cui il gas comincia a rilasciare il liquido in esso disperso in forma liquida \u00e8 detta punto di rugiada del gas ad una data concentrazione di liquido.\nQuesto tipo di essiccamento si presta bene a prodotti granulari, con elevato rapporto superficie/volume. Il tipo pi\u00f9 comune \u00e8 quello \"a letto fluido\", in cui la corrente di gas investe il solido granulare dal basso verso l'alto, creando appunto un letto di solidi che si comporta come un fluido; si ottiene un ottimo contatto gas-solido e, quindi, un rapido essiccamento. Un esempio domestico \u00e8 l'asciugacapelli.\nPur rimanendo vero che il letto fluido viene utilizzato con successo per separare l'acqua dalla parte secca, si dovr\u00e0 tenere presente che questo sistema \u00e8 particolarmente adatto a trattare polveri aventi una certa umidit\u00e0, piuttosto che sospensioni o soluzioni organiche. Pertanto, prima di procedere all'essiccamento di questi prodotti, si dovr\u00e0 procedere alla loro essiccazione totale o parziale, con l'utilizzo di altre macchine. Quelle pi\u00f9 interessanti sono certamente quelle denominate \"essiccatoi a spruzzo\".\nL'idea di essiccare con questa metodologia nasce nei primi del Novecento, quando Sr. Stauf (di origine tedesca) richiese il primo brevetto per un atomizzatore ad ugelli per la polverizzazione di latte in una torre con aria calda. Tuttavia l'inizio vero e proprio ebbe luogo negli Stati Uniti nel 1913, quando l'americano Sr. Grey ed il Danese Jensen svilupparono un essiccatoio ad ugelli a pressione , e diedero vita alla prima Azienda per la commercializzazione di latte in polvere. Il primo essiccatoio a torre con l'utilizzo di un disco rotante fu introdotto nel 1912 dal Tedesco Sr. Kraus, per\u00f2 la commercializzazione di questo metodo di atomizzazione prese piede solo nel 1933 quando l'Ingegnere Danese Sr. Nyrop present\u00f2 la sua richiesta di brevetto. Questi metodi si basano tutti sul concetto della massimizzazione della superficie di contatto tra l'aeriforme ed il prodotto introdotto all'interno della torre di essiccazione. Per ottenere ci\u00f2, viene alimentato un disco posto al centro di una torre di essiccazione di dimensioni variabili a seconda della capacit\u00e0 evaporativa della torre, ruotante a 11000 giri/minuto circa, ed avente un diametro che consenta una velocit\u00e0 periferica in grado di aumentarne la capacit\u00e0 di nebulizzazione. La dimensione delle particelle generata da questo sistema varia tra 10-40 micron circa. Spraizzato all'interno della torre di essiccazione, il prodotto viene a contatto con l'aria calda proveniente da un generatore d'aria calda del tipo diretto o indiretto, a gas pulito, o con scambiatore di calore, il quale garantisce la quantit\u00e0 di calore necessaria per trasformare l'acqua in vapore consentendo la separazione dal prodotto secco.\nQueste macchine hanno dimostrato per lunghi anni di essere in grado di soddisfare sia alla domanda del mantenimento del costo sia della qualit\u00e0 dal punto di vista organolettico. La pressione negativa all'interno della torre facilita l'essiccazione ed un sistema di depolverizzazione a cicloni consente il recupero del prodotto eventualmente sfuggito. Unico vero neo di questi essiccatoi \u00e8 l'ingombro (macchine di diametro di 4,8 m ed altezza di 14 m circa per capacit\u00e0 evaporative di 500 l/h), e la limitata concentrazione di calore in Nmc/mc di torre (parte cilindrica). Verso la fine del secolo scorso per\u00f2 viene introdotto un nuovo sistema denominato \"gatedryer\" il quale, oltre ad avere un ingombro decisamente inferiore, consente di raggiungere i 3000 Nmc/mc di camera con notevoli vantaggi dal punto di vista economico.\nIn questo tipo di essiccatoi, il tempo di contatto delle microsfere (generate da un sistema alta pressione 260 bar) e l'aria calda, \u00e8 dell'ordine dei millisecondi. Per questa ragione \u00e8 possibile lavorare con temperature dell'aria calda in ingresso, di almeno 50\u00a0\u00b0C in pi\u00f9 rispetto a quelle utilizzabili negli essiccatoi a spruzzo \"ecumenici\", senza alterare le caratteristiche reologico del prodotto da essiccare. Ci\u00f2 consente di ridurre i consumi del 15% circa. I vantaggi di questo tipo di macchine rispetto alle prime consiste quindi in:\nIl limite di questo tipo di essiccatoi \u00e8 la capacit\u00e0 produttiva che in genere non supera i 2500\u00a0kg/h di liquido introdotto, con una capacit\u00e0 evaporativa di 1250 lt/h.\nIl concetto di \"coefficiente di riempimento\", nasce dall'idea che in un essiccatore a spruzzo (nebulizzazione), il rapporto tra il volume della parte cilindrica della torre, ed il volume dell'aria di processo in m3/h, determina una grandezza il cui valore dimostra quale sia la concentrazione di calore in cui la particella generata dal sistema di nebulizzazione (microsfera), deve attraversare prima di cadere, per effetto di perdita di energia cinetica, ed essere poi recuperata essiccata.\nEssiccamento per adsorbimento.\nL'adsorbimento (dal latino adsorbere, termine composto dalla preposizione ad, a, e dal verbo sorbere, assorbire lentamente, bere a centellini) \u00e8 il meccanismo chimico-fisico per cui molecole, atomi o ioni instaurano tra loro un'interazione di tipo chimico-fisico, attraverso forze di Van der Waals, o elettrostatico sulla superficie di interfase.\nL'interfase \u00e8 la superficie di separazione tra due diverse fasi. Detto meccanismo spesso si esercita, come da etimo, traendo a s\u00e9, l'un l'altra, le specie chimico-fisiche in oggetto.\nEssiccazione del legno.\n\u00c8 una fase fondamentale di trasformazione della materia prima poich\u00e9 il legno allo stato fresco (detto \"verde\") non \u00e8 direttamente utilizzabile.\nL'essiccazione che consiste nell'eliminare parte dell'acqua contenuta nel legno fino a raggiungere la cosiddetta umidit\u00e0 di impiego si pu\u00f2 effettuare tramite:"}
{"id": "361483", "revid": "599013", "url": "https://it.wikipedia.org/wiki?curid=361483", "title": "Sventramento", "text": "Lo sventramento \u00e8 l'atto della rimozione degli organi interni dall'addome. \u00c8 stato utilizzato come forma estrema di pena capitale e per tortura per gravi crimini. Gli ultimi organi ad essere eviscerati, al fine di tenere in vita il condannato e protrarne la tortura, erano cuore e polmoni.\nLa pratica \u00e8 stata attuata fin dai tempi pi\u00f9 remoti da numerose culture, sebbene con metodiche che potevano variare da regione a regione. Come metodo d'esecuzione fu praticato a Roma e nell'antica Grecia.\nIn Giappone, il Seppuku era un rituale per il suicidio in uso tra i samurai praticata come espiazione di una colpa commessa o come mezzo per sfuggire ad una morte disonorevole.\nNell'Inghilterra medioevale lo sventramento faceva parte dell'esecuzione capitale passata alla storia con il nome di Hanged, drawn and quartered."}
{"id": "361485", "revid": "486946", "url": "https://it.wikipedia.org/wiki?curid=361485", "title": "Grande guerra dell'iperspazio", "text": ""}
{"id": "361486", "revid": "2039709", "url": "https://it.wikipedia.org/wiki?curid=361486", "title": "Lavino", "text": "Il Lavino (\"Lav\u00e9n\" in dialetto bolognese e \"Lavinio\" in epoca romana) \u00e8 un torrente dell'Appennino bolognese, il principale affluente, da destra, del torrente Samoggia.\nDescrizione.\nLe sorgenti del Lavino sono situate tra l'Altopiano di Croce delle Pradole (687\u00a0m s.l.m.) e il monte Vignola (817\u00a0m), subito a monte della frazione del comune sparso di Monte San Pietro denominata \"Montepastore\". Scende, con corso di modesta larghezza, per una valle abbastanza stretta, bagnando Calderino (sede del Comune di Monte San Pietro) che, insieme ad altre frazioni, si allunga per quasi otto chilometri sulla sua riva sinistra.\nRiceve da destra e da sinistra alcuni affluenti tra cui i torrenti Olivetta e Landa. Sbocca in pianura a Zola Predosa, dando il suo nome alle tre localit\u00e0:\nPoco prima della confluenza nel Samoggia, in localit\u00e0 Forcelli, riceve da sinistra il torrente Ghironda, che nasce nelle colline alle spalle di Zola Predosa e bagna Anzola dell'Emilia.\nCome il suo affluente Ghironda, ha regime marcatamente torrentizio con portate medie annue di 1,5\u00a0m\u00b3/s, ma che oscillano da minimi assoluti di 0,05\u00a0m\u00b3/s, a massimi che nelle piene ordinarie arrivano a 40\u00a0m\u00b3/s, ma nelle piene centennali, possono superare i 100\u00a0m\u00b3/s. Nella zona a valle della Via Bazzanese scorre profondamente incassato fra alte arginature. Come il suo affluente Ghironda, \u00e8 assai pericoloso durante le piene disastrose cui va soggetto e non raramente pu\u00f2 esondare in pianura.\nLa fauna ittica \u00e8 costituita prevalentemente da barbo, vairone, lasca, piccoli esemplari di carpa a specchio e dal pesce gatto, raramente \u00e8 possibile imbattersi in esemplari selvatici di carassio, le secche estive provocano spesso grandi morie di pesce."}
{"id": "361494", "revid": "1632387", "url": "https://it.wikipedia.org/wiki?curid=361494", "title": "Burzum", "text": "Burzum \u00e8 una one man band dark ambient e black metal norvegese avente come unico membro fisso e fondatore Varg Vikernes (originariamente con lo pseudonimo di Count Grishn\u00e1kh), personaggio di spicco del genere.\nFondata nel 1988 con il nome Kalashnikov da Count Grishnakh e da altri due amici, venne poi ribattezzata Uruk-Hai nel 1989. Nel 1991 Varg, dopo aver suonato per un periodo negli Old Funeral, rinomin\u00f2 la precedente band in \"Burzum\", continuando la sua produzione musicale in qualit\u00e0 di solista; essa divenne velocemente una delle band di rilievo nella scena black metal norvegese. Durante il 1992 e il 1993 Burzum registr\u00f2 quattro album, ma nell'agosto dello stesso anno Vikernes fu condannato e imprigionato per l'assassinio di Euronymous e per incendio doloso. Durante la reclusione, Vikernes ha registrato due album in stile dark ambient, utilizzando soltanto sintetizzatori, poich\u00e9 non aveva il permesso di utilizzare batterie, chitarre e bassi. Dopo la scarcerazione avvenuta nel 2009 Burzum \u00e8 tornato a comporre nuovo materiale tornando ad utilizzare anche gli altri strumenti, partorendo tre album black metal e due dark ambient.\nIl 7 ottobre 2019, a pi\u00f9 di un anno dell'annuncio della fine del progetto musicale Burzum, Vikernes comunica inaspettatamente l'imminente uscita di un nuovo album.\nStoria.\nL'origine di Burzum risale al 1988, il progetto venne ideato da Kristian Vikernes (nome poi legalmente cambiato nel celeberrimo \"Varg\"). Tra il 1988 ed il 1989, Vikernes form\u00f2 un gruppo chiamato Kalashnikov, in seguito ribattezzato Uruk-Hai, dal nome di un'omonima razza di orchi della Terra di Mezzo ideata da J. R. R. Tolkien; il termine deriva dal linguaggio nero di Mordor. Nel 1989, Vikernes chiuse l'esperienza degli Uruk-Hai per entrare a far parte del gruppo death metal Old Funeral. Secondo lui infatti, il bassista ed il batterista del suo gruppo non erano musicisti seri ed erano privi di qualsiasi talento musicale. Vikernes rimase con gli Old Funeral per due anni, decidendo nel 1991 di ritornare al suo progetto, questa volta per\u00f2 in chiave solista in maniera tale da poter creare e suonare una musica pi\u00f9 originale e personale; alcuni considerano Burzum la continuazione degli Uruk-Hai, per via dell'utilizzo di riff molto simili nello stile, a tal proposito Vikernes stesso ha ammesso che ne riprese effettivamente alcuni.\nLe prime composizioni di Burzum mostrano una moderata influenza da Tolkien; per esempio, lo pseudonimo adottato da Vikernes, \"Count Grishnackh\", deriva da un orco creato dallo scrittore inglese. La scelta del nome Burzum riflette sia questa influenza, sia il desiderio di rimanere anonimo: \"Burzum\" infatti, \u00e8 una parola del linguaggio nero di Mordor che significa \"oscurit\u00e0\". Una delle prime canzoni di Burzum si chiamava, ad esempio, \"En Ring Til \u00c5 Herske\" (\"Un Anello Per Dominarli\"); comunque Vikernes dichiar\u00f2 che le sue influenze provenivano pi\u00f9 dalla mitologia nordica che dall'universo tolkieniano, che secondo lui era estremamente debitore della tradizione scandinava. Col passare del tempo, la passione di Vikernes per la mitologia nordica e per il paganesimo si fece sempre pi\u00f9 evidente, specialmente nelle recenti composizioni ambient: \"Dau\u00f0i Baldrs\", ad esempio, \u00e8 un concept sulla leggenda della morte di Baldr, mentre \"Hli\u00f0skj\u00e1lf\" racconta la morte di Odino.\nVikernes ha descritto il suo stesso progetto come un incantesimo atto a ricreare un mondo immaginario condensato con la storia pagana. Ogni album, secondo lui, viene progettato come una vera propria magia, in cui la prima canzone rende l'ascoltatore pi\u00f9 sensibile a quell'universo, la seconda lo fa entrare in una trance psicologica e cos\u00ec via. Secondo lui il vero motivo di questa creazione \u00e8 distrarre l'ascoltatore dallo stress del mondo reale. Infine, Varg ha dichiarato che il vero messaggio di Burzum pu\u00f2 essere trovato nel testo della prima canzone del primo disco (\"Feeble Screams From Forests Unknown\"); tutti gli altri testi sono semplicemente delle annotazioni aggiuntive.\nMusicalmente, Burzum si \u00e8 evoluto dal primitivo e violento black metal fino ad una musica ambient ispirata dalla classica europea, caratterizzata comunque da tendenze minimaliste ed atmosfere cupe. Una caratteristica della sua musica \u00e8 l'ipnotica ripetitivit\u00e0 di ogni composizione (spesso molto lunghe), e la struttura semplice e allo stesso tempo profonda. Va anche detto per\u00f2 che la scelta di comporre album interamente ambient \u00e8 stata in qualche modo forzata: gli album \"Dau\u00f0i Baldrs\" e \"Hli\u00f0skj\u00e1lf\" sono stati registrati da Vikernes in carcere (dove \u00e8 stato detenuto dal 1993 al 2009 per l'omicidio del chitarrista dei Mayhem Euronymous) al cui interno l'unico strumento musicale permessogli era il Sintetizzatore.\nDopo questi due capitoli ambient (l'idea originaria prevedeva una trilogia) Vikernes ha dichiarato di aver perso qualsiasi interesse nella musica e soprattutto nel black metal e nel metal in generale arrivando addirittura ad affermare che \"le radici di questo genere sono nella musica negroide\".\nInaspettatamente, per\u00f2, in una intervista ha fatto intendere che la prossima uscita di Burzum (una volta scarcerato) sarebbe potuta tornare allo stile dei primi dischi. Egli continu\u00f2 comunque sempre a sostenere il suo poco rispetto per la cultura heavy metal e la sua avversione verso l'atteggiamento \"sex, drugs, and rock n' roll\". Molti degli album di Burzum contengono illustrazioni dell'artista norvegese del XIX secolo Theodor Kittelsen (1857-1914).\nDopo la definitiva scarcerazione avvenuta il 24 maggio 2009, Varg Vikernes si \u00e8 ritirato nella sua fattoria, insieme alla sua compagna e ai figli, nella citt\u00e0 di B\u00f8 nel Telemark (Norvegia) e nel 2010 ha pubblicato l'album \"Belus\" che segna un ritorno alle sonorit\u00e0 che contraddistinsero il periodo antecedente all'incarcerazione, un lento black metal con influenze ambient e depressive. Lo stesso Vikernes dichiar\u00f2 che si tratt\u00f2 di canzoni inedite alcune, ed altre scritte alla fine degli anni 80 e riarrangiate per l'occasione.\nNel marzo 2011 esce un altro lavoro del musicista norvegese, \"Fallen\", che segna un ritorno a sonorit\u00e0 simili a quelle dei primi album, anche se la pratica, caratteristica del black metal, dello scream, \u00e8 caratterizzata da una voce pi\u00f9 roca, che dona all'album melodie tipiche del genere ambient.\nNel maggio 2012 \u00e8 uscito il nono album di Burzum, dal titolo \"Umskiptar\". Sempre nel maggio dell'anno seguente, tramite Byelobog Production viene pubblicato \"S\u00f4l austan, M\u00e2ni vestan\", decimo album di Burzum, che questa volta per\u00f2 si allontana dalle sonorit\u00e0 del lavoro precedente per riprenderne altre pi\u00f9 Dark ambient ed elettroniche. Infatti, il 27 aprile 2013 Vikernes aveva pubblicato un nuovo brano intitolato \"Back To The Shadows\", affermando che esso sarebbe stato l'ultimo brano prodotto da Burzum in stile black metal.\nIl 16 luglio 2013, dopo l'acquisto di 4 fucili da parte della moglie, viene arrestato a Corr\u00e8ze, in Francia.\nSecondo le dichiarazioni della polizia francese, il musicista aveva in mente di commettere un attentato. Viene poi rilasciato qualche giorno dopo in quanto le accuse vengono ritenute infondate dal giudice.\nIl 16 marzo 2014 annuncia tramite il sito ufficiale il nuovo album \"The Ways of Yore\", che viene pubblicato il 2 giugno dello stesso anno dall'etichetta Byelobog Production.\nIl 7 ottobre 2019, annuncia attraverso il suo account Twitter l'imminente uscita di un nuovo album, di fatto rinnegando la sua decisione di porre fine al progetto musicale comunicata l'anno precedente."}
{"id": "361498", "revid": "174925", "url": "https://it.wikipedia.org/wiki?curid=361498", "title": "Maddaleniano", "text": ""}
{"id": "361504", "revid": "486946", "url": "https://it.wikipedia.org/wiki?curid=361504", "title": "Grande Sterminio dei Jedi", "text": ""}
{"id": "361508", "revid": "339392", "url": "https://it.wikipedia.org/wiki?curid=361508", "title": "Exactor", "text": ""}
{"id": "361509", "revid": "3732", "url": "https://it.wikipedia.org/wiki?curid=361509", "title": "Archivio Mitrokhin", "text": "Col nome di archivio Mitrokhin ci si riferisce ai materiali che l'ex funzionario del servizio segreto sovietico, il KGB, Vasilij Nikiti\u010d Mitrochin (\u0412\u0430\u0441\u0438\u043b\u0438\u0439 \u041d\u0438\u043a\u0438\u0442\u0438\u0447 \u041c\u0438\u0442\u0440\u043e\u0445\u0438\u043d) raccolse durante la sua attivit\u00e0 e poi divulg\u00f2 in tre volumi, pubblicati rispettivamente, nel 1999, nel 2000 e (postumo) nel 2005.\nL'archivio fu, in origine, chiamato Dossier Impedian da uno dei nomi in codice di Mitrokhin.\nL'Archivio Mitrokhin in Gran Bretagna.\nDopo un fallito tentativo di aggancio ai servizi segreti degli Stati Uniti (presso l'ambasciata Statunitense in Lettonia), fallito poich\u00e9 gli agenti della CIA non lo ritennero credibile e considerarono i documenti come possibili falsi), Vasilij Mitrochin si present\u00f2 il 24 marzo 1992 all'ambasciata britannica nella capitale di uno stato baltico. Ottenne un secondo appuntamento il 9 aprile e port\u00f2 all'ambasciata oltre duemila cartelle, parte del suo archivio. I diplomatici britannici capirono subito di avere di fronte del materiale scottante: profili di centinaia di agenti del KGB, arricchiti con dettagli e particolari tali da consentire l'identificazione di diverse spie sovietiche di stanza in Occidente.\nDopo che fu informato il capo dei Servizi segreti (SIS), Colin McColl, il quale a sua volta rifer\u00ec al Primo ministro John Major, una prima parte dell'archivio Mitrokhin venne portata in Gran Bretagna. Le autorit\u00e0 britanniche compresero di avere a che fare con una fonte di importanza straordinaria e decisero di proporre all'ex archivista di trasferirsi in Inghilterra in una localit\u00e0 segreta. A settembre Mitrochin accett\u00f2 la proposta e a ottobre il Ministro degli Esteri Douglas Hurd autorizz\u00f2 l'ingresso di Mitrokhin e della sua famiglia.\nIntanto, a partire dal maggio 1992 il materiale consegnato al SIS cominciava ad essere tradotto, valutato e trasmesso ai servizi di sicurezza e collegamento. Questa operazione dur\u00f2 alcuni mesi. Successivamente le schede vennero inserite al computer. Alla fine del 1992 il ministro britannico degli Esteri, Jack Straw, pot\u00e9 inviare ai paesi alleati, tra cui l'Italia, le prime informazioni provenienti dall'archivio Mitrokhin. Nel frattempo il servizio segreto inglese avviava delle proprie indagini per trovare i necessari riscontri oggettivi. Le ricerche si protrassero per tre anni e nel luglio 1995 vennero consegnate al governo le prime relazioni sommarie.\nIl passo successivo fu rendere di pubblico dominio le informazioni raccolte da Mitrokhin. Per questo l'ex funzionario russo venne affiancato da uno storico di professione, il professor Cristopher Andrew, che aveva gi\u00e0 lavorato con un dissidente dei servizi segreti sovietici, Oleg Gordievskij. La nomina di Andrew a curatore delle pubblicazioni dell'archivio giunse il 16 marzo del 1996. Il lavoro era estremamente lungo e si prevedeva di pubblicare diversi volumi. I due decisero allora di anticiparne il contenuto in una serie di articoli per il maggior quotidiano britannico, The Times.\nL'11 settembre 1999 usc\u00ec il primo di essi. Scoppi\u00f2 subito uno scandalo allorch\u00e9 nell'articolo veniva rivelata l'identit\u00e0 di due spie fino allora ignote al controspionaggio di Sua Maest\u00e0: Melita Norwood (nome in codice Hola) e John Seymonds (nome in codice Scot). Il governo, messo in evidente imbarazzo, decise di avviare senza indugi un'inchiesta pubblica sulla credibilit\u00e0 di Mitrochin. Al termine dell'indagine, la Commissione parlamentare concluse che Vasilij Mitrochin \u201c\u00e8 la pi\u00f9 informata fonte sovietica che l'Occidente abbia mai trovato\u201d. La Commissione descrisse Mitrochin come un uomo di notevole impegno e coraggio, che aveva rischiato la prigione o la morte nella sua determinazione di rivelare la verit\u00e0 sulla vera natura del KGB. Nel luglio 2000, il governo britannico consegn\u00f2 ufficialmente a 36 nazioni un totale di 3500 rapporti di controspionaggio basati sulle informazioni fornite dall'ex archivista russo.\nOperazioni del KGB nel mondo.\nAmerica Latina.\nNegli anni successivi alla seconda guerra mondiale, l'Unione Sovietica ottenne l'egemonia su una met\u00e0 dell'Europa; successivamente si dedic\u00f2 ai continenti extra-europei. In America Latina, per\u00f2, Stalin non prepar\u00f2 nessun piano operativo, giudicando la situazione non ancora favorevole per sfidare gli Stati Uniti nel loro \u201ccortile di casa\u201d. Negli anni successivi alla morte di Stalin (1953) l'URSS mantenne le missioni diplomatiche e le residenze \u201clegali\u201d del KGB soltanto in tre capitali latino-americane: Citt\u00e0 del Messico, Buenos Aires e Montevideo (Uruguay). L'attenzione verso il continente aument\u00f2 considerevolmente quando emersero due nuovi leader rivoluzionari: Fidel Castro (che conquist\u00f2 il potere a Cuba nel 1959) e l'argentino Ernesto \u00abChe\u00bb Guevara.\nLa loro fama si era estesa ben al di l\u00e0 dei confini dell'America Latina, raggiungendo anche l'Europa occidentale e gli stessi Stati Uniti. Con Castro e altri carismatici rivoluzionari latino-americani, che si opponevano all'egemonia americana, il prestigio dell'Unione Sovietica nel continente crebbe notevolmente. Il KGB fu in prima linea nelle relazioni tra Cuba e URSS: l'ambasciatore sovietico fu un uomo dei servizi. Anche i primi contatti con Salvador Allende, prima che fosse eletto presidente del Cile, e con Juan Per\u00f3n, prima che facesse ritorno in Argentina nel 1973 furono gestiti da uomini del KGB. I contatti con i sandinisti durarono circa vent'anni, fino alla loro presa del potere nel 1979.\nI servizi segreti sovietici riuscirono anche a sfruttare un'atavica sensazione di risentimento verso l'imperialismo statunitense, molto presente in America latina. I sandinisti presero il potere in Nicaragua un anno prima dell'inizio dell'amministrazione guidata da Ronald Reagan. Per gli Stati Uniti fu uno smacco paragonabile solamente alla vittoria di Castro a Cuba di vent'anni prima. Il Servizio A esercit\u00f2 una massiccia opera di disinformazione, volta a presentare l'URSS e i suoi alleati nell'America Latina come i Paesi dell'eguaglianza sociale e della pienezza dei diritti.\nL'operazione ebbe successo, come conferm\u00f2 un sondaggio condotto alla met\u00e0 degli anni ottanta presso i docenti universitari messicani, i quali misero gli USA in testa alla lista dei Paesi in cui non desideravano risiedere. Al secondo posto fin\u00ec il Cile di Augusto Pinochet. Un esempio dell'efficacia della propaganda sovietica nel continente fu la storia, totalmente inventata, dei \"bambini rubati\", secondo cui ricchi statunitensi facevano rapire bambini poveri dal Sudamerica, poi ne prelevavano gli organi al fine di usarli per trapianti. La storia fu massicciamente pubblicizzata sulla stampa di oltre 50 paesi.\nAfrica.\nPer lungo tempo gli interessi strategici dell'URSS si fermarono al Mediterraneo. L'unico Paese africano che dest\u00f2 l'interesse di Mosca fu il Sudafrica, il cui partito comunista era stato ammesso nel Comintern fin dal 1922. Dopo Stalin, l'interesse per il continente nero aument\u00f2. A Mosca piacquero molto le denunce dell'imperialismo occidentale proferite dai \"leader\" dei Paesi di nuova indipendenza. Si era all'inizio del movimento di decolonizzazione: la prima colonia nera africana a ottenere l'indipendenza fu il Ghana, nel 1957. Nel 1960 il servizio estero del KGB (quello in cui lavorava Mitrokhin) costitu\u00ec un dipartimento specializzato nell'Africa sub-sahariana. In poco tempo, grazie al KGB, l'URSS si costru\u00ec l'immagine di forza per la liberazione.\nAnche Nelson Mandela inizi\u00f2 a percepire i comunisti in maniera positiva e giunse ad affermare che \u00abci sono molti africani che oggi tendono a mettere in relazione il comunismo con la libert\u00e0\u00bb (1964). I primi investimenti in denaro del KGB andarono alla Guinea e al Mali, due ex colonie francesi. Ma il fallimento, in pochi anni, dell'economia centralizzata in entrambi i paesi fu fonte di delusione. Negli anni seguenti Mosca credette sempre meno alle parole dei \"leader\" marxisti, sempre pronti a seguire l'esempio sovietico, ma solo nella speranza di assicurarsi degli aiuti economici.\nLa fine del colonialismo portoghese e la caduta di Hail\u00e9 Selassi\u00e9 in Etiopia inaugurarono una nuova fase delle operazioni dei servizi segreti sovietici in Africa. Nel 1974 i comunisti salirono al potere nelle ex colonie portoghesi dell'Angola e del Mozambico. Nello stesso anno anche l'Etiopia fu conquistata dai marxisti. Mosca invest\u00ec nei tre Paesi risorse ancora maggiori di quelle spese negli anni sessanta per Ghana, Guinea e Mali. Ma i nuovi regimi si rivelarono incapaci di gestire l'economia e furono responsabili di massacri dei propri oppositori, senza che il KGB riuscisse a controllare la diffusione delle notizie in Occidente.\nL'unico Paese africano che rappresent\u00f2 un successo nella storia del KGB fu il Sudafrica. Il Congresso nazionale africano (ANC) ricevette per anni il sostegno di Mosca. La fine della Guerra fredda non modific\u00f2 le buone relazioni esistenti tra i comunisti russi e quelli sudafricani. Molti militanti dell'ANC nel Sudafrica post-apartheid erano anche membri del Partito Comunista Sudafricano (SACP), tra cui il successore di Mandela, Thabo Mbeki. Ma Mbeki si guard\u00f2 bene dall'introdurre principi di economia pianificata nel suo Paese. Fece entrare nel governo uomini della sinistra e affid\u00f2 loro la responsabilit\u00e0 di privatizzare le industrie statali.\nAsia.\nIl continente extraeuropeo in cui il comunismo si diffuse maggiormente fu l'Asia, oggetto di interesse sin dagli anni Trenta. I partiti comunisti andarono al potere in Cina, Corea del Nord, tutta l'ex Indocina francese e l'Afghanistan. Eppure, soprattutto i primi due, chiudendosi ermeticamente verso l'estero, crearono non poche difficolt\u00e0 operative ai servizi segreti sovietici. Il KGB ebbe una parte di responsabilit\u00e0 nella decisione di Stalin di dare il via libera a Kim Il Sung per attaccare la Corea del Sud. All'origine della Guerra di Corea (1950) furono infatti informazioni provenienti dagli Stati Uniti mal interpretate.\nL'URSS non riusc\u00ec ad instaurare una fattiva collaborazione con la Cina di Mao neanche nei primi anni del dopoguerra, finch\u00e9 il leader di Pechino fu allineato con Mosca: Krusciov non stimava il \u201cGrande Timoniere\u201d e, in privato, non faceva mistero di disprezzare il popolo cinese. Mosca prese male anche la decisione del partito comunista giapponese di allearsi con i comunisti cinesi. A livello di \"intelligence\", ci\u00f2 signific\u00f2 la fine di una collaborazione con un'importante risorsa e trasform\u00f2 il Giappone in un obiettivo ostile.\nIl Paese con cui l'URSS riusc\u00ec ad instaurare le migliori relazioni bilaterali fu il Vietnam del Nord. Mosca forn\u00ec ad Hanoi gran parte delle armi durante il conflitto contro il sud e non manc\u00f2 di lodare l'\u00aberoica resistenza\u00bb dei compagni vietnamiti contro l'imperialismo americano. La guerra del Vietnam un\u00ec tutte le forze di sinistra del Terzo mondo contro gli Stati Uniti. Ma non fu diretta da Mosca, come credettero i presidenti Kennedy e Johnson. In realt\u00e0, Ho Chi Minh non volle mai prendere ordini dall'URSS. I servizi segreti vietnamiti, nonostante il rapporto di collaborazione con gli omologhi russi, tennero il KGB ad una certa distanza. Il KGB, infatti, lament\u00f2 di non poter condurre gli interrogatori dei prigionieri americani secondo le proprie modalit\u00e0. Agli agenti di Mosca fu permesso con riluttanza di osservare le armi americane catturate dai combattenti nordvietnamiti.\nI maggiori successi dei servizi nell'area asiatica si ottennero, ironia della sorte, in India, stato non alleato dell'URSS, a differenza di Corea del Nord e Vietnam. La permeabilit\u00e0 della democrazia indiana offr\u00ec numerose opportunit\u00e0 ai servizi segreti sovietici. Le infiltrazioni furono numerose: nelle ambasciate, nel controspionaggio, nei ministeri strategici. A livello \u201cscoperto\u201d, i buoni rapporti ufficiali tra Mosca e Nuova Delhi servirono all'URSS per controbilanciare la rottura con la Cina. Lo scopo primario delle operazioni del KGB in India era di alimentare la relazione privilegiata tra i due paesi, nonch\u00e9 rafforzare la diffidenza indiana verso gli Stati Uniti. Ma avevano anche uno scopo interno: propagandare ai propri connazionali l'idea che l'India avesse una grande stima dell'Unione Sovietica.\nL'importanza della sede indiana del KGB emerse con evidenza se si considera che, dopo aver diretto la residenza di Nuova Delhi, \u0160ebar\u0161in divenne capo dell'FCD. Vjaceslav Trubnikov, anch'egli di stanza nella capitale indiana negli anni settanta, divenne poi capo dell'SVR, il servizio segreto post-sovietico. L'Afghanistan, come ogni Paese musulmano, era abbastanza refrattario all'ideologia socialista. Nelle stesse repubbliche sovietiche a maggioranza musulmana, la legge dello stato aveva meno valore della parola di Allah, e dei dettami degli ulema. L'invasione sovietica dell'Afghanistan min\u00f2 la fiducia dei musulmani verso l'URSS. Mosca decise di invadere il paese asiatico per garantire la sopravvivenza del regime comunista. Il KGB ebbe, nell'invasione, un ruolo pi\u00f9 importante rispetto a qualunque altro conflitto precedente: i servizi, infatti, furono incaricati dell'omicidio del presidente in carica, Hafizullah Amin.\nVicino Oriente.\nL'Unione Sovietica poteva considerarsi una potenza mediorientale, in quanto confinava con alcuni importanti Stati della regione (tra cui l'Iran). Mosca era comunque convinta che, nei Paesi musulmani, il socialismo non avrebbe attecchito. Il regime dello Yemen del Sud si professava una repubblica popolare, il potere era in realt\u00e0 esercitato da clan in perenne lotta tra di loro. Durante la Guerra fredda, in segreto, il KGB mantenne legami e finanzi\u00f2 la maggior parte dei partiti comunisti mediorientali. Per quanto riguarda le relazioni diplomatiche \u201cufficiali\u201d, Mosca cerc\u00f2 un personaggio carismatico come Castro o Che Guevara.\nTrov\u00f2 un leader cui fare affidamento in Nasser, dal 1955 presidente dell'Egitto, una potenza \u201cprogressista\u201d e il Paese pi\u00f9 popoloso dell'area vicino-orientale. Nasser fu uno dei principali sostenitori del ruolo dell'URSS in Vicino Oriente. Da parte sua, Mosca catalizz\u00f2 l'odio arabo per Israele verso gli Stati Uniti, da sempre l'alleato principale dello Stato ebraico con l'eccezione della guerra di Suez del 1956. Non a caso, fu durante la presidenza Nasser che, nel 1967, Mosca ruppe le relazioni diplomatiche con Israele.\nDopo la sua morte, nel 1970, Mosca cerc\u00f2 vanamente un alleato arabo che lo sostituisse. Il successore del leader egiziano, Sadat, non continu\u00f2 la politica di Nasser: espulse tutti i consiglieri russi e decise di allacciare rapporti con gli Stati Uniti e di avviare trattative di pace con Israele. Fu tramite un'informativa dei servizi segreti che Mosca scopr\u00ec l'esistenza di contatti segreti tra l'Egitto di Sadat e l'amministrazione di Nixon. La rivelazione cre\u00f2 un serio allarme presso il Politburo. Mosca allora spost\u00f2 la sua attenzione verso i Paesi pi\u00f9 riluttanti ad un accordo tra Egitto e Israele: Siria e Iraq. A met\u00e0 degli anni settanta, l'Iraq di Saddam Hussein divenne il Paese arabo percettore dei maggiori aiuti economici dall'Unione sovietica.\nNegli anni settanta il KGB riforn\u00ec segretamente di armi il Fronte marxista-leninista popolare per la liberazione della Palestina (FPLP). Il segreto fu mantenuto a lungo. I terroristi riuscirono a nascondere i loro rapporti con l'URSS. Mosca, pur assoldandoli, non tratt\u00f2 direttamente con Ilich Ram\u00edrez S\u00e1nchez (meglio conosciuto come \u00abCarlos lo sciacallo\u00bb) e Sabri al Banna (alias \u00abAbu Nidal), preferendo affidarli alla Germania dell'Est, che negli anni settanta divenne una seconda patria per i terroristi. A met\u00e0 degli anni ottanta, Mosca scaric\u00f2 entrambi; tutti i loro distaccamenti nell'Est europeo furono chiusi.\nDall'archivio Mitrokhin i rapporti con l'OLP appaiono caratterizzati da un atteggiamento ambivalente. Mosca fu una delle principali sostenitrici del riconoscimento dell'OLP come legale rappresentante degli arabi palestinesi. Inoltre offr\u00ec, segretamente, corsi di addestramento a guerriglieri dell'OLP. Ma Yasser Arafat non riusc\u00ec mai a conquistare la fiducia n\u00e9 del Cremlino n\u00e9 del KGB. Quando le forze dell'OLP in Libano furono sconfitte durante l'invasione israeliana del 1982, l'URSS non offr\u00ec alcun supporto.\nMosca spiava le iniziative diplomatiche dei Paesi mediorientali soprattutto grazie alla decrittazione dei codici cifrati con cui venivano segretate le comunicazioni. I codici cifrati dei paesi mediorientali erano tra i pi\u00f9 vulnerabili. Il KGB ottenne, nell'area, notevoli successi. I servizi segreti di Mosca avevano propri agenti in tutte le ambasciate di Mosca nel Medio Oriente. Gli agenti reperivano informazioni cifrate, che poi i tecnici provvedevano a decrittare. Gli archivi esaminati da Mitrokhin rivelano che, negli anni ottanta, vi erano nell'ambasciata di Mosca in Siria (il principale alleato sovietico in Medio Oriente) non meno di 34 tra agenti e contatti confidenziali del KGB.\nAltre operazioni portate a termine.\nL'elenco delle operazioni portate a termine dai servizi segreti sovietici include anche le seguenti:\nAltre operazioni rimaste sulla carta.\nGli appunti descrivono la pianificazione di operazioni di sabotaggio su larga scala, rimaste poi solo sulla carta, aventi come obiettivo importanti infrastrutture negli Stati Uniti, in Canada ed in Europa, da attuarsi in caso di avvento di conflitti. Queste informazioni sono state confermate da disertori del GRU, da Victor Suvorov e Stanislav Lunev. Queste operazioni comprenderebbero:\nSpie rivelate.\nLa pubblicazione dei documenti riservati copiati dall'archivista contempla anche la diffusione pubblica dell'identit\u00e0 di importanti spie sovietiche:\nDubbi e conferme sull'autenticit\u00e0 dei documenti.\nMolti storici si sono posti il problema della credibilit\u00e0 dei documenti di Mitrochin, considerando anche che non \u00e8 possibile verificarne l'autenticit\u00e0 in Unione Sovietica. L'American Historical Review (106:2, aprile 2001) scrive:\nSecondo alcuni critici, il rapporto conterebbe sia informazioni veritiere, ma gi\u00e0 note da tempo negli ambienti dei servizi all'epoca in cui vennero diffuse (del resto molte informazioni erano relative a fatti avvenuti decenni prima partendo il dossier dal 1917), che Mitrokhin potrebbe quindi aver raccolto da pi\u00f9 fonti e non necessariamente trascritto dagli archivi del KGB, sia informazioni completamente non verificabili che potrebbero essere false. In realt\u00e0 le conclusioni a cui giunge la \"Commissione di Intelligence e Sicurezza\" del parlamento britannico sono di parere diametralmente opposto, indicando come Vasilij Mitrokhin sia la pi\u00f9 informata fonte sovietica che l'Occidente abbia mai trovato. Dello stesso parere \u00e8 anche l'FBI, che considera il materiale Mitrokhin come il pi\u00f9 grande successo in materia di contro-intelligence del dopoguerra. Infine, tutte le stazioni radio e le basi del KGB in Italia (Mitrokhin non era mai stato in Italia) vennero ritrovate esattamente dove indicate dal dossier."}
{"id": "361516", "revid": "237256", "url": "https://it.wikipedia.org/wiki?curid=361516", "title": "Vasilij Mitrokhin", "text": ""}
{"id": "361518", "revid": "1543377", "url": "https://it.wikipedia.org/wiki?curid=361518", "title": "Metodo dei minimi quadrati", "text": "Il metodo dei minimi quadrati (in inglese OLS: \"Ordinary Least Squares\") \u00e8 una tecnica di ottimizzazione (o regressione) che permette di trovare una funzione, rappresentata da una curva ottima (o curva di regressione), che si avvicini il pi\u00f9 possibile ad un insieme di dati (tipicamente punti del piano).\nIn particolare, la funzione trovata deve essere quella che minimizza la somma dei quadrati delle distanze tra i dati osservati e quelli della curva che rappresenta la funzione stessa.\nIn questo caso, possiamo distinguere parabola dei minimi quadrati e retta dei minimi quadrati.\nQuesto metodo converge solo nel suo caso limite a un'interpolazione, per cui di fatto si richiede che la curva ottima contenga tutti i punti dati.\nL'utilizzo pi\u00f9 frequente \u00e8 la deduzione dell'andamento medio in base ai dati sperimentali per l'estrapolazione fuori dal campo di misurazione.\nAnche altri problemi di ottimizzazione, come la minimizzazione dell'energia o la massimizzazione dell'entropia, possono essere riformulati in una ricerca dei minimi quadrati.\nStimatori OLS.\nGli stimatori OLS sono:\nAssunzioni OLS.\nRegressione lineare semplice.\nLe assunzioni OLS sono:\nRegressione lineare multipla.\nLe assunzioni OLS sono:\nDa notare che l'ipotesi di media condizionale dell'errore nulla implica che:\nFormulazione del problema.\nSiano formula_17 con formula_18 i punti che rappresentano i dati in ingresso. Si vuole trovare una funzione formula_19 tale che approssimi la successione di punti dati. Questa pu\u00f2 essere determinata minimizzando la distanza (euclidea) tra le due successioni formula_20 e formula_21, ovvero la quantit\u00e0 S :\nda cui il nome \"minimi quadrati\".\nNei casi pratici in genere \"f\"(\"x\") \u00e8 parametrica: in questo modo il problema si riduce a determinare i parametri che minimizzano la distanza dei punti dalla curva. Naturalmente per ottenere un'unica curva ottimizzata e non un fascio, \u00e8 necessario un numero di punti sperimentali maggiore del numero di parametri da cui dipende la curva (il problema in genere\nsi dice \"sovradeterminato\"). In genere dai dati sperimentali ottenuti ci si aspetta una distribuzione regolata da relazioni determinate per via analitica; risulta utile quindi parametrizzare la curva teorica e determinare i parametri in modo da minimizzare \"S\".\nEsempi.\nLa funzione interpolante desiderata \u00e8 una retta, i parametri sono due \"a\" e \"b\": per essere determinati univocamente servono almeno due punti da interpolare.\nIn tal caso \u00e8 possibile scrivere in modo esplicito i valori dei parametri \"a\" e \"b\".\nSi consideri di avere \"N\" coppie formula_17. Allora i coefficienti sono:\nLa funzione interpolante desiderata \u00e8 una potenza e possiede un solo parametro; diversamente dall'esempio precedente la funzione non \u00e8 lineare rispetto ai parametri.\nSoluzione del caso lineare.\nSia \"f\"(\"x\") una funzione lineare rispetto ai parametri\ndove \"pi\" sono i \"k\" parametri, formula_29 e \"n\" \u00e8 il numero di punti noti.\nSi pu\u00f2 riorganizzare la situazione attraverso il sistema lineare sovradimensionato\ndove:\nDa cui:\nformula_32\nIl problema di minimizzare \"S\" si riconduce dunque a minimizzare la norma del residuo\ndove con formula_34 si intende l\"'i\"-esima componente del vettore prodotto fra \"A\" e \"p\".\nPossiamo minimizzare formula_35 derivando formula_36 rispetto a ciascun \"pm\" e ponendo le derivate pari a 0:\nqueste equazioni sono equivalenti al sistema:\nQuindi il vettore \"p\" che minimizza \"S\" \u00e8 la soluzione dell'equazione:\nQuest'ultima equazione \u00e8 detta equazione normale.\nSe il rango di \"A\" \u00e8 completo allora formula_40 \u00e8 invertibile e dunque:\nLa matrice formula_42 \u00e8 detta pseudo-inversa.\nCaso non lineare.\nIn molti casi la funzione formula_43 non \u00e8 lineare, in questi casi non si pu\u00f2 indicare un modo certo per ottenere i parametri. Nel tipico caso in cui la dimensione dello spazio dei parametri sia maggiore di 1, il problema diventa fortemente non lineare conviene ricorrere all'uso di programmi di analisi numerica specifici che minimizzi la variabile formula_44.\nUna delle librerie pi\u00f9 famose per questo compito \u00e8 \"MINUIT\", inizialmente sviluppata al CERN in Fortran ed ora integrata nel pi\u00f9 recente framework di analisi dati \"ROOT\". Si segnalano per questo compito anche altre librerie come le \"Gnu Scientific Library\".\nMinimi quadrati a due stadi - 2SLS o TSLS.\nQuesto metodo si utilizza quando quello dei minimi quadrati ordinari fallisce, perch\u00e9 la stima ottenuta \u00e8 correlata all'errore. In questo caso si opera una regressione della variabile che si vuole stimare su una variabile strumentale che sia correlata alla variabile dipendente stessa, ma non al termine di errore. Ottenuta questa stima, la si utilizza per girare una nuova regressione che non dovrebbe dare problemi. Ovviamente il problema pi\u00f9 grosso \u00e8 trovare una variabile strumentale con le caratteristiche adeguate.\n\u00c8 tipicamente utilizzato con le variabili strumentali.\nAssunzioni TSLS.\nLe assunzioni OLS sono:"}
{"id": "361531", "revid": "287204", "url": "https://it.wikipedia.org/wiki?curid=361531", "title": "Tenna", "text": ""}
{"id": "361540", "revid": "712828", "url": "https://it.wikipedia.org/wiki?curid=361540", "title": "Sesshomaru", "text": ""}
{"id": "361541", "revid": "123098197", "url": "https://it.wikipedia.org/wiki?curid=361541", "title": "Califfato ottomano", "text": "Il califfato ottomano nacque con l'assunzione del titolo di califfo da parte del sultano ottomano nel 1517 e perdur\u00f2 fino al 1924.\nIl titolo ufficiale si ritrova per\u00f2 per la prima volta in documenti scritti nel 1774 relativamente a Abdul Hamid I in occasione del trattato internazionale di K\u00fc\u00e7\u00fck Qaynarce (\"Piccola fonte calda\"), firmato tra l'impero ottomano e la Russia, nel quale il sultano si autodefiniva \"califfo\" dei musulmani. Se \u00e8 vero che la maggioranza della dottrina islamica (ma non l'unanimit\u00e0) aveva sempre indicato come condizione preferenziale l'appartenenza del califfo alla stirpe araba se non proprio quella alla trib\u00f9 dei Quraysh cui era appartenuto il profeta Muhammad, di fatto, a seguito della Campagna di Selim I Yavuz il mondo arabo sunnita era stato ridotto all'obbedienza ottomana, ricreando in qualche misura l'unit\u00e0 della \"Umma\" islamica. La mancanza d'opposizione dei \"dotti\" ( \"\u02bfulam\u0101\u02be\" ), legittim\u00f2 anche \"di diritto\", i Turchi ottomani all'uso di una simile titolatura.\nIl califfato ottomano, era un titolo meramente spirituale, distinto dal politico e militare \"sultanato\": al termine della prima guerra mondiale ebbe fine il sultanato della dinastia ottomana, mentre, il califfato ne segu\u00ec la sorte solo nel 1924, per volere d'un Congresso convocato dal generale Mustaf\u00e0 Kemal Pasci\u00e0, detto Atat\u00fcrk, diventato Presidente della Turchia repubblicana."}
{"id": "361554", "revid": "339392", "url": "https://it.wikipedia.org/wiki?curid=361554", "title": "Ministero degli Esteri", "text": ""}
{"id": "361555", "revid": "125878402", "url": "https://it.wikipedia.org/wiki?curid=361555", "title": "Feyenoord Rotterdam", "text": "Il Feyenoord Rotterdam, meglio noto come Feyenoord, \u00e8 una societ\u00e0 calcistica olandese con sede nella citt\u00e0 di Rotterdam, nell'omonimo quartiere. Milita nella Eredivisie, la massima divisione del campionato olandese.\nHa vinto 15 titoli olandesi, 13 coppe nazionali e 4 supercoppe, che ne fanno la terza squadra olandese pi\u00f9 titolata in ambito nazionale, dietro ad e . \u00c8, inoltre, terza nella classifica perpetua dell'Eredivisie. In ambito internazionale supera, invece, il PSV, avendo conquistato una Coppa dei Campioni, una Coppa Intercontinentale e 2 Coppe UEFA/Europa League; \u00e8 stata inoltre la prima squadra olandese ad aggiudicarsi questi tre trofei.\nStoria.\nOrigini.\nIl Feyenoord di Rotterdam nasce nel 1908; il suo primo presidente \u00e8 Gerardus Dirk Van Leerdam, che resta in carica soltanto per tre anni. Conquista Il primo titolo olandese al termine del campionato 1923-24, sotto la guida del tecnico inglese Harry Waits. Dal 1924 al 1940 la squadra vince cinque titoli, pi\u00f9 due Coppe nazionali.\nGli anni sessanta.\nIl Feyenoord conquista nuovamente il titolo dopo pi\u00f9 di vent'anni, nella stagione 1960-61, successo bissato l'anno successivo. Gli olandesi accedono cos\u00ec alla Coppa dei Campioni 1962-63, seconda partecipazione alla manifestazione dopo la poco fortunata avventura della stagione precedente. I biancorossi eliminano il Servette e il Vasas nei primi due turni, ma in entrambi i casi si rende necessario disputare lo spareggio in campo neutro. Il cammino degli olandesi prosegue eliminando lo Stade de Reims nei quarti, ma termina in semifinale, dove vengono eliminati dal Benfica: i lusitani vincono infatti la partita di ritorno 3-1, dopo che l'andata a Rotterdam era finita a reti inviolate.\nIn seguito il Feyenoord vince l'ottavo titolo nazionale nel campionato 1964-65. In quella stagione conquista anche la coppa nazionale, ottenendo quindi un double, stessa combinazione ottenuta nella stagione 1968-1969.\nGli anni settanta.\nL'apice della storia del Feyenoord viene raggiunto sicuramente negli anni settanta: infatti, sotto la guida dell'austriaco Ernst Happel la squadra partecipa alla Coppa Campioni 1969-70; gli olandesi eliminano facilmente nel primo turno il KR Reykjavik, poi affrontano negli ottavi i campioni in carica del Milan. I rossoneri vincono 1-0 l'incontro casalingo, ma i biancorossi passano il turno vincendo 2-0 il ritorno nel proprio stadio. Eliminano poi il Vorw\u00e4rts Berlino nei quarti, e il Legia Varsavia in semifinale. Approdano infine alla finale, dove incontrano gli scozzesi del Celtic. La partita, disputata il 26 maggio 1970 allo stadio San Siro, viene risolta al 117' da un gol di Ove Kindvall, che fissa il risultato sul 2-1 per gli olandesi. Il Feyenoord, prima squadra olandese nella storia, diventa cos\u00ec campione d'Europa.\nLa stagione successiva si apre con la disputa della Coppa Intercontinentale, che vede gli olandesi di fronte agli argentini dell'Estudiantes: la partita di andata, disputata a Buenos Aires, comincia bene per i padroni di casa, che dopo 12' sono gi\u00e0 in vantaggio di due gol. Il Feyenoord per\u00f2, dopo essere riuscito a concludere l'incontro sul 2-2, vince 1-0 la partita di ritorno, grazie a un gol di Joop Van Daele, da poco entrato in campo al posto di Coen Moulijn. I biancorossi riescono quindi a conquistare il secondo titolo internazionale, il primo mondiale della loro storia. Poco dopo per\u00f2, i romeni dell'UTA Arad eliminano gli olandesi al primo turno della Coppa dei Campioni 1970-71.\nNel 1973 l'allenatore Ernst Happel lascia il posto a Wiel Coerver, che riesce a portare la squadra alla conquista della Coppa UEFA 1973-74, vinta battendo nella doppia finale gli inglesi del Tottenham Hotspur: il primo atto si conclude sul 2-2, ma nell'incontro conclusivo, disputato il 29 maggio 1974 allo Stadion Feijenoord, il Feyenoord vince 2-0, e conquista il trofeo, la sua prima Coppa UEFA. La stagione viene chiusa nel migliore dei modi, con la conquista dell'undicesimo titolo olandese.\nPer il resto, il Feyenoord chiude il decennio senza pi\u00f9 conquistare titoli, ma, salvo che nella stagione 1977-1978, ottiene sempre dei piazzamenti nelle posizione di vertice della classifica, che gli consentono di partecipare alla Coppa UEFA, arrivando a disputare i quarti nella stagione 1976-77.\nGli anni ottanta.\nIl Feyenoord torna a sollevare un trofeo nel 1980, quando conquista la quinta coppa nazionale. Nella stagione successiva disputa per la prima volta la Coppa delle Coppe, arrivando nuovamente a disputare la semifinale in una competizione europea, ma i futuri campioni della Dinamo Tbilisi sbarrano la strada per la finale agli olandesi.\nQualche anno pi\u00f9 tardi i biancorossi, con in squadra giocatori del calibro di Johan Cruijff all'ultimo anno di carriera, un giovane Ruud Gullit, e Peter Houtman, tornano a vincere il titolo nella stagione 1983-84, conquistando inoltre il terzo double. Purtroppo non \u00e8 molto fortunata la partecipazione alla Coppa dei Campioni, in cui il Feyenoord viene eliminato nel primo turno dai greci del .\nGli anni novanta.\nIl Feyenoord inizia il decennio successivo con la conquista della settima coppa nazionale nel 1991, seguita nella stagione successiva dalla vittoria della prima Johan Cruijff Schaal. Partecipa quindi alla Coppa delle Coppe 1991-92 arrivando per la seconda volta nella semifinale della manifestazione, ma sono gli avversari del Monaco ad accedere alla finale, grazie a due pareggi e alla regola dei gol fuori casa. La stagione viene comunque conclusa con la vittoria dell'ottava coppa nazionale.\nI biancorossi tornano a vincere il titolo olandese nel campionato 1992-93; Il Feyenoord partecipa per la prima volta alla Champions League, ma termina il cammino negli ottavi, eliminato dal Porto, e non riuscendo cos\u00ec ad accedere alla fase a gruppi. Nelle due stagioni successive conquista altrettante coppe d'Olanda, e arriva per la terza volta alla semifinale della Coppa delle Coppe nella stagione 1995-96, dove viene eliminato dal Rapid Vienna. In seguito partecipa alla Champions League 1997-98 grazie al secondo posto in campionato nella stagione precedente, e accede per la prima volta alla fase a gruppi. Gli olandesi, con nove punti conquistati, finiscono terzi alle spalle di Manchester United e Juventus, riuscendo a vincere 2-0 la sfida casalinga con i bianconeri, ma perdendo 5-1 a Torino nella prima giornata. Nella stagione 1998-1999 arriva poi il quattordicesimo titolo olandese.\nGli anni duemila.\nIl Feyenoord inizia il nuovo decennio partecipando alla Champions League 1999-2000, che lo vede direttamente qualificato alla fase a gironi. Gli olandesi passano il turno insieme al Rosenborg, ma vengono eliminati nella seconda fase a gruppi, classificandosi terzi alle spalle di Lazio e Chelsea.\nUna nuova partecipazione al massimo torneo continentale avviene sotto la guida tecnica di Bert van Marwijk nella stagione 2001-02, ma la squadra si classifica terza dietro Bayern e Sparta Praga. Il Feyenoord viene cos\u00ec ammesso alla Coppa UEFA, dove elimina tra gli altri i connazionali del PSV ai calci di rigore e l'Inter in semifinale, vincendo 1-0 la partita di andata al Meazza e pareggiando 2-2 il ritorno. La finale, disputata in partita unica nello stadio casalingo, vede i biancorossi opposti ai tedeschi del Borussia Dortmund, questi ultimi sconfitti 3-2 grazie a una doppietta di Pierre van Hooijdonk e a un gol di Jon Dahl Tomasson. Cos\u00ec, dopo ventotto anni dall'ultima vittoria, i biancorossi di Rotterdam conquistano nuovamente il trofeo.\nLa stagione successiva la squadra torna a disputare la fase a gironi della Champions League; inserita in un gruppo contenente anche i futuri vicecampioni della Juventus si classifica all'ultimo posto, mancando anche la qualificazione alla Coppa UEFA. Nelle quattro stagioni successive ottiene altrettante partecipazioni alla Coppa UEFA, arrivando in due occasioni a disputare i sedicesimi; nella Coppa UEFA 2006-07 viene qui escluso mentre si appresta ad affrontare il Tottenham Hotspur a causa degli incidenti occorsi in occasione della penultima partita della fase a gironi contro il Nancy. Nella stagione 2007-08 non partecipa alle competizioni europee, ma conquista la decima Coppa nazionale.\nLa stagione 2008-2009 \u00e8 quella del centenario per la societ\u00e0 di Rotterdam. La squadra tuttavia non lotta per\u00f2 per il titolo, anzi deve stare attenta perch\u00e9 rimane per quasi tutto il campionato nella seconda met\u00e0 della classifica, e solo verso la fine della stagione riesce a raggiungere il settimo posto. Per la stagione successiva il Feyenoord non disputa quindi alcuna competizione europea.\nGli anni duemiladieci.\nPer la stagione 2009-2010 la societ\u00e0 affida la panchina a Mario Been, e vengono acquistati giocatori come Sekou Ciss\u00e9, Dani Fernandez e Stefan Babovi\u0107. Il 24 ottobre 2010 il Feyenoord subisce la pi\u00f9 pesante sconfitta della sua storia, perdendo 10-0 in casa del PSV Eindhoven. Fino a quel momento il peggior risultato del Feyenoord era un 8-2 sub\u00ecto dall'Ajax nel 1983.\nIl Feyenoord chiude la stagione 2011-12 al secondo posto, qualificandosi cos\u00ec al terzo turno preliminare di Champions League.\nNella sessione estiva di mercato del 2012 vengono tesserati giocatori come Graziano Pell\u00e8, prelevato dal , e Joris Mathijsen, prelevato dal . De Vrij rimane capitano della squadra allenata da Koeman. Gli ucraini della Dinamo Kiev eliminano il Feyenoord dalla Champions League. Gli olandesi proseguono quindi l'avventura in Europa League, dove sono eliminati nel preliminare dallo , non riuscendo a entrare nel tabellone principale del torneo. In campionato si piazzano al 3\u00ba posto dietro Ajax e PSV, qualificandosi per l'Europa League. Pell\u00e8 realizza ben 27 gol in 29 partite di campionato, risultando il secondo miglior marcatore della Eredivisie.\nNel 2013-2014 il Feyenoord vive il suo peggior inizio di stagione. Perde le prime tre partite e mantiene un rendimento instabile per tutto il campionato, ma a causa delle frenate delle avversarie riesce a rimanere in corsa per il titolo. Alla fine si piazza secondo dietro l'Ajax. In Europa League esce al terzo turno preliminare contro il , restando fuori dal tabellone principale dell'Europa per il quinto anno consecutivo.\nIl 1\u00ba febbraio 2014 Ronald Koeman annuncia la volont\u00e0 di lasciare il club alla fine della stagione. Il 3 marzo \u00e8 reso noto il nome del successore, Fred Rutten.\nNell'estate del 2014 il Feyenoord perde quattro dei suoi migliori giocatori: Daryl Janmaat, Stefan de Vrij, Bruno Martins Indi e Graziano Pell\u00e8, voluto da Ronald Koeman al . Arrivano, invece, Warner Hahn, Luke Wilkshire, Khalid Boulahrouz, Bilal Ba\u015fa\u00e7\u0131ko\u011flu, Colin K\u00e2z\u0131m-Richards, Jens Toornstra, Kenneth Vermeer e Karim El Ahmadi. Cinque punti nelle prime quattro giornate di campionato sono un inizio deludente, ma il Feyenoord si rif\u00e0 in ambito europeo, dove prima viene eliminato dal nei preliminari di Champions League, poi accede al tabellone principale dell'Europa League per la prima volta in sei anni e supera la prima fase. Sorteggiata contro la Roma per i sedicesimi di finale dell'Europa League, la squadra pareggia l'andata per 1-1 in trasferta. Prima della partita i tifosi del Feyenoord si rendono protagonisti di gravi atti vandalici nel centro storico della citt\u00e0 di Roma, in particolar modo in Piazza di Spagna, danneggiando seriamente monumenti storici come la Fontana della Barcaccia del Bernini. Il Feyenoord esce perdendo la partita di ritorno per 1-2 con la Roma a Rotterdam. Non avendo vinto alcuna delle ultime cinque partite di campionato, finisce quarta in Eredivisie, dietro l'AZ Alkmaar. Ai play-off per un posto in Europa League \u00e8 eliminata dall'. Rutten conclude la stagione, ma gi\u00e0 a marzo annuncia la volont\u00e0 di abbandonare l'incarico alla fine dell'annata. Il 23 marzo 2015 \u00e8 reso noto il nome del successore, Giovanni van Bronckhorst.\nNella stagione 2015-2016 il Feyenoord si aggiudica la Coppa d'Olanda, primo trofeo dal 2008, battendo l' per 2-1 nella finale disputatasi il 24 aprile 2016 allo stadio De Kuip.\nNel 2016-2017 il Feyenoord si aggiudica il primo titolo di Eredivisie dal 1999 battendo, all'ultima giornata, l' per 3-1 con tripletta di Dirk Kuyt. La stagione inizia in modo ottimo, con nove vittorie nelle prime nove partite di campionato, oltre al successo per 1-0 contro il in Europa League. La squadra vince quattro altre partite prima della sosta natalizia e a met\u00e0 della stagione, dopo 17 giornate, si ritrova a quota 42 punti in classifica. Con sette punti in sei partite, termina nella fase a gironi il cammino in Europa League. Dopo la ripresa della stagione, la squadra \u00e8 eliminata ai quarti di finale dalla Coppa d'Olanda contro il , ma continua a raccogliere vittorie in campionato, ben dieci di fila (di cui le ultime sette nel 2017), per poi subire solo tre sconfitte nelle ultime dieci giornate e non lasciando mai la vetta della graduatoria.\nLa stagione 2017-2018 inizia con la vittoria, nell'agosto 2017, della Supercoppa d'Olanda contro il , battuto al De Kuip per 4-2 ai tiri di rigore dopo, l'1-1 dei 90 minuti. L'annata sar\u00e0, tuttavia, meno soddisfacente della precedente: il Feyenoord esce nella fase a gironi della Champions League ottenendo solo tre punti (contro il ) nel difficile girone con , e e in Eredivisie si piazza quarto. Vince, tuttavia, Coppa d'Olanda battendo in finale l' al De Kuip per 3-0.\nNel 2018-2019 il club di Rotterdam si aggiudica per la seconda volta consecutiva e la quarta in totale la Supercoppa d'Olanda, quinto trofeo dal 2016, battendo per 6-5 ai tiri di rigore il al Philips Stadion (0-0 dopo 90 minuti di gioco). Nel 2019-2020 disputa una buona stagione, concludendo 3\u00ba in Eredivisie e in Coppa d'Olanda si qualifica per la finale, mai giocata causa Pandemia di Covid-19. Nel 2020-2021 conclude 5\u00ba e si qualifica in UEFA Conference League.\nStrutture.\nStadio.\nIl Feyenoord gioca le partite casalinghe nello Stadion Feijenoord. Inaugurato nel 1937 pu\u00f2 ospitare oggi 51\u00a0117 spettatori. \u00c8 soprannominato \"de Kuip\" (La Vasca).\nAllenatori e presidenti.\nDi seguito \u00e8 riportata la lista degli allenatori e dei presidenti che si sono succeduti alla guida del Feyenoord dalla sua fondazione.\nStatistiche e record.\nPartecipazione ai campionati e ai tornei internazionali.\nCampionati nazionali.\nAlla stagione 2018-2019 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2018-2019 il club ha ottenuto le seguenti partecipazioni ai tornei internazionali:\nStatistiche individuali.\nil giocatore con pi\u00f9 presenze nelle competizioni europee \u00e8 Patrick Paauwe a quota 55, mentre il miglior marcatore \u00e8 Lex Schoenmaker con 19 gol.\nStatistiche di squadra.\nA livello internazionale la miglior vittoria \u00e8 il 12-0 esterno ottenuto contro il nel primo turno della Coppa UEFA 1972-1973, mentre la peggior sconfitta \u00e8 rappresentata dal 5-0 subito dal nel primo turno della Coppa dei Campioni 1965-1966.\nTifoseria.\nI tifosi pi\u00f9 accesi del Feyenoord formano un gruppo di nome \"Het Legioen\" (in ned. \"La Legione\") e spesso seguono in gran numero gli allenamenti della squadra.\nNel 1963 ben tremila sostenitori del Feyenoord si recarono a Lisbona per il match di Coppa dei Campioni contro il . Quando il Feyenoord gioca nelle coppe europee le trasferte della squadra possono attirare anche ottomila tifosi. Nel 1996, per il match in casa del , furono quindicimila i sostenitori al seguito della compagine di Rotterdam e nel 2015 gli allenamenti della squadra hanno fatto registrare anche diecimila presenze. In ambito nazionale sono molto sentiti i match contro e , che attirano da sempre diverse migliaia di tifosi.\nIn occasione della gara contro l'Ado Den Haag del settembre 2019, i tifosi del Feyenoord hanno invitato allo stadio alcuni bambini malati di cancro e hanno poi lanciato verso di loro giocattoli e peluches.\nGemellaggi.\nLa tifoseria del Feyenoord \u00e8 gemellata con quella del .\nRivalit\u00e0.\nLa principale rivalit\u00e0, legata al dualismo storico tra Amsterdam e Rotterdam, \u00e8 quella con l'. I due club disputano il Klassieker, il classico del calcio olandese. Il Feyenoord vive una forte rivalit\u00e0 anche con i rivali cittadini dello e dell', con cui disputa il Rotterdamse derby.\nOrganico.\nRosa 2021-2022.\n\"Aggiornata al 12 febbraio 2022.\""}
{"id": "361590", "revid": "767487", "url": "https://it.wikipedia.org/wiki?curid=361590", "title": "Eden Park (Londra)", "text": "Eden Park \u00e8 una localit\u00e0 del Distretto di Bromley, Inghilterra. \u00c8 un'area suburbana tra West Wickham, Elmers End e Shirley.\nL'ospedale psichiatrico Bethlem Royal Hospital \u00e8 situato nelle sue vicinanze."}
{"id": "361593", "revid": "628767", "url": "https://it.wikipedia.org/wiki?curid=361593", "title": "Distretto di Arad", "text": "Il distretto di Arad (in rumeno \"Jude\u021bul Arad\") \u00e8 uno dei 41 distretti della Romania situato in parte nella regione storica della Transilvania, del Partium ed in parte in quella del Banato.\nConfina a nord con il Distretto di Bihor, ad est con il Distretto di Alba-Iulia e quello di Hunedoara, a sud con il Distretto di Timi\u0219 e ad ovest con l'Ungheria. Il capoluogo \u00e8 la citt\u00e0 di Arad.\nSociet\u00e0.\nEvoluzione demografica.\nDal punto di vista etnico la popolazione al censimento 2002 \u00e8 cos\u00ec divisa:"}
{"id": "361599", "revid": "1145467", "url": "https://it.wikipedia.org/wiki?curid=361599", "title": "Essiccatoio", "text": "L'essiccatoio \u00e8 un impianto atto a essiccare.\nTipologie di essiccatoi.\nEsistono diverse tipologie di essiccatoi, catalogabili in base al principio di funzionamento e in particolare in base alle modalit\u00e0 di apporto di energia e di eliminazione di acqua.\nA seconda del prodotto essiccato, si possono distinguere:\nEssiccatoi per lavanderie.\nL'essiccatoio per vestiti, detto anche asciugatrice, viene utilizzato nelle lavanderie per asciugare velocemente vestiti, camicie, coperte, piumoni, lenzuola e molto altro. Pu\u00f2 essere:\nEssiccatoio per cereali.\nL'essiccatoio per cereali \u00e8 una macchina agricola utilizzata per rimuovere umidit\u00e0 dal cereale al fine di facilitare operazioni di stoccaggio, preparare il prodotto per successive lavorazioni (mangime, ecc.).\nIl ciclo di essiccazione del cereale si svolge in 4 fasi: carico della macchina, essiccazione (in forma ecologica o a fiamma diretta), raffreddamento e scarico del prodotto.\nSono diffuse due tipologie di essiccatoio per cereali: \nEssiccatoio per legno.\nLe tipologie di essiccatoio per legno pi\u00f9 comuni in Italia sono:\nL'essiccatoio ad aria calda \u00e8 costituito da una cella coibentata di dimensioni variabili all'interno del quale viene posto il legno disposto in cataste listellate. Tra le tavole circola aria con temperatura e umidit\u00e0 relativa controllata che svolge la funzione di apporto di energia al legno (per convezione) e di rimozione di vapore dalla superficie del legno.\nNel sottovuoto, tramite una pompa a vuoto si produce all'interno della cella una condizione di vuoto in maniera tale che l'acqua nel legno bolla a temperatare inferiori a 100\u00a0\u00b0C (circa 60\u00a0\u00b0C in condizioni di vuoto industriale).\nIn queste condizioni l'essiccazione avviene in maniera pi\u00f9 rapida, anche se si osserva che non tutte le specie legnose si prestano a essere essiccate sottovuoto, ma solamente le specie a elevata permeabilit\u00e0 (faggio, pino, ecc.). In condizioni di vuoto, l'energia termica viene trasmessa al legno tramite piastre riscaldate a contatto del legno (per conduzione) o per convezione tramite vapore surriscaldato o in condizioni di vuoto discontinuo.\nL'essiccazione avviene durante un ciclo in cui i parametri di essiccazione (temperatura, umidit\u00e0 relativa, velocit\u00e0 dell'aria, ecc.) vengono regolati automaticamente da un PLC in funzione del tempo e dell'umidit\u00e0 del legno.\nEssiccatoio per foraggio.\nL'essiccatoio per foraggio \u00e8 una struttura realizzata ai margini dei prati, con lo scopo di sveltire l'asciugatura dell'erba appena falciata."}
{"id": "361601", "revid": "212348", "url": "https://it.wikipedia.org/wiki?curid=361601", "title": "Gambetto di donna accettato", "text": "Il gambetto di donna accettato \u00e8 l'apertura del gioco degli scacchi caratterizzata dalle mosse:\nLa cattura da parte del Nero del pedone c pu\u00f2 anche avvenire una o due mosse pi\u00f9 tardi.\nIl gambetto di donna non \u00e8 un vero e proprio gambetto dal momento che a gioco corretto il Nero non pu\u00f2 contare di mantenere il pedone di vantaggio. Ad esempio il Bianco pu\u00f2 riprenderlo immediatamente giocando 3.Da4+ Cc6 4.e3, anche se questa linea non \u00e8 molto giocata in quanto l'uscita prematura della donna non pu\u00f2 essere considerata un tempo di sviluppo dell'apertura. Il Bianco solitamente provvede alla ricattura del pedone dopo aver naturalmente sviluppato i propri pezzi.\nAnalisi.\nCon la mossa 2\u2026dxc4 il Nero abbandona il centro, che il Bianco cercher\u00e0 invece di occupare con pi\u00f9 pezzi possibile per lanciare il proprio attacco. Il gioco del Nero non \u00e8 per\u00f2 privo di iniziative. Infatti, se \u00e8 vero che il Bianco controlla il centro, il Nero pu\u00f2 minacciarlo attaccando i pedoni in vista del finale. Solitamente per fare ci\u00f2 il Nero gioca \u2026c5 e \u2026cxd4 e se il Bianco risponde con exd4 ottiene un pedone isolato sulla colonna d. Tale posizione garantisce una posizione pari per entrambi i giocatori. Il Bianco pu\u00f2 anche evitare di isolarsi il pedone, rompendo per\u00f2 la struttura del suo centro.\nIl gambetto di donna accettato \u00e8 una delle linee pi\u00f9 giocate dopo 1. d4 d5 2. c4: \u00e8 infatti la terza opzione pi\u00f9 popolare dietro al gambetto di donna rifiutato (2\u2026e6) e alla difesa slava (2\u2026c6). Mentre in queste ultime varianti sono necessarie manovre lente e sottili per completare lo sviluppo, nel gambetto di donna accettato il ritmo della lotta \u00e8 generalmente pi\u00f9 sostenuto, le posizioni sono pi\u00f9 aperte e anche una singola imprecisione pu\u00f2 portare problemi a uno o all'altro colore. In generale il Bianco cercher\u00e0 di guadagnare un vantaggio in termini di spazio e sviluppo, mentre il Nero difender\u00e0 la posizione e cercher\u00e0 un controgioco nell'attacco sul lato di Donna.\nIn buona parte delle varianti il Nero deve contendere con molta attenzione ed energia il controllo delle case nere al suo avversario, specialmente le case d4 ed e5.\nContinuazioni.\nDopo 1.d4 d5 2.c4 dxc4 il Bianco ha diverse continuazioni possibili:\n3.Cf3.\nViene considerata la variante principale. Da un punto di vista strategico il Bianco gioca sullo sviluppo dei pezzi impedendo al Nero di reagire al centro con 3\u2026e5. Nella maggior parte delle varianti il Nero non \u00e8 in grado di mantenere il pedone di vantaggio, a meno che il Bianco non glielo permetta rientrando in varianti di gambetto molto tattiche e complicate. Il gioco pu\u00f2 proseguire con:\n3.e3.\nUna mossa apparentemente remissiva che contiene per\u00f2 una certa dose di veleno. Questa mossa prepara l'immediato recupero del pedone con l'alfiere e permette eventualmente al Bianco di rientrare nella prima linea della variante precedente posticipando lo sviluppo del cavallo di re. In questo modo il Bianco limita le possibili risposte del Nero nella variante principale. Come detto sopra il Nero non \u00e8 in grado di tenere a tutti i costi il pedone (3\u2026b5? 4.a4 c6 5.axb5 cxb5?? 6.Df3! vince un pezzo). Il gioco pu\u00f2 proseguire con:\n3.e4.\nUna variante classica riportata in scena, che punta all'occupazione immediata del centro. Il Nero in questa variante deve giocare con energia cercando di minare immediatamente il centro del Bianco, cosa che pu\u00f2 essere fatta con la pronta spinta tematica 3\u2026e5 con controgioco. Proprio a causa di questa spinta per lungo tempo tale variante \u00e8 stata quasi dimenticata a favore della variante 3.Cf3.\nIl gioco pu\u00f2 proseguire con:\nCollegamenti esterni.\nIl gambetto di donna accettato (del CCGM Eros Riccio)"}
{"id": "361613", "revid": "1318658", "url": "https://it.wikipedia.org/wiki?curid=361613", "title": "Marija Gimbutas", "text": "Studi\u00f2 le culture del neolitico e dell'et\u00e0 del bronzo dell\u2019Europa Antica, espressione da lei introdotta. I lavori pubblicati tra il 1946 e il 1971 introdussero nuovi punti di vista nell'ambito della linguistica e dell'interpretazione della mitologia.\nBiografia.\nMarija Gimbutas giunse negli Stati Uniti come rifugiata dalla Lituania nel 1949 dopo aver conseguito un dottorato (PhD) in archeologia nel 1946 all'Universit\u00e0 di Tubinga in Germania, ma non dimentic\u00f2 mai le sue radici baltiche. Inizi\u00f2 all'Harvard University traducendo testi di archeologia dell'Europa orientale, e divenne assistente al Dipartimento di Antropologia. Nel 1955 divenne \"Fellow\" dell\"Harvard's Peabody Museum\".\nNel 1956 Marija Gimbutas introdusse la sua \"ipotesi kurgan\", che coniugava lo studio della cultura kurgan con la linguistica al fine di risolvere alcuni problemi concernenti gli antichi popoli parlanti il proto-indo-europeo (PIE), che qualific\u00f2 come genti \"Kurgan\".\nQuesta ipotesi e il suo atteggiamento multidisciplinare ebbero un impatto significativo sull'indoeuropeistica.\nIn qualit\u00e0 di professoressa di archeologia all'Universit\u00e0 della California, Los Angeles dal 1963 al 1989, Marija Gimbutas diresse i maggiori scavi dei siti del neolitico nell'Europa sud-orientale tra il 1967 e il 1980, grazie ai quali furono portati alla luce una gran quantit\u00e0 di manufatti artistici e di uso quotidiano risalenti ad un periodo precedente a quello che si riteneva a quel tempo l'inizio del neolitico in Europa.\nOpere.\nGimbutas si guadagn\u00f2 una reputazione di specialista mondiale dell'et\u00e0 del bronzo indoeuropea, nonch\u00e9 del folklore lituano e della preistoria dei balti e slavi, parzialmente riassunta nel definitivo \"Bronze Age Cultures of Central and Eastern Europe\" (1965), ma ottenne una fama inaspettata con i suoi tre libri: \"The Goddesses and Gods of Old Europe\" (1974), \"The Language of the Goddess\" (1989) \u2014 che ispir\u00f2 una mostra a Wiesbaden (1993-1994) \u2014 ed il suo ultimo libro \"The Civilization of the Goddess\" (1991), che presentava una panoramica delle sue teorie circa le culture del neolitico in Europa: configurazioni architettoniche, strutture sociali, arte, religione e letteratura. Il libro discuteva le differenze tra gli elementi del sistema della \"vecchia Europa\", da lei considerato matriarcale e ginocentrico, e la cultura patriarcale portata dagli indoeuropei nell'et\u00e0 del bronzo. Secondo la studiosa, questi due sistemi si sarebbero fusi generando le societ\u00e0 classiche dell'Europa storica.\nNel suo lavoro Marija Gimbutas reinterpret\u00f2 la preistoria europea alla luce delle sue conoscenze in linguistica, etnologia e storia delle religioni, proponendo cos\u00ec un quadro in contrasto con le tradizionali assunzioni circa l'inizio della civilt\u00e0 europea.\nCritica.\nApprezzamenti.\nJoseph Campbell e Ashley Montagu ritennero paragonabile il contributo di Marija Gimbutas alla Stele di Rosetta e la decifrazione dei geroglifici egizi.\nCampbell scrisse la prefazione ad un'edizione del \"The Language of the Goddess\" (1989), prima che Gimbutas morisse, e spesso diceva di quanto profondamente si rammaricasse che le sue ricerche sulle culture del neolitico dell'Europa non fossero disponibili nel tempo in cui lui stava scrivendo \"The Masks of God\".\nI suoi articoli sono archiviati insieme con quelli di Marija Gimbutas alla \"Joseph Campbell and Marija Gimbutas library\", al Pacifica Graduate Institute, a sud di Santa Barbara, California.\nJoan Marler scrisse: \nL'ipotesi kurgan \u00e8 quella che riceve maggiori consensi circa la diffusione delle lingue indoeuropee.\nCritiche.\nI critici sostengono che gli oggetti ritrovati nelle sepolture, di cui Marija Gimbutas non tiene conto, suggeriscano in realt\u00e0 che nel Neolitico vi fossero ruoli sociali pi\u00f9 usuali per i sessi; contestano l'enfasi data alla figura femminile quando in realt\u00e0 sono presenti anche molte figure maschili o asessuate. Nel caso di Cucuteni-Trypillia comunque tale enfasi sul ruolo femminile sociale \u00e8 ben documentata nel catalogo della mostra del settembre 2008 a Roma (vedi Stato dell'Arte).\nAndrew Fleming, \"The Myth of the Mother Goddess,\" (\"World Archaeology\" 1969) nega che la spirale Neolitica, i cerchi, e i punti siano simboli che rappresentano gli occhi; che gli occhi, le facce e le figure asessuate siano simboli femminili; o che certe figure femminili possano rappresentare divinit\u00e0.\nPeter Ucko giunge ad ipotizzare che quelle figure femminili che Maria Gimbutas presumeva fossero simbolo della fertilit\u00e0, fossero in realt\u00e0 vere e proprie bambole del Neolitico.\nI suoi tentativi di decifrare i segni neolitici come ideogrammi, in \"The Language of the Goddess\" (1989), ricevettero una dura opposizione.\nMentre i contributi sulla linguistica indeuropea di Gimbutas sono generalmente molto considerati, la sua ricostruzione di una pacifica \"vecchia Europa\" neolitica, in cui non esistevano gruppi di guerrieri e guerre endemiche \u00e8 stata sovente contestata. Per esempio sono note fortificazioni elementari anche in insediamenti antecedenti alla migrazione dai popoli indeuropei, mentre sono estremamente frequenti le punte di freccia neolitiche destinate alla guerra, piuttosto che alla caccia (distinguibili perch\u00e9 le prime erano fatte per non essere estraibili).\nStato dell'arte.\nLa mostra tenuta a Roma nel settembre/ottobre 2008 sulla cultura di Cucuteni-Trypillia analizza l'ipotesi di Marija Gimbutas sul carattere pacifico, sulla struttura sociale egalitaria e sull'importanza del ruolo femminile di questa cultura dell'Europa Antica. Il catalogo della mostra, \"Cucuteni-Trypillia: una grande civilt\u00e0 dell'Antica Europa\", Palazzo della Cancelleria, Roma-Vaticano, 16 settembre-31 ottobre 2008, curato dal Ministero della cultura e degli affari religiosi della Romania nonch\u00e9 dal Ministero della cultura e del turismo dell'Ucraina, dice:"}
{"id": "361616", "revid": "1073227", "url": "https://it.wikipedia.org/wiki?curid=361616", "title": "Emily Rodda", "text": ""}
{"id": "361622", "revid": "1543377", "url": "https://it.wikipedia.org/wiki?curid=361622", "title": "IEEE 802.1Q", "text": "IEEE 802.1Q \u00e8 uno standard che permette di definire quelle che si chiamano VLAN (Virtual LAN) le quali permettono di separare logicamente a livello 2 (Data Link Layer) diversi flussi di traffico. Questa separazione logica consente di suddividere un singolo collegamento fisico tra diversi apparati in modo similare a quello che accadrebbe facendo seguire ai flussi di traffico percorsi fisici distinti.\n802.1q \u00e8 il nome del protocollo di incapsulamento utilizzato nel processo di \"trunking\" nelle reti Ethernet.\nVedere anche i protocolli proprietari Cisco VLAN Trunking Protocol (VTP) e Cisco Inter-Switch Link (ISL) per informazioni sulle comunicazioni inter-VLAN e inter-switch.\nIl titolo ufficiale dello standard 802.1Q \u00e8 \"IEEE Std. 802.1Q-2003, Virtual Bridged Local Area Networks\"; ISBN 0-7381-3662-X.\nShortest Path Bridging Incorporato nel IEEE 802.1Q-2014.\nFormato del frame.\n802.1Q non incapsula il frame originale, ma aggiunge 4 byte all'header.\nIl resto del frame Ethernet rimane identico all'originale.\nPoich\u00e9 con la modifica di questo header il frame viene cambiato, il meccanismo di incapsulazione di 802.1Q richiede il ricalcolo del campo FCS nel trailer Ethernet.\nVLAN native.\nL'articolo 9 dello standard definisce il protocollo di incapsulazione usato per il multiplex delle VLAN su un solo collegamento ed introduce il concetto di VLAN nativa.\nI frame appartenenti alla VLAN nativa non sono modificati quando passano in un trunk. Le VLAN native sono anche chiamate \"Management VLAN\".\nAd esempio, si supponga di avere una porta 802.1Q a cui sono assegnate le VLAN 2, 3 e 4. Se la VLAN 2 \u00e8 la VLAN nativa, i frame di questa VLAN che devono uscire dalla porta non contengono un header 802.1Q. Rimangono, quindi, semplici frame Ethernet. I frame che entrano da questa porta che non hanno nessun header 802.1Q sono spediti nella VLAN 2.\nIl comportamento del traffico relativo alle VLAN 3 e 4 \u00e8 intuitivo.\n\u00c8 possibile avere solo una VLAN nativa per porta.\nGeneric Attribute Registration Protocol.\nIn aggiunta, IEEE 802.1Q specifica GVRP, una applicazione del Generic Attribute Registration Protocol. Questo permette ai bridge di negoziare le VLAN soggette a trunking in una specifica connessione.\nProtocollo di spanning-tree multiplo.\nLa revisione del 2003 dello standard include anche il Protocollo di Spanning Tree multiplo (MSTP) definito inizialmente in IEEE 802.1s"}
{"id": "361641", "revid": "4711", "url": "https://it.wikipedia.org/wiki?curid=361641", "title": "Lista di re e imperatori tedeschi", "text": ""}
{"id": "361643", "revid": "486946", "url": "https://it.wikipedia.org/wiki?curid=361643", "title": "Repubbliche Marinare", "text": ""}
{"id": "361667", "revid": "2054809", "url": "https://it.wikipedia.org/wiki?curid=361667", "title": "Servizio informazioni elenco abbonati", "text": "Per il termine servizi di consultazione telefonica si intendono quei numeri che forniscono agli utenti i numeri telefonici di altri utenti registrati ai servizi dei propri gestori (Telecom Italia, Wind-Infostrada, Vodafone Italia...).\nQuesto tipo di servizio era fornito in passato dal numero 12 (e in seguito dal 412) di Telecom Italia. A seguito delle direttive dell'Unione europea, miranti alla liberalizzazione dei servizi monopolistici, dal 1\u00ba ottobre 2005, con la Delibera 15/04/CIR e le successive integrazioni, il servizio 12 \u00e8 stato chiuso, come tra l'altro \u00e8 successo agli altri gestori ex-monopolisti in Europa.\nDa quel momento sono entrate nel mercato dei servizi di consultazione telefonica diverse societ\u00e0 italiane e non. Le numerazioni che vanno a sostituire il vecchio servizio possono essere nel seguente formato: 12XX (da 1240 a 1299) e 892YYY (senza limiti). La differenza tra le due diverse numerazioni, \u00e8 principalmente, nel fatto che i numeri inizianti con 892 sono Numerazioni a sovrapprezzo che possono essere utilizzati anche per fornire altre informazioni a valore aggiunto, come ad esempio info meteo, traffico, cinema, farmacie, ecc.\nIn questi servizi, un operatore digita le parole chiave cercate dall'utente e informa sul numero telefonico (o servizio) cercato. Restando collegati \u00e8 possibile anche farsi collegare (tramite trasferimento di chiamata) al numero cercato, ma in questo caso si continuer\u00e0 a pagare con la tariffa del servizio per l'intera durata della conversazione. La tariffa \u00e8 maggiore del costo di una normale chiamata, perch\u00e9 si tratta di un servizio a valore aggiunto, quindi \u00e8 conveniente farsi dare il numero telefonico, riagganciare e comporre il numero cercato.\nL'Agcom ha liberalizzato questi servizi, per cui praticamente ogni operatore ha un suo servizio di consultazione telefonica. In seguito, l'authority ha fissato dei massimali per le chiamate a queste numerazioni sia da telefono che da cellulare.\nI principali numeri abilitati al servizio sono i seguenti:"}
{"id": "361671", "revid": "1316803", "url": "https://it.wikipedia.org/wiki?curid=361671", "title": "Gian Mario Cazzaniga", "text": "Biografia.\nHa studiato presso il liceo classico Massimo D'Azeglio di Torino, la Scuola Normale Superiore di Pisa e la facolt\u00e0 di Lettere di Pisa, laurea in filosofia (1964, relatore Arturo Massolo). Gi\u00e0 professore ordinario di Filosofia Morale \u00e8 stato insignito dell'Ordine del Cherubino nel 2011, massima onorificenza dell'Universit\u00e0 di Pisa. Membro del Consiglio Universitario Nazionale (1979-1983, 1986-1989). \nDirigente della sinistra socialista (PSI e poi PSIUP (1960-1967). Dirigente UGI: membro di giunta Unuri (1965-1966), estensore delle Tesi approvate al congresso UGI di Napoli (1965), estensore delle tesi di minoranza al congresso UGI di Rimini (1967). Fondatore della CGIL Scuola (1966), poi segretario nazionale, responsabile universit\u00e0 (1976-1978).\nCazzaniga \u00e8 stato molto attivo nella sinistra extraparlamentare: Quaderni Rossi (1962-1966), Il potere operaio pisano (1967-1968), Centro Karl Marx di Pisa, poi Organizzazione dei Lavoratori Comunisti (1969-1975). \u00c8 famoso per essere stato citato nella canzone di Rino Gaetano \"Nuntereggae pi\u00f9\".\nIscritto al PCI (1975), responsabile nazionale Universit\u00e0 (1979-1980), membro della Direzione nazionale (1989-1990) e dell'ufficio di Presidenza del Comitato Centrale (Presidente della Commissione Economica (1990 - 1991). Membro della direzione nazionale del PDS (1991-1997). Direttore di \"Marxismo Oggi\" (1987-1989). Nel 1990 fonda con Luciano Barca e altri (Minucci, Novelli, Pollini) \"Etica ed Economia\". Nel 1997 esce dal PDS e si ritira dall'attivit\u00e0 politica. Scrive su \"Belfagor\", \"Menab\u00f2 di Etica ed Economia\" (riviste ora cessate ) e su \"Il Ponte.\""}
{"id": "361679", "revid": "709565", "url": "https://it.wikipedia.org/wiki?curid=361679", "title": "Manuel Rivas", "text": "Biografia.\nDopo aver ottenuto la laurea in Scienze dell'Informazione a Madrid, viene subito assunto come vicedirettore presso la redazione galiziana di \"Diario 16\", e in seguito come responsabile della rubrica culturale di \"El Globo\". Il suo lavoro di giornalista lo vede impegnato come collaboratore in diversi quotidiani, tra i quali \"El Pa\u00eds\", \"El Ideal Gallego\", \"Diario de Galicia\" e \"La Voz de Galicia\", e come direttore della rivista \"Luces de Galicia\", impegni che gli hanno permesso di vincere, nel 1991, il \"Premio Fern\u00e1ndez Latorre\" per il giornalismo. Costantemente interessato all'ecologia ed ai problemi ambientali, \u00e8 stato socio fondatore di Greenpeace in Spagna e la sua attivit\u00e0 \u00e8 stata di fondamentale importanza in seguito al recente disastro della petroliera Prestige.\nI suoi articoli e saggi pi\u00f9 importanti sono raccolti in \"Galicia, el bons\u00e1i atl\u00e1ntico\" (1989), \"No mellor pa\u00eds do mundo\" (1991), \"Toxos e flores\" (1992), \"El periodismo es un cuento\" (1997), \"Galicia, Galicia\" (1999), \"Muller no ba\u00f1o\" (2002) e \"Unha esp\u00eda no reino de Galicia\" (2004). In qualit\u00e0 di poeta ha pubblicato \"Libro do Entroido\" (1979), \"Anisia e outras sombras\" (1981, in collaborazione con Xavier Seoane), \"Balada nas praias do Oeste\" (1985), \"Mohicania\" (1987), \"Ning\u00fan cisne\" (1989, vincitore del \"Premio Leliadoura\"), \"Costa da morte, blues\" (1994). La sua opera poetica \u00e8 stata riunita sotto forma di raccolta in \"O pobo da noite\" (1996) e in \"Do desco\u00f1ecido ao desco\u00f1ecido: obra po\u00e9tica 1980-2003\" (2004).\nCome autore di prosa ha pubblicato romanzi, romanzi brevi e raccolte di racconti: \"Todo ben\" (1985), \"Un mill\u00f3n de vacas\" (1989, vincitore del \"Premio de la Cr\u00edtica Espa\u00f1ola\"), \"Os comedores de patacas\" (1991), \"En salvaxe compa\u00f1a\" (1994, vincitore del \"Premio de la Cr\u00edtica\" in Galizia, pubblicato in versione riveduta e corretta nel 2004), \"Bala perdida\" (1996), \"\u00bfQue me queres, amor?\" (1996, vincitore del \"Premio Torrente Ballester de Narrativa\" e del \"Premio Nacional de Narrativa\"), \"O lapis do carpinteiro\" (1998, vincitore del \"Premio de la Cr\u00edtica Espa\u00f1ola\", del \"Premio Arcebispo Xo\u00e1n de San Clemente\", del \"Premio de la Asociaci\u00f3n de Escritores en Lingua Galega\" e del Premio per il 50\u00ba Anniversario della Sezione Belga di Amnesty International), \"Ela, maldita alma\" (1999), \"A man dos pa\u00ed\u00f1os\" (2000), \"As chamadas perdidas\" (2002) e \"Contos de Nadal\" (2003). Inoltre ha pubblicato nel 2005 la sua prima opera drammatica, \"O heroe\". Nel 2006 collabora con il giornalista italiano Giorgio Visciglia per la stesura di un articolo sulle dittature.\nDa alcuni dei suoi racconti sono state tratti film e opere teatrali: da \"A lingua das bolboretas\", \"Carmi\u00f1a\" e \"Un saxo na n\u00e9boa\" (raccolti in \"\u00bfQue me queres, amor?\") \u00e8 stato tratto il lungometraggio \"La lengua de las mariposas\" (Spagna, 1999), diretto da Jos\u00e9 Luis Cuerda, e vari adattamenti per il teatro; da \"O lapis do carpinteiro\" \u00e8 invece tratto \"El l\u00e1piz del carpintero\" (Spagna, 2003), diretto da Ant\u00f3n Reixa e aggiudicatosi la nomination ai Goya dell'Accademia Spagnola del Cinema, e una versione teatrale del gruppo Sarabela.\nLa sua opera \u00e8 scritta quasi integralmente in galiziano, anche se esistono lavori originali in spagnolo.\nAttualmente \u00e8 sposato con Mar\u00eda Isabel L\u00f3pez y Mari\u00f1o, con la quale ha avuto una bambina."}
{"id": "361698", "revid": "1879880", "url": "https://it.wikipedia.org/wiki?curid=361698", "title": "Contratto aleatorio", "text": "Il contratto aleatorio (dal latino \"alea\", rischio) \u00e8 quell'atto negoziale in cui l'entit\u00e0 e l'esistenza della prestazione \u00e8 collegata ad un elemento incerto, e nei quali, pertanto, il rischio contrattuale \u00e8 pi\u00f9 ampio ed assume rilevanza causale. Entrambe le parti assumono quindi un evento futuro, la cui verificazione rimane incerta, come fattore chiave del contratto sottoscritto. A tale evento, i contraenti ricollegano gli effetti contrattuali. \nNelle classificazioni giuridiche, i contratti aleatori vengono inquadrati nella pi\u00f9 ampia categoria dei contratti a prestazioni corrispettive (cio\u00e8 legate da un nesso di corrispettivit\u00e0 o sinallagma), insieme a quelli commutativi, ai quali, secondo l'opinione tradizionale, si contrappongono. Discriminante tra questi e quelli rimane la misura della prestazione, che nei contratti commutativi non dipende dal caso.\nNormativa.\nA livello normativo, non si riscontra una precisa disposizione che identifichi i contratti aleatori. Nel codice civile italiano troviamo diversi riferimenti: i pi\u00f9 importanti riguardano la vendita aleatoria (art. 1472, II co. c.c.), i premi ed altre utilit\u00e0 aleatorie prodotte dai titoli di credito (art. 1998 c.c.). \nGli artt. 1448, 1469 c.c. sottolineano la peculiarit\u00e0 della categoria in parola, escludendo l'applicabilit\u00e0 dei rimedi previsti per i contratti a prestazioni corrispettive (\"rectius\", per i contratti commutativi). Pertanto la marcata assunzione del rischio all'interno del contratto fa s\u00ec che mai si possa giungere alla rescissione per lesione e alla risoluzione per eccessiva onerosit\u00e0 sopravvenuta.\nPrassi.\nA fronte di una distinzione teoricamente chiara tra contratti commutativi e aleatori, la prassi pone diverse problematiche. Quale criterio discretivo si pone tra le due categorie? Attualmente, la dottrina e la giurisprudenza sono orientate, ad utilizzare, come metro valutativo, il nesso sinallagmatico tra le prestazioni dei contraenti e pi\u00f9 precisamente, la disciplina delle anomalie genetiche e sopravvenute insite in esso.\nEsempi di contratto aleatorio.\nContratto assicurativo.\n\"Contratto apparentemente aleatorio\" \u00e8 il contratto assicurativo.\nIl contratto assicurativo si definisce tradizionalmente come contratto aleatorio. L'alea (rischio) si pu\u00f2 vedere nel fatto che il singolo contratto si fonda su un rischio (cio\u00e8 sull'incertezza circa il verificarsi di un evento; ad esempio un incendio): da questo punto di vista, il singolo contratto \u00e8 aleatorio potendo assomigliare ad una scommessa.\nD'altra parte, dal punto di vista dell'assicuratore, l'alea \u00e8 assorbita dalla legge dei grandi numeri (in quanto l'assicuratore conclude una molteplicit\u00e0 di contratti di questa tipologia), in modo tale, che per lui il rapporto economico tra rischio assunto e premio riscosso \u00e8 certo (\u00e8 commutativo).\nDal punto di vista dell'assicurato, si potrebbe anche dire che, pagando il premio, sostituisce un onere certo ad uno incerto, ma assai pi\u00f9 gravoso."}
{"id": "361719", "revid": "599013", "url": "https://it.wikipedia.org/wiki?curid=361719", "title": "Sanzen", "text": "Nello Zen Rinzai (ma non solo) lo Sanzen \u00e8 il momento di incontro personale tra maestro e discepolo.\nEsso avviene di norma nel corso di una \"sesshin\" (pratica prolungata di zazen).\nSi utilizza per chiedere il k\u014dan al maestro o per rispondere ad esso.\n\u00c8 di breve durata e durante questo incontro non sono generalmente ammesse domande razionali, poich\u00e9 la trasmissione della conoscenza da maestro ad allievo avviene per definizione da cuore a cuore, al di fuori quindi da categorie logiche.\n\u00c8 simile al dokusan."}
{"id": "361720", "revid": "30909", "url": "https://it.wikipedia.org/wiki?curid=361720", "title": "Mai Dire G", "text": ""}
{"id": "361722", "revid": "74801", "url": "https://it.wikipedia.org/wiki?curid=361722", "title": "Castello di Hawarden", "text": "Hawarden Castle si riferisce sia alle rovine di un castello (Hawarden Old Castle) nel Flintshire (Galles) e anche alla casa dell'ex primo ministro britannico William Ewart Gladstone. Entrambi i luoghi sono vicini alla citt\u00e0 di Hawarden.\nL'epoca dell'antico castello \u00e8 indeterminata e potrebbe risalire a fortificazioni dell'Et\u00e0 del ferro. Il castello normanno (costruito secondo il modello Motte-and-bailey) venne distrutto e rapidamente ricostruito nel XIII secolo, periodo durante il quale rivest\u00ec un ruolo importante durante la lotta gallese per l'indipendenza. Dopo la Guerra civile inglese nel XVII secolo il castello venne distrutto.\nNew Hawarden Castle \u00e8 l'ex tenuta di Gladstone, che prima era appartenuta alla famiglia della moglie, Catherine Glynne. Il vecchio castello si trova nella tenuta. L'attuale residenza fu costruita nel 1752. Gladstone l'occup\u00f2 fino alla morte (1898). A tutt'oggi la propriet\u00e0 \u00e8 della famiglia Gladstone."}
{"id": "361733", "revid": "16066", "url": "https://it.wikipedia.org/wiki?curid=361733", "title": "Lingua oscura", "text": ""}
{"id": "361734", "revid": "729019", "url": "https://it.wikipedia.org/wiki?curid=361734", "title": "Sojuz 32", "text": "Sojuz 32 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Si tratt\u00f2 del trentunesimo volo equipaggiato di questa capsula, del cinquantaduesimo volo nell'ambito del programma Sojuz sovietico nonch\u00e9 dell'ottavo volo equipaggiato verso la predetta stazione spaziale (il settimo equipaggiato - a causa dell'insuccesso della Sojuz 25 - che riusc\u00ec effettivamente a svolgere la manovra di aggancio con conseguente visita e soggiorno all'interno della stazione stessa). Prima di questa missione era stata lanciata una capsula modello Sojuz T priva di equipaggio, come al solito con una denominazione di camuffaggio della serie Cosmos: la Cosmos 1074.\nMissione.\nLjachov e Rjumin formarono il terzo equipaggio base della Saljut 6. Per questo motivo la missione a volte viene anche catalogata sotto la denominazione di Saljut 6 EO-3. Durante la loro permanenza a bordo della stazione, la stessa venne visitata dalle tre navicelle di trasporto e da carico Progress 5, 6 e 7 che trasportarono quanto necessario per una permanenza prolungata nell'orbita terrestre. Il 15 agosto i due cosmonauti lasciarono la stazione per svolgere un'attivit\u00e0 fuoribordo che dur\u00f2 un'ora e 23 minuti.\nFu programmata pure la visita dell'equipaggio del programma Intercosmos lanciato a bordo della Sojuz 33 il 10 aprile 1979. L'aggancio della capsula comunque non riusc\u00ec e dovette essere interrotto a causa del malfunzionamento del congegno propulsore principale della Sojuz 33. Pertanto non fu possibile scambiare, come ormai solito per le missioni del programma Sojuz, le due navicelle spaziali, cio\u00e8 far rientrare l'equipaggio Intercosmos a bordo della Sojuz 32, mentre per l'equipaggio base sarebbe rimasta disponibile la Sojuz 33. Tale sistema venne adottato per consentire all'equipaggio base una permanenza prolungata a bordo della stazione spaziale. Infatti i velivoli spaziali Sojuz erano dotati di un'autonomia d'energia per circa 90 giorni di volo. Dopo l'insuccesso della manovra d'aggancio fu chiaro che la Sojuz 32 disponeva di riserve d'energia massimamente fino al 26 maggio. I responsabili dell'Unione Sovietica reagirono senza farsi prendere dal panico bens\u00ec cambiando semplicemente i piani di volo originari lanciando il 6 giugno la navicella Sojuz 34 priva di equipaggio verso la stazione spaziale. Dopo l'aggancio di questa navicella, riuscito senza incontrare particolar problemi, si attese fino al 13 giugno prima di staccare la \"vecchia\" Sojuz 32, che rientr\u00f2 in atmosfera ed atterro nella steppa del Kazakistan priva di equipaggio e senza particolar problemi. Ljachov e Rjumin poterono continuare la loro missione per rientrare il 19 agosto a bordo della predetta Sojuz 34.\nL'equipaggio raggiunse un nuovo record di permanenza a bordo di una stazione spaziale, essendo rimasto in orbita per 4.200 ore e 36 minuti (equivalente a 175 giorni e 36 minuti). Per Valerij Rjumin, che si trovava alla sua seconda esperienza nello spazio, la conclusione della missione signific\u00f2 che era diventato il nuovo detentore del record di ore di volo nello spazio, avendo raggiunto (fino allora) 4.249 ore e 22 minuti (equivalente a 177 giorni 1 ora e 22 minuti) di volo. Rjumin infatti ritorner\u00e0 nello spazio nel 1980 a bordo della Sojuz 35 (navicella di ritorno la Sojuz 37), nonch\u00e9 nel 1998 a bordo dello Space Shuttle statunitense Discovery durante la missione STS-91.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "361738", "revid": "1983214", "url": "https://it.wikipedia.org/wiki?curid=361738", "title": "Son", "text": ""}
{"id": "361739", "revid": "2730", "url": "https://it.wikipedia.org/wiki?curid=361739", "title": "Santa Fe (Nuovo Messico)", "text": "Santa Fe (tewa: \"Ogh\u00e1 P'o'oge\"; navajo: \"Yoot\u00f3\") \u00e8 la capitale dello Stato del Nuovo Messico. \u00c8 la quarta citt\u00e0 pi\u00f9 grande dello stato ed \u00e8 il capoluogo della contea di Santa Fe.\nLa citt\u00e0 di Santa Fe (che significa \"santa fede\" in spagnolo) fu fondata dai coloni spagnoli nel 1610, rendendola la pi\u00f9 antica capitale statale degli Stati Uniti. Santa Fe aveva una popolazione di abitanti nel 2018. \u00c8 la principale citt\u00e0 di un'area statistica metropolitana che comprende tutta la contea di Santa Fe e fa parte della grande area di Albuquerque-Santa Fe-Las Vegas. Il nome completo della citt\u00e0 \u00e8 La Villa Real de la Santa Fe de San Francisco de As\u00eds (\"la citt\u00e0 reale della Santa Fede di San Francesco d'Assisi\").\nL'area che circonda Santa Fe \u00e8 stata occupata per diverse migliaia di anni da popolazioni indigene; queste costruirono villaggi diverse centinaia di anni fa sull'attuale sito della citt\u00e0. Era chiamata dai Tewa \"Ogha Po'oge\" (\"posto dell'acqua delle conchiglie bianche\"). \nGeografia fisica.\nTerritorio.\nSecondo l'Ufficio del censimento degli Stati Uniti, ha una superficie totale di .\nClima.\nSanta Fe ha un clima di tipo temperato caldo, che risulta per\u00f2 condizionato dall'altitudine elevata della citt\u00e0, che la pone al riparo dagli eccessi delle maggiori ondate di caldo. Tale clima possiede anche caratteri di marcata continentalit\u00e0 con notevole escursione termica stagionale; gli inverni a Santa Fe sono moderatamente freddi e contraddistinti da forti escursioni termiche giornaliere, valori notturni inferiori a sono frequenti cos\u00ec come sono abbastanza usuali massime prossime o superiori ai , le temperature medie del mese di gennaio sono comunque comprese tra i della minima e i della massima (media giornaliera ); le estati sono invece piuttosto calde, con pomeriggi non di rado torridi (media delle massime del mese di luglio: +29,8\u00a0\u00b0C) e notti relativamente fresche (media delle minime di luglio ). In estate cadono di pioggia al mese, in inverno di pioggia al mese.\nEtimologia.\nPrima della colonizzazione europea delle Americhe, l'area occupata da Santa Fe tra il 900 d.C. e il 1500 era conosciuta dai popoli Tewa come Ogh\u00e1 P'o'oge (\"Luogo dell'acqua delle conchiglie bianche\") e dai Navajo come Yoot\u00f3 (\"Perla\" \"Luogo dell'acqua\"). Nel 1610 Juan de O\u00f1ate cre\u00f2 nell'area una provincia della Nuova Spagna, chiamandola Santa Fe de Nuevo M\u00e9xico. Si svilupparono insediamenti spagnoli formali che portarono il governatore coloniale Pedro de Peralta a ribattezzare l'area \"La Villa Real de la Santa Fe de San Francisco de As\u00eds\" (la Citt\u00e0 Reale della Santa Fede di San Francesco d'Assisi). La frase spagnola \"Santa Fe\" significa \"Santa Fede\". Sebbene pi\u00f9 comunemente conosciuta come Santa Fe, il nome completo e legale della citt\u00e0 rimane fino ad oggi \"La Villa Real de la Santa Fe de San Francisco de As\u00eds\".\nStoria.\nSpagna e Messico.\nL'area di Santa Fe era originariamente occupata da popolazioni indigene Tanoan, che vivevano in numerosi villaggi \"pueblo\" lungo il Rio Grande. Uno dei primi insediamenti conosciuti in quello che oggi \u00e8 il centro di Santa Fe risale al 900 d.C. Un gruppo di nativi Tewa costru\u00ec un gruppo di case incentrate attorno al sito dell'odierna Plaza e si estendeva per mezzo miglio a sud e a ovest; il villaggio si chiamava Ogh\u00e1 P'o'oge a Tewa. I Tanoani e altri gruppi Pueblo si stabilirono lungo il fiume Santa Fe per la sua acqua e per la navigazione.\nIl fiume era perenne fino al 1700. Nel XX secolo il fiume Santa Fe era un corso d'acqua stagionale. Nel 2007 il fiume \u00e8 stato riconosciuto come il fiume pi\u00f9 in pericolo negli Stati Uniti, secondo il gruppo di conservazione American Rivers.\nJuan de O\u00f1ate guid\u00f2 il primo tentativo spagnolo di colonizzare la regione nel 1598, istituendo la provincia della Nuova Spagna chiamata Santa Fe de Nuevo M\u00e9xico. Sotto Juan de O\u00f1ate e suo figlio, la capitale della provincia era l'insediamento di San Juan de los Caballeros a nord di Santa Fe vicino al moderno Ohkay Owingeh Pueblo. Juan de O\u00f1ate fu espulso dal Nuovo Messico dagli spagnoli quando il suo governo fu ritenuto crudele nei confronti della popolazione indigena. Il secondo governatore spagnolo del New Mexico, Pedro de Peralta, tuttavia, fond\u00f2 una nuova citt\u00e0 ai piedi dei monti Sangre de Cristo nel 1607, che chiam\u00f2 \"La Villa Real de la Santa Fe de San Francisco de As\u00eds\", la Citt\u00e0 Reale della Santa Fede di San Francesco d'Assisi. Nel 1610 la design\u00f2 come capitale della provincia, e tale \u00e8 rimasta quasi costantemente, rendendola la pi\u00f9 antica capitale di Stato degli Stati Uniti.\nLa mancanza di rappresentanza dei nativi americani all'interno del primo governo del Nuovo Messico port\u00f2 alla rivolta dei Pueblo del 1680, quando gruppi di diversi popoli nativi Pueblo riuscirono a scacciare gli spagnoli dal Nuovo Messico a El Paso. I Pueblo continuarono a gestire il Nuovo Messico vero e proprio dal Palazzo del Governatori a Santa Fe dal 1680 al 1692. Il territorio fu riconquistato nel 1692 da Diego de Vargas attraverso la campagna di guerra denominata \"Riconquista senza sangue\" che fu criticata come violenta anche all'epoca; fu il successivo governatore Francisco Cuervo y Valdez che inizi\u00f2 veramente a mediare la pace, con la fondazione di Albuquerque, per garantire una migliore rappresentanza e accesso al commercio per i Pueblo nel Nuovo Messico. Altri governatori del Nuovo Messico, come Tom\u00e1s V\u00e9lez Cachupin, furono ugualmente conosciuti per il loro lavoro lungimirante con la popolazione indigena del New Mexico. \nSanta Fe era la sede provinciale della Spagna allo scoppio della guerra d'indipendenza messicana nel 1810. Era considerata importante dai commercianti di pellicce basati nell'attuale Saint Louis, nel Missouri. Quando l'area era ancora sotto il dominio spagnolo, i fratelli Chouteau di Saint Louis ottennero il monopolio del commercio di pellicce, prima che gli Stati Uniti acquisissero il Missouri con l'acquisto della Louisiana del 1803. \nLo status di Santa Fe come capitale del territorio messicano di Santa Fe de Nuevo M\u00e9xico fu formalizzato nella Costituzione del 1824 dopo che il Messico ottenne l'indipendenza dalla Spagna. \nQuando la Repubblica del Texas si separ\u00f2 dal Messico nel 1836, tent\u00f2 di rivendicare Santa Fe e altre parti del Nuevo M\u00e9xico come parte della zona occidentale del Texas lungo il Rio Grande. Nel 1841 una piccola spedizione militare e commerciale part\u00ec da Austin, nel Texas, con l'intenzione di prendere il controllo del Santa Fe Trail, una via commerciale. Conosciuta come la spedizione texana di Santa Fe, la compagine era scarsamente preparata e fu facilmente catturata dall'esercito del Nuovo Messico.\nStati Uniti.\nNel 1846 gli Stati Uniti dichiararono guerra al Messico e il generale Stephen Watts Kearny guid\u00f2 una truppa di 1700 soldati per occupare la citt\u00e0 e l'intero territorio del Nuevo M\u00e9xico. Nel 1848 gli Stati Uniti annetterono il Nuovo Messico attraverso il trattato di Guadalupe Hidalgo.\nIl colonnello Alexander William Doniphan, sotto il comando di Kearny, recuper\u00f2 munizioni da Santa Fe riportanti sull'etichetta la dicitura \"Spagna 1776\", mostrando sia la mancanza di comunicazioni sia lo scarso supporto militare che il Nuovo Messico aveva sotto il dominio messicano.\nAlcuni visitatori statunitensi all'inizio non vedevano la remota citt\u00e0 come molto promettente. Un viaggiatore nel 1849 scrisse:Non riesco a immaginare su che cosa si poggi Santa Fe. Il paese intorno \u00e8 arido. A nord si erge una montagna innevata mentre la valle in cui \u00e8 situata la citt\u00e0 \u00e8 grigia e sabbiosa. Le strade sono strette... Un messicano camminer\u00e0 per la citt\u00e0 tutto il giorno per vendere un fascio d'erba del valore di circa un centesimo. Sono le persone dall'aspetto pi\u00f9 povero che abbia mai visto. Si nutrono principalmente di carne di montone, cipolle e peperoncino.Nel 1851 arriv\u00f2 Jean-Baptiste Lamy per divenire vescovo di Nuovo Messico, Arizona, Utah e Colorado nel 1853. Durante il suo episcopato viaggi\u00f2 in Francia, Roma, Tucson, Los Angeles, Saint Louis, New Orleans e Citt\u00e0 del Messico. Fece costruire la Cattedrale di Santa Fe Saint Francis e diede la sua impronta al cattolicesimo nella regione fino alla sua morte nel 1888.\nCome parte della campagna del Nuovo Messico durante la guerra civile, il generale Henry Sibley occup\u00f2 la citt\u00e0, facendo sventolare la bandiera confederata su Santa Fe per alcuni giorni nel marzo 1862. Sibley fu costretto a ritirarsi dopo che le truppe dell'Unione distrussero i suoi treni di approvvigionamento in seguito alla battaglia di Glorieta Pass.\nIl 21 ottobre 1887 Anton Docher, \"Il Padre di Isleta\", si rec\u00f2 nel Nuovo Messico dove fu ordinato sacerdote nella Cattedrale di San Francesco di Santa Fe dal vescovo Jean-Baptiste Salpointe. Dopo alcuni anni di servizio a Santa Fe, Bernalillo e Taos, si trasfer\u00ec a Isleta il 28 dicembre 1891. Scrisse un articolo etnologico pubblicato su \"The Santa F\u00e9 Magazine\" nel giugno 1913, in cui descrive la vita dell'inizio del XX secolo nei pueblo. \nQuando le ferrovie furono estese ad ovest, Santa Fe in origine era prevista come un importante capolinea della Atchison, Topeka and Santa Fe Railway. Durante la costruzione dei binari nel Nuovo Messico, tuttavia, gli ingegneri civili decisero che era pi\u00f9 pratico passare attraverso Lamy, una localit\u00e0 della contea di Santa Fe a sud di Santa Fe. Un ramo ferroviario fu costruito da Lamy a Santa Fe nel 1880. La Denver and Rio Grande Western Railroad estese la sua linea a scartamento ridotto di nome Chili Line dalla vicina citt\u00e0 di Espa\u00f1ola a Santa Fe nel 1886. \nLe due estensioni ferroviarie non bastarono a compensare gli effetti negativi del fatto che Santa Fe fosse stata aggirata dalla linea ferroviaria principale. La citt\u00e0 sub\u00ec un graduale declino economico all'inizio del XX secolo. Benefattori diedero vita a una serie di istituzioni per le arti e l'archeologia, in particolare la School of American Research, creata nel 1907 sotto la guida dell'eminente archeologo Edgar Lee Hewett. All'inizio del XX secolo Santa Fe divenne base per numerosi scrittori e artisti. Il primo aereo a sorvolare Santa Fe fu pilotato da Rose Dugan e aveva come passeggera Vera von Blumenthal. Le due donne diedero il via allo sviluppo dell'industria della ceramica indiana Pueblo, aiutando le donne indigene a commercializzare i loro prodotti. Contribuirono alla fondazione dell'annuale mercato indiano di Santa Fe.\nNel 1912 il Nuovo Messico fu ammesso come quarantasettesimo Stato degli Stati Uniti d'America, con Santa Fe come capitale.\nVentesimo secolo.\nPiano del 1912.\nNel 1912 quando la popolazione della citt\u00e0 era di circa 5.000 persone, i principali esponenti della societ\u00e0 civile della citt\u00e0 progettarono e attuarono un sofisticato piano urbano che incorporava elementi del movimento contemporaneo City Beautiful, dell'urbanistica e della conservazione storica. Esso fu particolarmente influenzato da analoghi movimenti in Germania. Il piano prevedeva una crescita futura limitata, considerata la scarsit\u00e0 d'acqua, e studiava le prospettive di sviluppo nei dintorni. I progettisti prevedevano che il suo sviluppo dovesse essere in armonia con il carattere della citt\u00e0.\nArtisti e turisti.\nQuando la linea ferroviaria principale non tocc\u00f2 Santa Fe, questa perse popolazione. Tuttavia, artisti e scrittori, oltre che pensionati, furono attratti dalla ricchezza culturale della zona, dalla bellezza dei paesaggi e dal suo clima secco. I dirigenti locali iniziarono a promuovere la citt\u00e0 come attrazione turistica. La citt\u00e0 appoggi\u00f2 progetti di restauro architettonico e costru\u00ec nuovi edifici secondo tecniche e stili tradizionali, creando cos\u00ec il cosiddetto \"stile Santa Fe\".\nEdgar L. Hewett, fondatore e primo direttore della School of American Research e del Museum of New Mexico a Santa Fe, fu uno dei principali promotori. Inizi\u00f2 la Santa Fe Fiesta nel 1919 e la Southwest Indian Fair nel 1922 (ora conosciuta come Indian Market). Quando Hewett cerc\u00f2 di attirare un programma estivo per le donne del Texas, molti artisti si ribellarono, dicendo che la citt\u00e0 non avrebbe dovuto promuovere un turismo artificiale a scapito della cultura artistica. Gli scrittori e gli artisti formarono l'Associazione Old Santa Fe e sconfissero il piano.\nCampo di internamento giapponese americano.\nDurante la seconda guerra mondiale, il governo federale ordin\u00f2 l'istituzione di un campo di internamento nippo-americano. A partire dal giugno 1942 il Dipartimento della giustizia federale arrest\u00f2 826 uomini nippo-americani dopo l'attacco di Pearl Harbor; questi furono internati vicino a Santa Fe, in un ex sito del Civilian Conservation Corps acquisito e ampliato allo scopo. Sebbene senza prove e senza un processo, gli uomini furono trattenuti con l'accusa di attivit\u00e0 da quinta colonna. Il sito di sicurezza di Santa Fe era simile a una prigione militare, con recinzioni di filo spinato di tre metri e mezzo, torri di guardia dotate di riflettori e guardie dotate di fucili, armi bianche e gas lacrimogeni. A settembre gli internati furono trasferiti in altre strutture lontano da Santa Fe.\nIl sito di Santa Fe fu quindi utilizzato per detenere cittadini tedeschi e italiani, considerati stranieri ostili dopo lo scoppio della guerra. Nel febbraio 1943 questi detenuti civili furono trasferiti alla custodia del Dipartimento della giustizia.\nIl campo fu ampliato in quel momento per accogliere 2.100 detenuti nippo-americani, principalmente Nisei (nippo-americani di seconda generazione) e Kibei (che avevano studiato in Giappone prima di immigrare). Il campo rimase attivo anche dopo la fine della guerra; gli ultimi detenuti furono rilasciati a met\u00e0 del 1946. La struttura fu chiusa e venduta in quanto non pi\u00f9 in uso poco dopo. Il campo si trovava in quello che oggi \u00e8 il quartiere di Casa Solana.\nInfluenze spagnole.\nGli spagnoli progettarono la citt\u00e0 secondo le \"Leggi delle Indie\", regole e ordinanze urbanistiche stabilite nel 1573 dal re Filippo II. Il principio fondamentale era che la citt\u00e0 fosse disposta intorno a una piazza centrale. Sul suo lato nord si trovava il Palazzo dei Governatori, mentre a est si trovava la chiesa che poi divenne la Basilica Cattedrale di San Francesco d'Assisi.\nUno stile importante implementato nella pianificazione della citt\u00e0 era la griglia radiante di strade centrata sulla piazza centrale. Molte erano strette e comprendevano piccole viuzze, ma ognuna gradualmente confluiva nelle pi\u00f9 disinvolte viuzze delle aree perimetrali agricole. Man mano che la citt\u00e0 cresceva nel corso del XIX secolo, anche gli stili di costruzione si evolvevano, cos\u00ec che, quando divenne uno stato nel 1912, la natura eclettica degli edifici lo fece sembrare \"Anywhere USA\". Il governo della citt\u00e0 si rese conto che il declino economico, iniziato pi\u00f9 di vent'anni prima con lo spostamento della ferrovia verso ovest e la chiusura di Fort Marcy da parte del governo federale, poteva essere invertito dalla promozione del turismo.\nPer raggiungere questo obiettivo, la citt\u00e0 ha creato l'idea di imporre uno stile edilizio unificato: l'aspetto revival spagnolo del Pueblo, basato sul lavoro svolto per restaurare il Palazzo dei Governatori. Le fonti di questo stile provengono dai molti tratti distintivi dell'architettura locale: vigas (travi grezze a vista che fuoriescono dai muri di sostegno, e sono quindi visibili all'esterno come all'interno dell'edificio) e canales (getti di pioggia tagliati in corti muri di tetti piani), caratteristiche prese in prestito da molte vecchie case e chiese di adobe costruite molti anni prima e trovate nei Pueblos, insieme all'aspetto color terra (riprodotto in stucco) dei vecchi esterni di adobe.\nDopo il 1912 questo stile divenne ufficiale: tutti gli edifici dovevano essere costruiti utilizzando questi elementi. Nel 1930 ci fu un ampliamento per includere il \"Territoriale\", uno stile del periodo pre-statale che includeva l'aggiunta di portali (grandi portici coperti) e frontoni di porte e finestre dipinti di bianco (e talvolta anche piastrelle di terracotta su pendii tetti, ma con i tetti piani ancora dominanti). La citt\u00e0 era diventata \"diversa\". Tuttavia, \"nella fretta di pueblofy\" Santa Fe, la citt\u00e0 ha perso gran parte della sua storia architettonica ed eclettismo. Tra gli architetti pi\u00f9 strettamente associati a questo nuovo stile ci sono T. Charles Gaastra e John Gaw Meem.\nCon un'ordinanza approvata nel 1957, gli edifici nuovi e ricostruiti, in particolare quelli nei quartieri storici designati, devono esibire uno stile architettonico spagnolo territoriale o pueblo, con tetti piani e altre caratteristiche che suggeriscano la tradizionale costruzione in mattoni della zona. Tuttavia, molte case contemporanee della citt\u00e0 sono costruite con legname, blocchi di cemento e altri materiali da costruzione comuni, ma con superfici in stucco (a volte indicato come \"finto-dobe\", pronunciato come una parola: \"foe-dough-bee\") rispecchiando lo stile storico.\nIn un rapporto del settembre 2003 di Angelou Economics, \u00e8 stato stabilito che Santa Fe dovrebbe concentrare i suoi sforzi di sviluppo economico nei seguenti sette settori: arte e cultura, design, ospitalit\u00e0, tecnologie di conservazione, sviluppo software, editoria e nuovi media e attrezzature per esterni e Abbigliamento. Tre settori secondari mirati in cui Santa Fe si concentra sullo sviluppo sono l'assistenza sanitaria, i servizi per i pensionati e il cibo e le bevande. Angelou Economics ha riconosciuto tre segni economici che l'economia di Santa Fe era a rischio di deterioramento a lungo termine. Questi segni erano; una mancanza di diversit\u00e0 aziendale che legava troppo la citt\u00e0 alle fluttuazioni del turismo e del settore governativo; l'inizio dell'espansione urbana, come risultato della crescita della contea di Santa Fe pi\u00f9 rapida della citt\u00e0, il che significa che le persone si sposteranno pi\u00f9 lontano dalla citt\u00e0 per trovare terreni e ridurre i costi per le abitazioni; e una popolazione che invecchia insieme a una popolazione in rapida diminuzione di individui sotto i 45 anni, rendendo Santa Fe meno attraente per le reclute aziendali. Le sette industrie raccomandate dal rapporto \"rappresentano un buon mix per la coltivazione economica a breve, medio e lungo termine\".\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nGli ultimi dati disponibili del 2018 parlano di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 78,9% di bianchi, l'1,0% di afroamericani, il 2,1% di nativi americani, l'1,4% di asiatici, lo 0,1% di oceanici, il 12,8% di altre razze, e il 3,7% di due o pi\u00f9 razze. Ispanici o latinos di qualunque razza erano il 48,7% della popolazione.\nInfrastrutture e trasporti.\nLa citt\u00e0 \u00e8 servita dal servizio ferroviario suburbano denominato New Mexico Rail Runner Express."}
{"id": "361741", "revid": "1543377", "url": "https://it.wikipedia.org/wiki?curid=361741", "title": "Omicidio Calabresi", "text": "L'omicidio Calabresi \u00e8 il nome con cui i mass media sono soliti riferirsi all'assassinio del commissario di polizia e addetto alla squadra politica della Questura di Milano, Luigi Calabresi, avvenuto il 17 maggio 1972 dinanzi alla sua abitazione per mano di un commando di due uomini con alcuni colpi di arma da fuoco.\nDopo un iter processuale particolarmente travagliato solo nel 1997 si giunse a una sentenza in Corte di Cassazione che condusse ad arresti e condanne definitive: questa individu\u00f2 Ovidio Bompressi e Leonardo Marino (collaboratore di giustizia sulle cui parole si bas\u00f2 l'accusa) come esecutori materiali del delitto e Giorgio Pietrostefani e Adriano Sofri come mandanti sovversivi anti democratici e condannati per il reato di concorso morale in omicidio, ma senza l'aggravante del terrorismo. I quattro appartenevano all'epoca dell'omicidio alla formazione extraparlamentare Lotta Continua, della quale Sofri e Pietrostefani erano stati fondatori e che all'epoca erano avversari del commissario Calabresi da loro accusato della morte dell'anarchico Giuseppe Pinelli dopo la strage di piazza Fontana.\nContro la colpevolizzazione e la seguente condanna di Sofri, Bompressi e Pietrostefani si schier\u00f2 un ampio movimento d'opinione politicamente trasversale, anche se particolarmente attivo nella sinistra, con risonanza anche fuori dall'Italia. Secondo tale movimento le contraddizioni del pentito Marino sarebbero tali da far dubitare del suo racconto sulle circostanze del delitto (da essi attribuito ad altri ambienti politici), in particolare sull'effettivo ruolo di Bompressi (il quale aveva un alibi, ammesso all'esame solo in fase di revisione e comunque ignorato nella sentenza), ma anche, in persone propense a credere all'onest\u00e0 del pentito, sull'effettiva partecipazione di Sofri (specie sul fatto che davvero l'avesse ordinato o ne fosse a conoscenza), invalidando quindi la chiamata in correit\u00e0 e configurando il tutto come un caso di errore giudiziario e persecuzione politico-mediatica contro l'intero movimento della sinistra extraparlamentare degli anni di piombo. Essi si basarono anche su affermazioni, viste come incertezza dell'accusa, ripetute negli anni: l'avvocato di Marino, Gianfranco Maris, dichiar\u00f2 nel 2000, dopo il rigetto del processo di revisione che conferm\u00f2 la condanna: Alla domanda \u00abNon ha mai pensato che in realt\u00e0 fu Pietrostefani a decidere l'omicidio, e che Sofri sub\u00ec la decisione?\u00bb, Marino rispose: \u00abQuesto non lo posso sapere. Sicuramente \u201cPietro\u201d era pi\u00f9 propenso a passare alla lotta armata. Per\u00f2 ripeto: non lo posso sapere\u00bb. Alcuni criticano la sentenza poich\u00e9 sarebbe basata su una chiamata in correit\u00e0 singola, che non verrebbe suffragata da elementi concreti ma solo dal libero convincimento del giudice sulla sincerit\u00e0 del pentito.\nNonostante questo impegno mediatico profuso da molti a favore degli accusati si \u00e8 giunti comunque alla loro condanna con sentenza definitiva, mentre la richiesta di revisione del processo \u00e8 stata rigettata dai giudici.\nIl contesto storico.\nIl delitto fu consumato nel periodo detto degli opposti estremismi o degli anni di piombo immediatamente successivo alla contestazione studentesca. Il commissario Luigi Calabresi era addetto alla squadra politica della Questura di Milano, in tale veste veniva spesso incaricato di seguire le manifestazioni, frequenti a quel tempo a Milano, occupandosi dell'attivit\u00e0 dei gruppi estremisti. Il 19 novembre 1969 era stato ucciso durante una manifestazione a Milano l'agente Antonio Annarumma e il fatto aveva avuto grossa risonanza.\nIl commissario era presente ai funerali per le sue funzioni istituzionali, e in tale occasione era intervenuto per difendere Mario Capanna (leader del Movimento Studentesco) dal linciaggio della folla. Le indagini non permisero di individuare i colpevoli e il caso rimase irrisolto. Il 12 dicembre 1969 aveva avuto luogo la strage di piazza Fontana: una bomba, di matrice neofascista (come si accerter\u00e0), posta nella sede della Banca Nazionale dell'Agricoltura di quella piazza del centro di Milano aveva provocato la morte di diciassette persone e il ferimento di ottantotto.\nLe indagini su piazza Fontana.\nLe indagini sull'attentato terroristico vennero orientate inizialmente nei confronti di tutti i gruppi in cui potevano esserci estremisti; furono fermate per accertamenti circa 80 persone, in particolare tre anarchici del circolo anarchico Ponte della Ghisolfa.\nIl giorno della strage vi fu tra i fermati un esponente dei movimenti anarchici milanesi: Giuseppe Pinelli, ferroviere che lavorava nella stazione di Porta Garibaldi, assieme a Pietro Valpreda (assolto dopo alcuni anni, come tutti gli altri imputati). Pinelli fu convocato in Questura, dove and\u00f2 di sua volont\u00e0, per accertamenti ove fu interrogato in modo estenuante per verificarne l'alibi, che all'inizio appariva impreciso.\nIl 15 dicembre l'anarchico precipit\u00f2 dalla finestra dell'ufficio del commissario Calabresi, uno tra gli incaricati delle indagini sul caso di piazza Fontana, morendo ore dopo all'ospedale Fatebenefratelli: Pinelli era stato trattenuto per ben tre giorni consecutivi, in evidente violazione dei limiti allora previsti dalla legge.\nSu questo evento si innesc\u00f2 la dura polemica sulle responsabilit\u00e0 dell'azione investigativa e sulle responsabilit\u00e0 materiali degli inquirenti, incluso il sospetto di un loro intervento fisico diretto come causa della caduta di Pinelli, e il sospetto che il commissario Calabresi e il questore Marcello Guida fossero presenti nella stanza dalla cui finestra cadde l'anarchico. Luigi Calabresi dichiar\u00f2 di non essere stato presente nella stanza ove avveniva l'interrogatorio di Pinelli al momento della sua caduta, in quanto chiamato a rapporto dal suo superiore. Altri cinque addetti alle forze dell'ordine, tra cui un tenente dei carabinieri e quattro addetti alla polizia, procedevano all'interrogatorio ed erano presenti nella stanza al momento della caduta: essi confermarono la loro presenza e l'assenza del commissario.\nL'inchiesta sulla morte di Pinelli fu condotta dal magistrato Gerardo D'Ambrosio, che nell'ottobre del 1975 escluse sia l'ipotesi del suicidio \u2013 emersa nei primi tempi dalle testimonianze dei poliziotti, ma che si rivel\u00f2 infondata quando si verific\u00f2 la solidit\u00e0 dell'alibi di Pinelli \u2013 sia quella dell'omicidio.\nLa sentenza defin\u00ec la morte come accidentale, a causa di un malore che provoc\u00f2 uno slancio attivo e \u00abl'improvvisa alterazione del centro di equilibrio\u00bb.\nSempre nel dispositivo di sentenza, D'Ambrosio scrisse: \u00abL'istruttoria lascia tranquillamente ritenere che il commissario Calabresi non era nel suo ufficio al momento della morte di Pinelli\u00bb.\nIl fatto che la sentenza escludesse la responsabilit\u00e0 delle forze dell'ordine suscit\u00f2 reazioni polemiche di vario tono, principalmente nel mondo sociale, politico e culturale facente capo alla sinistra.\nReazioni nella sinistra politica, anche extraparlamentare.\nVarie voci dalla sinistra politica presero a bersaglio il commissario Luigi Calabresi che era noto, per compiti di ufficio, per essere spesso inviato a sorvegliare le manifestazioni dell'estrema sinistra, nonch\u00e9 per essere sostenitore della pista anarchica.\nCampagna mediatica contro il commissario Calabresi.\nIn particolare il movimento extraparlamentare Lotta Continua si distinse per una campagna di stampa attraverso il proprio giornale contro Luigi Calabresi dai toni assai violenti, identificandolo come maggior responsabile della morte di Giuseppe Pinelli: nel 1989 Giampiero Mughini, uno dei direttori responsabili di \"Lotta Continua\", scrisse una lettera aperta al figlio del commissario riconoscendo l'innocenza del padre e gli eccessi accusatori del suo giornale.\nL'articolo su \"Lotta Continua\" del 6 giugno 1970.\nParticolarmente pesante fu un articolo, anonimo, ma non a firma di Adriano Sofri, direttore del quotidiano. Esso diceva:\nLa citazione sul \u00abbufalo inferocito\u00bb, secondo quanto ipotizzato da Sofri, sarebbe forse di origine maoista. L'articolo, intitolato \"Un'amnistia per Calabresi\", contiene anche una vignetta con Calabresi raffigurato come un boia accanto a una ghigliottina, per\u00f2 prende le distanze dalle frasi murali che invitano a uccidere il commissario, in quanto la morte avrebbe evitato il giusto processo: \nNell'articolo compaiono per\u00f2 anche parole di minaccia, che lo stesso Adriano Sofri ha definito in seguito \u00abraccapriccianti\u00bb, riferite al giudice Caizzi, al questore Guida e a Sabino Lo Grano di cui si parla nel paragrafo precedente:\nLa versione citata spesso e derivata dal libro di Gemma Capra Calabresi e Luciano Garibaldi, secondo Adriano Sofri, non riporta le numerosi frasi sul processo: nella versione completa l'articolo appare molto pesante e duro, ma \u00e8 messo bene in chiaro che Lotta Continua auspicava la condanna di Guida e Calabresi dentro un'aula di Tribunale (rifiutando perci\u00f2 l'amnistia che coprisse anche il reato di diffamazione mosso ad alcuni attivisti del movimento, nonostante si dica in un capoverso che non esigono una nuova denuncia), e non l'omicidio dei due funzionari, come fatto intendere nella versione incompleta.\nPubblicazioni di Camilla Cederna e altri.\nA questa campagna accusatoria si un\u00ec la giornalista Camilla Cederna (secondo una leggenda metropolitana autrice dell'articolo citato, cosa in realt\u00e0 non vera) che oltre ad articoli sul settimanale \"L'Espresso\", diretto da Eugenio Scalfari, scrisse il libro \"Pinelli. Una finestra sulla strage\", nel quale sottolineava le responsabilit\u00e0 del commissario nella morte dell'anarchico. A causa di questi giudizi il questore di Milano, all'indomani dell'assassinio, l'addit\u00f2 come \u00abmandante morale\u00bb dell'omicidio Calabresi. Un'altra opera di contenuto analogo, con prefazione del deputato del PSI Riccardo Lombardi, fu pubblicata nel 1971 dal giornalista dell\"'Avanti\" Marco Sassano.\nNe seguirono querele da parte di Calabresi che portarono alla condanna di alcuni esponenti di Lotta Continua ma che contribuirono anch'esse ad acuire tensioni e contrasti, dando luogo a nuove, accese discussioni sull'operato del commissario Calabresi.\nNel 1971 Camilla Cederna fu la principale ispiratrice della lettera aperta pubblicata sul settimanale \"L'Espresso\" contro il commissario Calabresi e i magistrati che, secondo la giornalista, lo avevano tutelato durante l'inchiesta sul caso Pinelli. Quando Calabresi fu freddato di fronte alla sua abitazione, la giornalista si trov\u00f2 al centro di dure contestazioni iniziate con il commento accusatorio del prefetto Libero Mazza ai giornalisti radunati, tra cui la stessa Cederna, all'ospedale San Carlo mentre all'interno veniva composto il cadavere del commissario. Il commento fu: \u00abE pensare che \u00e8 tutta colpa di quella carogna di Camilla Cederna che col suo libro su Pinelli e contro Calabresi, tra l'altro, ha guadagnato decine di milioni\u00bb.\nNel 1991 Vittorio Sgarbi, in una trasmissione televisiva, afferm\u00f2: \u00abCamilla Cederna \u00e8 stata quasi la mandante dell'omicidio Calabresi perch\u00e9 ha scritto un libro contro di lui, incriminandolo come se fosse stato l'assassino del famoso anarchico Pinelli\u00bb. Successivamente la Cederna chiese un risarcimento danni per 100 milioni di lire che in primo grado le fu riconosciuto. In secondo grado, nel 2000, la Corte d'appello di Milano ritenne che Sgarbi avesse esercitato un legittimo diritto di critica e revoc\u00f2 il risarcimento. Contro questa sentenza gli eredi della scrittrice ricorsero in Cassazione ma il ricorso venne rigettato con la sentenza n. 559/05, depositata il 13 gennaio 2005.\nSu Calabresi vengono diffuse notizie completamente false e inventate. Scrissero che era un agente della CIA addestrato negli Stati Uniti, anche se non vi aveva mai messo piede, e che era stato \u00abl'uomo di fiducia del generale Edwin Walker, uomo di Barry Goldwater\u00bb. Pur sconsigliato dalla moglie, Calabresi aveva chiesto ai suoi superiori, ottenendone l'assenso dopo molte esitazioni, di poter querelare per diffamazione \"Lotta Continua\", che conduceva contro di lui una feroce campagna di stampa: e il processo al foglio calunniatore s'era presto trasformato in un processo al calunniato.\nIl quotidiano extraparlamentare scrisse inoltre: \u00ab\u00c8 chiaro a tutti che sar\u00e0 Luigi Calabresi a dover rispondere pubblicamente del suo delitto contro il proletariato. E il proletariato ha gi\u00e0 emesso la sua sentenza: Calabresi \u00e8 responsabile dell'assassinio di Pinelli e Calabresi dovr\u00e0 pagarla cara... \u00c8 per questo che nessuno, e tantomeno Calabresi, pu\u00f2 credere che quanto diciamo siano facili e velleitarie minacce. Siamo riusciti a trascinarlo in Tribunale, e questo \u00e8 certamente il pericolo minore per lui, ed \u00e8 solo l'inizio. Il terreno, la sede, gli strumenti della giustizia borghese, infatti, sono giustamente del tutto estranei alle nostre esperienze... Il proletariato emetter\u00e0 il suo verdetto, lo comunicher\u00e0 e ancora l\u00e0, nelle piazze e nelle strade, lo render\u00e0 esecutivo... Sappiamo che l'eliminazione di un poliziotto non liberer\u00e0 gli sfruttati: ma \u00e8 questo, sicuramente, un momento e una tappa fondamentale dell'assalto del proletariato contro lo Stato assassino.\u00bb.\nL'appello pubblicato su \"L'Espresso\".\nIl settimanale \"L'Espresso\", in tre successivi numeri apparsi in edicola a partire dal 13 giugno 1971, pubblic\u00f2 un appello in cui Calabresi era definito \u00abun commissario torturatore\u00bb e \u00abil responsabile della fine di Pinelli\u00bb, formulando accuse a magistrati e altri soggetti che avrebbero ostacolato l'accertamento delle responsabilit\u00e0 in favore di Calabresi. L'appello fu sottoscritto da numerosi intellettuali, politici e giornalisti.\nTra i sottoscrittori (757 in tutto) c'erano Umberto Eco, Paolo Portoghesi, Lucio Colletti, Tinto Brass, Paolo Mieli, Cesare Zavattini, Giovanni Raboni, Giulio Carlo Argan, Domenico Porzio, Giuseppe Samon\u00e0, Salvatore Samperi e Natalia Ginzburg, oltre ad altre personalit\u00e0 d'indiscutibile livello culturale e morale come Norberto Bobbio, Federico Fellini, Mario Soldati, Carlo Levi, Paolo Spriano, Alberto Moravia, Primo Levi, Lalla Romano, Giorgio Bocca, Eugenio Scalfari, Andrea Barbato, Vittorio Gorresio e Carlo Ripa di Meana.\nL'elenco integrale dei sottoscrittori fu reso disponibile, a seguito di una ricerca di archivio, in rete intorno al 2008 sulla piattaforma splnder, poi su iobloggo e oggi si trova in varie forme non sempre complete: in particolare la ri-edizione di quanto riportato dalle due piattaforme di blog \u00e8 presente oggi in medium.\nQuasi vent'anni dopo \"L'Europeo\" intervist\u00f2 alcuni firmatari chiedendo se non avessero rinnegato quell'adesione: Samperi disse che \u00abognuno ha il diritto di sostenere che bisogna prendere le armi, senza che questo significhi prenderle\u00bb, Argan sostenne di non ricordare nulla e di non volerne pi\u00f9 parlare, mentre la Ginzburg disse stupita \u00abnon so cosa si vuole da me, non ho niente da dichiarare\u00bb. Domenico Porzio raccont\u00f2: \u00abEravamo giovani e scatenati\u00bb, ma Saverio Vertone osserv\u00f2, in un commento, che all'epoca Porzio doveva avere almeno 45 anni.\nLe minacce a Calabresi sui muri e per lettera.\nLe minacce e le intimidazioni isolarono il commissario.\nIn questo clima di tensione il commissario sub\u00ec forti intimidazioni e minacce via lettera e con scritte sui muri; si rese conto di essere pedinato e lo annot\u00f2, tuttavia nessuna scorta gli venne mai assegnata.\nQuando gli fu consigliato di portare con s\u00e9 la sua Beretta 6,35, rispose che se avessero deciso di ucciderlo gli avrebbero sparato alle spalle, come in effetti avvenne, ed in tal caso la pistola non gli sarebbe servita.\nCalabresi, nella campagna di calunnie e isolamento, trov\u00f2 conforto nella fede, tanto da dichiarare: \u00abSe non fossi cristiano, se non credessi in Dio, non so come potrei resistere...\u00bb.\nL'omicidio di Luigi Calabresi.\nIl 17 maggio 1972 alle ore 9:15 il commissario Luigi Calabresi fu assassinato a Milano in via Francesco Cherubini, traversa di Corso Vercelli, di fronte al civico n\u00ba 6, vicino alla sua abitazione, mentre si avviava alla sua auto per andare in ufficio: il killer attese Calabresi sul marciapiedi fingendo di leggere il giornale, poi tir\u00f2 fuori la pistola (una rivoltella a canna lunga Smith &amp; Wesson, con proiettili calibro 38) sparando un colpo alla schiena e uno alla testa. Secondo una perizia tecnica del 1999, \u00e8 possibile che i proiettili provenissero da due pistole diverse.\nCalabresi fu soccorso ma venne dichiarato morto all'ospedale. Lasci\u00f2 la moglie Gemma Capra, incinta, e due figli: Mario (che diventer\u00e0 noto giornalista e scrittore e che ha raccontato la storia della sua famiglia nel libro \"Spingendo la notte pi\u00f9 in l\u00e0\") e Paolo. Il terzo figlio, Luigi, nascer\u00e0 pochi mesi dopo la sua morte.\nIl sostituto procuratore Guido Viola dichiar\u00f2 a caldo: \u00abA questo punto siamo arrivati con certe campagne di stampa. Non \u00e8 giusto che l'opinione pubblica venga indirizzata in un certo modo. Esistono delle responsabilit\u00e0 morali. Si fa presto a dire che Pinelli \u00e8 stato buttato gi\u00f9 e che Feltrinelli \u00e8 stato assassinato, senza conoscere gli atti: bisogna dimostrarlo. Come si creano gli innocenti cos\u00ec si creano i colpevoli\u00bb.\nIl commissario Luigi Calabresi, in quel periodo, partendo da sue indagini sulla morte di Giangiacomo Feltrinelli (dilaniato da una bomba su un traliccio di Segrate), stava investigando su un traffico internazionale di esplosivi e d'armi che sarebbe avvenuto attraverso il confine triestino e quello svizzero, e che riguardava l'estrema destra neonazista. Secondo alcune testimonianze il killer di Calabresi era un uomo giovane e alto a volto scoperto, che dopo aver sparato riattravers\u00f2 la strada e sal\u00ec su una Fiat 125 blu che si dilegu\u00f2 nel traffico, e di cui uno dei testimoni prese la targa. Vennero compilati, da parte della polizia, identikit sia del killer sia di colui che avrebbe acquistato un ombrello ritrovato nell'auto, usata e poi abbandonata.\nCos\u00ec riporta un articolo su \"l'Unit\u00e0\":\nNel periodo che segu\u00ec l'omicidio Calabresi avvennero molti attentati contro altri dipendenti dello Stato impegnati contro il terrorismo.\nTali attentati ebbero uno scopo punitivo e ammonitivo al contempo, e le indagini nei confronti degli autori degli attentati risultarono particolarmente difficili.\nI commenti del giornale \"Lotta Continua\".\nIl 18 maggio 1972 il giornale \"Lotta Continua\" titol\u00f2: \"Ucciso Calabresi, il maggior responsabile dell'assassinio di Pinelli\".\nNel commentare il delitto il quotidiano, collegando idealmente il fatto con l'attentato al politico statunitense George Wallace, di cui aveva dato notizia il giorno precedente, scrisse:\nLo stesso giorno il quotidiano ripubblic\u00f2 l'articolo scritto dopo la morte di Pinelli e una breve biografia di Calabresi, dove si ricordavano i suoi esordi come pubblicista, si ipotizzava che fosse stato addestrato dalla CIA, lo si accusava di essere tra gli organizzatori della strage di piazza Fontana, ideata (secondo il quotidiano) per accusare gli anarchici e, se si fosse riuscito, anche Giangiacomo Feltrinelli. Sempre secondo la ricostruzione del quotidiano rientravano in questo progetto gli arresti di anarchici compiuti dalla polizia guidata da Calabresi dopo le bombe del 25 aprile 1969, attentati che anni dopo si riveleranno invece opera del movimento neofascista Ordine Nuovo.\nIl leader di LC Sofri rifiut\u00f2 per\u00f2 di intitolare \"Giustizia \u00e8 fatta\", come chiesto da alcuni, n\u00e9 LC rivendic\u00f2 tale delitto.\nLe indagini.\nLe indagini seguite all'omicidio non produssero riscontri se non dopo molti anni, grazie alla confessione di Leonardo Marino.\nAlcune ricostruzioni legano l'omicidio Calabresi agli ambienti di estrema destra: Calabresi fu ucciso infatti mentre conduceva un'indagine sul traffico d'armi e finanziamenti agli eversori tedeschi, mentre il settimanale \"Il Mondo\" scrisse, nel 1975, che l'omicidio era da ricollegare alla strage di piazza Fontana, sostenendo che il commissario aveva individuato i mandanti dell'attentato.\nGli anarchici.\nCome per piazza Fontana, le prime indagini si volsero all'ambiente anarchico di cui Pinelli faceva parte, senza trovare riscontri.\nGianfranco Bertoli e la strage della Questura di Milano.\nIl 17 maggio 1973, ad un anno dall'assassinio, durante l'inaugurazione di un busto commemorativo in memoria del commissario nel cortile della questura di via Fatebenefratelli di Milano \u2013 cerimonia cui parteciparono il prefetto Libero Mazza, il sindaco Aldo Aniasi e il Ministro dell'Interno Mariano Rumor \u2013 Gianfranco Bertoli, persona dall'ideologia confusa ma dichiaratosi anarchico individualista stirneriano, lanci\u00f2 una bomba a mano tra i partecipanti alla commemorazione. L'esplosione uccise 4 persone e ne fer\u00ec 52, ma non colp\u00ec il Ministro indicato come probabile obiettivo, gi\u00e0 allontanatosi dal cortile. L'attentatore url\u00f2: \u00abMorirete tutti come Calabresi e ora uccidetemi come Pinelli\u00bb. Durante le indagini si scopr\u00ec che Bertoli fu, tra il 1966 ed il 1971, informatore del SIFAR prima e agente infiltrato agli ordini del SID poi, con il nome in codice \u00abNegro\u00bb, oltre che iscritto anche al PCI (questa tattica di infiltrazione fra gli anarchici secondo alcuni era stata inaugurata gi\u00e0 in precedenza, con personaggi come Mario Merlino e Antonio Sottosanti). Gianfranco Bertoli, che era da poco tornato in Italia dopo un periodo trascorso in un kibbutz israeliano, fu subito arrestato, e rivendic\u00f2 l'azione come vendetta verso Rumor per la morte di Pinelli e la celebrazione postuma di Calabresi.\nSecondo il perito del Tribunale di Milano, Renato Evola, uno degli identikit \u2013 da lui eseguiti nel 1989, rivedendo in parte quelli dell'epoca \u2013 del killer di Calabresi era molto simile alle fattezze del citato Bertoli, terrorista probabilmente infiltrato tra gli anarchici e autore della strage della Questura, il quale si trovava per\u00f2 in Israele nel 1972. Nel settembre 1970 Calabresi aveva avvertito Evola che sarebbe andato a casa sua con un confidente. A Parabiago, a casa di Evola, questo confidente (un pittore, la cui identit\u00e0 \u00e8 rimasta segreta) descrisse le fattezze di un anarchico coinvolto in un traffico di armi e nell'organizzazione di campi paramilitari. Evola, davanti a Calabresi e al maresciallo Panessa, disegn\u00f2 l'identikit: secondo quanto dichiarato da Evola nel 1990 \u00abc'era somiglianza fra quello che avevo fatto allora e quello che feci nel '76 del killer di Calabresi. Mostrai quello di Parabiago ai testi dell'omicidio, e alcuni di loro notarono la somiglianza. Entrambi, secondo me, somigliano poi all'anarchico Bertoli\u00bb. Bertoli afferm\u00f2 in seguito di aver sognato di \u00abeliminare Calabresi\u00bb, ma che non pot\u00e9 farlo per motivi logistici dovuti alla sua lontananza dall'Italia.\nGianni Nardi.\nUno dei primi sospettati ufficialmente dell'omicidio fu Gianni Nardi, estremista di destra delle Squadre d'Azione Mussolini (SAM), pi\u00f9 volte arrestato per traffico d'armi e di esplosivi, il quale mor\u00ec in un sospetto incidente d'auto prima che si chiarisse la sua posizione in merito a quest'ultima accusa. Inoltre i rapporti di Calabresi su quell'indagine non sono mai stati trovati.\nI testimoni videro un uomo fisicamente corrispondente a Nardi (alto, biondo, dall'aspetto straniero) uccidere Calabresi, mentre come autista fu vista \u2013 da almeno tre testimoni \u2013 presumibilmente una giovane donna, con capelli lunghi, lisci e castano chiaro.\nNardi fu arrestato assieme a due presunti complici, Bruno Stefan\u00f2 e la tedesca Gudrun Kiess, compagna di Nardi ed ex attrice di film per adulti, anch'ella corrispondente alla descrizione dell'autista (ma i testimoni non la riconobbero e non aveva la patente), come sospetto trafficante e in seguito indagato per l'omicidio Calabresi, ma poi vennero tutti rilasciati, poich\u00e9 Nardi avrebbe avuto un alibi che lo collocava a Roma: all'inizio dice che era a Milano a casa sua, ma non gli credono; nell'appartamento trovano un revolver compatibile, ma la perizia di confronto risulta incompleta. Nardi, sospettato dalla polizia di frontiera dopo averlo confrontato con l'aspetto del killer e collegato alle indagini sul traffico d'armi, venne messo a confronto nella questura di Como con alcuni testimoni oculari, come Pietro Pappini, che ne rilevarono la somiglianza. Graziella Martone credette di riconoscere in Nardi l'uomo dell'ombrello, solo la pronuncia gli appare leggermente diversa: Marion Inge Mayer afferm\u00f2 che la corporatura, le mani e i capelli sono identici a quelli dell'uomo che spar\u00f2 a Calabresi. Adelia Dal Piva sostenne di riconoscerlo anche di spalle.\nSecondo alcune testimonianze Calabresi stava indagando anche sulla morte del nobile veronese Pietro Guarnieri, avvenuta in Kenya. Luigina Ginepro, per un periodo detenuta insieme alla Kiess, raccont\u00f2 che la stessa Kiess le avrebbe confidato di essere la donna che era al volante dell'auto usata dai killer di Calabresi: \u00abLa Kiess mi disse che il commissario venne ucciso per le indagini da lui svolte nei loro confronti per fatti avvenuti in Kenya\u00bb.\nNel 1976, Nardi, trasferitosi in Spagna, mor\u00ec in un sospetto incidente d'auto avvenuto nell'isola di Maiorca, prima che si chiarisse la sua posizione. Nell'aprile del 1991, i magistrati, mentre indagavano sui mandanti della strage alla stazione di Bologna, trovarono negli archivi di Forte Braschi il nome di Gianni Nardi nell'elenco dei 1.915 che erano stati contattati dal SISMI per essere inseriti nella struttura Gladio. Addirittura a Gianni Nardi era stata attribuita una sigla, 0565, anche se fu dimostrato che non entr\u00f2 mai a far parte dell'organizzazione (la domanda che fece ebbe un esito definito \u00abesito N\u00bb, cio\u00e8 negativo). Nardi, soprannominato il \u00abbombardiere nero\u00bb, \u00e8 stato anche avvicinato al cosiddetto Noto servizio o \"Anello\", un'altra struttura segreta che secondo l'ex capo della P2 Licio Gelli sarebbe stata appannaggio di Giulio Andreotti.\nNel 1993 Donatella Di Rosa, soprannominata come \u00abLady Golpe\u00bb (poich\u00e9 moglie del colonnello dell'esercito italiano Aldo Michittu e divenuta nota al grande pubblico per le rivelazioni fatte alla stampa circa un presunto progetto di \"golpe\"), afferm\u00f2 di aver partecipato a riunioni segrete, con l'intento di raccogliere fondi e organizzare un colpo di Stato, con alti esponenti delle Forze Armate ma anche con un uomo di nome Gianni Nardi. Nove giorni dopo fu riesumato in Spagna il corpo di Nardi e in pochi giorni ne fu confermata l'identit\u00e0. La Di Rosa disse di averlo confuso forse con un omonimo \u00abGianni Nardi\u00bb o qualcuno che si spacciava per lui.\nGli esponenti di estrema destra Alessandro Danieletti, Esposti e Aldo Tisei affermarono negli anni ottanta che Nardi era coinvolto nel delitto Calabresi, come esecutore o come organizzatore. La circostanza sarebbe stata loro confermata da Pierluigi Concutelli, importante esponente di Ordine Nuovo, e da Paolo Signorelli (a cui Nardi l'avrebbe confessato in Spagna).\nLa vedova di Pinelli, Licia Rognini, ha dichiarato di credere che il commissario Calabresi non sia stato ucciso per vendetta per la morte del marito, bens\u00ec per farlo tacere sulle responsabilit\u00e0 dei suoi capi, quindi per opera di settori deviati dello Stato.\nI sosia di Nardi e Lotta Continua.\nMolte persone riferirono di sosia di Nardi, che lo stesso estremista di destra reclutava quando era ancora in vita: tra loro c'era un suo amico, Paolo Merlini.\nGli ex militanti di LC e poi terroristi del gruppo Prima Linea-Co.Co.Ri. Roberto Sandalo, riferendosi anche a confidenze di Marco Donat Cattin (figlio del politico democristiano Carlo Donat Cattin), accus\u00f2 di coinvolgimento elementi del servizio d'ordine di LC di Milano, anzich\u00e9 Bompressi che sarebbe stato estraneo; Sandalo disse che in una foto di un cordone di Lotta Continua contenuta in un libro di Uliano Lucas del 1977, secondo quando riferito da Donat Cattin e un amico, Massimiliano Barbieri, c'era un uomo che somigliava a Nardi ma non era lui, pur essendo la persona che aveva ucciso Calabresi. Il sosia di Gianni Nardi indicato (membro del servizio d'ordine di Milano assieme ad un altro accusato presente nella fotografia, secondo Sandalo), che aveva lasciato la politica e aperto una libreria, venne interrogato nel 1981 ma risult\u00f2 estraneo. Barbieri inoltre neg\u00f2 di aver mai posseduto quel libro.\nLeonardo Marino, quando render\u00e0 le sue dichiarazioni su Sofri, Bompressi e Pietrostefani nel 1988, accus\u00f2 anche altri ex membri di LC di aver partecipato con lui a rapine (alcuni di loro verranno poi assolti, mentre per altri i reati cadranno in prescrizione) o di essere a conoscenza del delitto (in questo caso per\u00f2 non fu creduto). Essendo state distrutte (nel caso dell'automobile, risultata demolita), o mai recuperate (l'arma del delitto) numerose prove, l'unica prova \u2013 non indiziaria \u2013 del processo fu costituita dalla testimonianza accusatoria e autoaccusatoria di Leonardo Marino. Poco dopo l'inizio del processo, venne scoperto che i proiettili erano stati venduti ad un'asta della polizia, mentre i vestiti di Calabresi erano andati perduti o distrutti; delle prove perdute erano presenti solo le foto, tra i reperti e i documenti.\nNon fu tenuto conto di altre indiscrezioni, come quelle provenienti dall'ambiente delle Brigate Rosse, o le affermazioni di Sandalo, Michele Viscardi (che accus\u00f2 sempre il servizio d'ordine nella persona del musicista e poi docente Franco Gavazzeni come basista, ma fu smentito da Sergio Segio e altri, a cui l'avrebbe detto, che negarono queste parole) e Donat Cattin, oltre che di un altro membro di PL, Enrico Galmozzi (che si sarebbe vantato del delitto, in quanto membro di Lotta Continua, in un colloquio con alcuni brigatisti rossi). Lo stesso Sandalo, che aveva parlato del sosia di Nardi, disse poi nel 1990 e poi nel 2005 che \u00abun giorno a casa di Sergio Martinelli fu ospitato il commando che aveva appena gambizzato un ingegnere della Philco. Robertino Rosso, gi\u00e0 membro della segreteria di Lc a Milano, si guard\u00f2 intorno e disse: \"Se confrontano gli identikit dell'attentato di oggi con quelli di chi ha ucciso Calabresi siamo tutti rovinati\"\u00bb. Sandalo sostenne che uno degli assassini di Calabresi non fosse Bompressi ma il latitante Giovanni Stefan detto \u00abCiuf-Ciuf\u00bb, condannato e poi prescritto per l'omicidio di Enrico Pedenovi. Sandalo ha sempre sostenuto l'innocenza di Bompressi e Sofri, pur ammettendo che fosse un delitto maturato in Lotta Continua.\nLe Brigate Rosse e altri gruppi.\nLe Brigate Rosse condussero anch'esse un'indagine sull'omicidio Calabresi, riassunta in otto pagine ciclostilate, presenti tra il materiale trovato il 15 ottobre 1974 nel loro covo a Robbiano di Mediglia.\nParte del materiale sequestrato, inizialmente depositato presso il Nucleo Speciale Antiterrorismo dei Carabinieri di Torino, and\u00f2 successivamente smarrito dopo vari passaggi (in parte fu forse distrutto nel 1992, dopo essere stato ritenuto di nessuna utilit\u00e0). Altre parti dei documenti sequestrati furono tuttavia trascritte e riassunte dagli agenti che si erano occupati dell'indagine. Sembra che i documenti e le trascrizioni, per motivi misteriosi, non siano mai pervenuti, o forse siano pervenuti solo parzialmente, agli addetti alle indagini al Tribunale di Milano. L'oblio fu rotto dalle indagini della Commissione Stragi, che si fece consegnare il materiale superstite.\nL'indagine delle Brigate Rosse confermava nell'impianto generale ci\u00f2 che fu accertato solo anni dopo.\nLe Brigate Rosse e altri gruppi armati sono entrati pi\u00f9 volte anche nelle indagini.\nSecondo l'ex BR Raimondo Etro a uccidere Calabresi sarebbe stato un altro brigatista di nome \u00abMatteo\u00bb, identificato poi con Valerio Morucci, all'epoca esponente di spicco di Potere Operaio e capo della colonna romana delle BR durante il sequestro Moro; questa informazione gli sarebbe stata riferita dal brigatista latitante Alessio Casimirri (ex di Pot.Op.): \u00abDurante il dialogo con Casimirri, io avevo confuso la foto di una persona con quella di un'altra, e lui mi disse: \"Guarda che io lo conosco, \u00e8 quello che ha fatto Calabresi\". Quel modo di dire, \"che ha fatto Calabresi\", pu\u00f2 anche voler dire ucciso, per\u00f2 visto che di questa vicenda non si \u00e8 ancora capito n\u00e9 l'inizio n\u00e9 la fine, pu\u00f2 voler dire tante cose\u00bb.\nAnche un'altra ex BR, Emilia Libera, ha sostenuto l'opinione di Etro, parlando di \u00abnotizia che circolava nell'ambiente brigatista\u00bb ed ha sostenuto di averla appresa, nel 1977, da Antonio Savasta, anch'egli brigatista proveniente da Potere Operaio. Queste dichiarazioni non furono ritenute attendibili dalla magistratura, quando respinse la nuova istanza di revisione nel 2005, poich\u00e9 Casimirri avrebbe negato ed era irreperibile (trovandosi in Nicaragua) e anche Savasta neg\u00f2 di aver detto alla Libera, sua ex compagna, che Morucci era il killer di Calabresi, ma ne parl\u00f2 comunque col procuratore Antonio Marini. Anche Morucci neg\u00f2 le accuse, definendole come parte delle \u00ableggende metropolitane\u00bb diffuse su di lui, ma querel\u00f2 Casimirri. Nel 1998 Morucci era stato indagato per l'omicidio Calabresi, su indicazione di Etro, ma la sua posizione fu archiviata. I legali di Sofri, Bompressi e Pietrostefani chiesero che queste testimonianze fossero usate per un'assoluzione dettata da ragionevole dubbio nei confronti dei loro assistiti, anzich\u00e9 per incriminare eventualmente Morucci.\nGiangiacomo Feltrinelli.\nSecondo uno dei leader di Potere Operaio e Autonomia Operaia, Oreste Scalzone, il possibile mandante e organizzatore poteva essere invece il defunto fondatore dei Gruppi d'Azione Partigiana, l'editore Giangiacomo Feltrinelli, e non Adriano Sofri e Giorgio Pietrostefani. Feltrinelli era comunque gi\u00e0 morto quando Calabresi fu assassinato.\nSecondo Scalzone non \u00e8 escluso che uno degli esecutori fosse davvero Leonardo Marino, ma che potrebbe aver agito su mandato di Feltrinelli, portando avanti il piano anche dopo la morte dell'editore. L'uccisione di Calabresi \u00e8 comunque addebitata da Scalzone al clima della sinistra extraparlamentare, al punto che anch'egli se ne dichiar\u00f2 responsabile morale. Le incongruenze di Marino deriverebbero dall'aver costruito uno scenario alternativo dopo la decisione di confessare, incolpando Sofri anzich\u00e9 Feltrinelli. Scalzone, amico di Feltrinelli, raccont\u00f2 che \u00abOsvaldo\u00bb (il soprannome del fondatore dei GAP), divenuto clandestino e ricercato (a causa dell'errata pista anarchica e rivoluzionaria su piazza Fontana), riteneva dei nemici golpisti da colpire principalmente tre persone: Junio Valerio Borghese, Edgardo Sogno e Luigi Calabresi, che riteneva essere un agente della CIA. Lo stile dell'omicidio senza diretta rivendicazione era stato praticato da Monika Ertl, vicina a Feltrinelli, che uccise in Germania Ovest il capo della polizia segreta boliviana Roberto Quintanilla, responsabile della morte di Che Guevara. I GAP spesso rivendicavano le azioni (mai omicidi, a quanto si sa) con diverse sigle. Tornato dall'Uruguay nel 1971, secondo questo resoconto Feltrinelli cominci\u00f2 a pensare seriamente a uccidere Calabresi e gli parl\u00f2 di un'azione contro il commissario, senza scendere nei particolari, ma volendo avere un avallo politico dal mondo organizzato extraparlamentare per l'attentato che stava preparando accuratamente. Essendo morto prima di lui mentre sabotava con dell'esplosivo un traliccio di Segrate (il corpo fu ritrovato proprio dagli uomini di Calabresi durante le indagini sul traffico d'armi), sempre secondo l'ex leader degli Autonomi il piano sarebbe stato realizzato da un \u00abcircolo esclusivo\u00bb, composto anche da militanti stranieri legato ai GAP (ma non direttamente dai GAP stessi), con ramificazioni nella sinistra extraparlamentare compresa Lotta Continua, anche se esclude che Sofri c'entrasse qualcosa.\nScalzone rivel\u00f2 poi a Mario Scialoja che, poco tempo dopo l'omicidio, arriv\u00f2 una lettera di rivendicazione nella sede di Potere Operaio, firmata da un gruppo chiamato \"Giustizia Proletaria\":\nScalzone ne parl\u00f2 anche con l'ex partigiano socialista Corrado Bonfantini.\nIl processo Calabresi.\nSedici anni dopo i fatti, nel luglio 1988, il caso si riapr\u00ec: Leonardo Marino, ex militante di LC, aveva volontariamente confessato di aver partecipato all'agguato contro il commissario, indicando in Adriano Sofri e Giorgio Pietrostefani i mandanti dell'azione, in Ovidio Bompressi l'esecutore materiale, in se stesso l'autista della Fiat 125.\nLa confessione di Leonardo Marino.\nMarino \u2013 nel 1972 militante di Lotta Continua e in quell'epoca ormai del tutto lontano dall'associazione e dedito in parte a gestire un chiosco di frittelle a Bocca di Magra, in parte a rapine di autofinanziamento della propria attivit\u00e0 e vita personale \u2013 ebbe, secondo la sua dichiarazione, una crisi di coscienza dovuta a un ripensamento e alla volont\u00e0 di essere onesto anche nei confronti dei suoi due figli (il primo, chiamato Adriano come Sofri, \u00e8 entrato poi nella magistratura, l'altro decise di lavorare con il padre nel chiosco ambulante). Si confess\u00f2 prima con un sacerdote, Don Regolo Vincenzi, nel dicembre 1987, affermando col prete di essere stato coinvolto in un grave atto di terrorismo. Dopo un colloquio con il senatore del PCI ed ex vicesindaco di Bocca di Magra Flavio Luigi Bertone, confess\u00f2 davanti ai carabinieri prima e poi ai giudici di essere stato uno dei due componenti del commando che aveva ucciso il commissario. \nIn seguito Marino, davanti ai magistrati, dopo una lunga serie di colloqui preliminari con i carabinieri, rivel\u00f2 di aver guidato l'auto usata per l'omicidio, e dichiar\u00f2 che a sparare al commissario era stato Ovidio Bompressi; aggiunse che i due avevano ricevuto l'ordine di compiere l'omicidio da Adriano Sofri e Giorgio Pietrostefani, allora due dei leader del movimento.\nMarino descrisse in maniera abbastanza dettagliata, ma secondo diverse fonti in modo impreciso su alcuni dettagli importanti, i particolari dell'attentato: ad ogni modo, secondo la ricostruzione da lui fornita alla magistratura, il delitto fu accuratamente preparato; le armi furono prelevate da un deposito il giorno 14 maggio, la macchina fu rubata nella notte del 15 maggio, il delitto fu eseguito il 17 maggio.\nI dettagli della confessione del Marino furono ritenuti credibili e vi furono alcuni riscontri alle sue parole anche nelle intercettazioni telefoniche allegate agli atti del processo, le quali tuttavia non erano incriminanti, ma si riportavano solo le richieste d'aiuto della compagna di Sofri ad alcuni amici, per aiutare Sofri, Pietrostefani e Bompressi tramite una campagna-stampa innocentista e di solidariet\u00e0. Tra i primi contattati vi furono Claudio Martelli, Giuliano Ferrara e Gad Lerner. Dopo una lunga e contrastata vicenda giudiziaria, la magistratura ritenne attendibile la confessione di Marino (di fatto la prova principale) e condann\u00f2 Bompressi, Sofri e Pietrostefani a 22 anni di carcere con sentenza definitiva. Marino fu condannato ad una pena ridotta di 11 anni, in quanto collaboratore di giustizia, ma non la sconter\u00e0 mai in quanto prescritta.\nI tempi del processo furono notevolmente lunghi: l'eccessiva durata dell'iter processuale congiunta alla riduzione di pena garantir\u00e0 a Marino la prescrizione del reato e la libert\u00e0, dopo aver scontato solo una parte ridotta della pena in carcere preventivo, come da sentenza della Corte d'appello nel 1995.\nDepistaggio sull'omicidio Rostagno.\nFu inviata una comunicazione giudiziaria anche a Mauro Rostagno, sociologo e tra i fondatori di LC, poco dopo ucciso dalla mafia vicino a Trapani. Secondo un'ipotesi, Rostagno avrebbe potuto accusare gli ex compagni di Lotta Continua di coinvolgimento nel delitto, e per questo sarebbe stato ucciso: quest'ipotesi si riveler\u00e0 completamente falsa e probabilmente un depistaggio, suggerito da un carabiniere a un giudice milanese, che poi difatti la sment\u00ec. Precisamente fu il colonnello Elio Dell'Anna che attribu\u00ec al magistrato Antonino Lombardi (giudice istruttore nel processo per l'omicidio Calabresi) affermazioni come \u00abil Rostagno era al corrente di tutte le motivazioni, compresi esecutori e mandanti concernenti l'omicidio Calabresi [...] il Rostagno aveva rotto i ponti con i suoi ex compagni di Lotta e forse aveva intenzione di dire la verit\u00e0\u00bb e la convinzione che l'omicidio fosse maturato nel contesto di Lotta Continua, tentando di portare le indagini su Rostagno in quella direzione. Il giudice Lombardi per\u00f2 neg\u00f2 decisamente di avere mai affermato che il delitto Rostagno era da collegarsi all'omicidio Calabresi. \nAnche l'avvocato con cui Rostagno si era confidato, Giuliano Pisapia, ha smentito seccamente le menzogne contenute nel rapporto del colonnello Dell'Anna:\nLa pista famigliare e quella di Lotta Continua furono anche sostenute, per un periodo, da alcuni giornalisti, ad esempio da Marco Travaglio e Giuseppe D'Avanzo (quest'ultimo si scus\u00f2).\nCritiche alle dichiarazioni di Marino.\nLa confessione di Marino e l'attendibilit\u00e0 che gli fu riconosciuta dalla magistratura furono oggetto di critiche sia da parte della difesa di Bompressi, Pietrostefani e Sofri, sia da parte di un movimento di opinione, legato all'area intellettuale e politica cui appartenevano gli accusati dell'omicidio: tra i suoi esponenti vi erano giornalisti come Enrico Deaglio e Gad Lerner, politici come Marco Boato e Luigi Manconi. Marino fu accusato dai detrattori di mitomania o di essere un pentito \u00aba pagamento\u00bb (c'\u00e8 chi sosteneva che avesse perso anche grosse somme al gioco d'azzardo), o semplicemente di confondersi.\nQueste critiche portarono l'attenzione sulle contraddizioni presenti nelle testimonianze di Marino, che durante il processo corresse diverse volte parti delle sue deposizioni riguardanti la partecipazione di Sofri e Pietrostefani; alcune delle sue affermazioni sui loro incontri nelle prime testimonianze furono accertate come inesatte. Queste incongruenze sono state rilevate anche dal magistrato Ferdinando Imposimato, che non partecip\u00f2 al processo, nella sua analisi critica del caso. I magistrati giudicanti hanno invece attribuito ad esse un valore limitato, considerandole principalmente il risultato dei molti anni trascorsi.\nSolo in una delle sue versioni dice che Sofri diresse l'azione, mentre nelle altre affida la regia a Pietrostefani e solo una sorta di via libera a Sofri. Le sole parole riferite da Marino non sono apparse a molte come univocamente incriminanti nei confronti di Sofri (in alcune versioni sono invece attribuite a Pietrostefani) in cui si afferma che Lotta Continua avrebbe pensato alla sua famiglia.\nParticolarmente rilevante, nelle tesi di chi nega o dubita della responsabilit\u00e0 di Sofri e Pietrostefani, fu l'iniziale affermazione della presenza di Pietrostefani nel colloquio che sarebbe avvenuto al termine di un comizio pisano tenuto da Sofri il 13 maggio 1972, incontro svoltosi tra lo stesso Sofri, Marino e Pietrostefani. In questo colloquio, sollecitato da Marino, questi avrebbe dovuto ottenere conferma della provenienza dal gruppo dirigente nazionale di LC del proposito di uccidere Calabresi:\nMarino, gi\u00e0 messo a parte da Pietrostefani del progetto omicida, temendo che potesse trattarsi di un proposito non avallato dai massimi dirigenti del movimento, bens\u00ec un'azione spontanea e personale di singoli militanti, chiese a Pietrostefani di favorire un incontro con Sofri (capo di LC) in cui ottenere da quest'ultimo la conferma desiderata. L'incontro avvenne quindi a Pisa e nell'originaria versione di Marino vide la partecipazione di tutti e tre: lui, Pietrostefani e Sofri.\nTuttavia nel corso del processo furono gli stessi (numerosi) verbali di polizia, redatti a seguito dell'attivit\u00e0 di osservazione del comizio di LC (come all'epoca era usuale) ad escludere che in quella piazza quel giorno ci fosse anche Pietrostefani.\nDifatti quest'ultimo, bench\u00e9 assai noto agli uffici di polizia pisani, non fu mai menzionato in questi verbali, mentre lo erano militanti di minor peso, quali proprio lo stesso Marino. Vi \u00e8 di pi\u00f9: all'epoca dei fatti narrati dal chiamante in correit\u00e0, Pietrostefani era latitante per un reato minore. La circostanza che questi, in stato di latitanza, si esponesse pubblicamente in luogo fortemente presidiato dalla polizia, e in una citt\u00e0 dov'era molto conosciuto, apparve quanto mai improbabile. A seguito della contestazione di tutte queste circostanze, la versione di Marino cambi\u00f2 radicalmente escludendo la presenza di Pietrostefani, prima affermata con certezza, e limitando l'incontro solo a lui e a Sofri.\nLa testimonianza di Marino, nonostante queste contraddizioni, fu ritenuta credibile anche a causa della linea difensiva di Pietrostefani: durante il processo ammise di essere stato un dirigente nazionale di LC ma poi, dalle sue dichiarazioni, fece capire di essere uno di passaggio, mentre tutti sapevano che se Sofri era l'ideologo lui era il capo dell'organizzazione; al punto che i militanti, quando dovevano risolvere un problema, dicevano \u00abChiedilo a Pietro [Pietrostefani]\u00bb.\nL'aggiustamento sulla posizione di Bompressi cre\u00f2 un'incongruenza ancora maggiore nella ricostruzione dei ruoli dei diversi chiamati in correo. Marino inizialmente attribu\u00ec a Sofri il ruolo di ispiratore e mandante del progetto, a Pietrostefani quello di organizzatore, mentre lui e Bompressi si sarebbero occupati dell'esecuzione. La versione originaria, in cui l'incontro \u00e8 a tre, \u00e8 cos\u00ec articolata: dopo che Marino ha ottenuto da Sofri la rassicurazione politica ricercata, otterrebbe da Pietrostefani tutta una serie di indicazioni esecutive; recarsi a Torino, aspettare presso la sede di LC una telefonata, poi raggiungere Milano, procurarsi un'automobile ecc. Con il venir meno di Pietrostefani non si sa pi\u00f9 a chi attribuire queste fondamentali indicazioni. Per Marino \u00e8 giocoforza attribuirle a Sofri: e con ci\u00f2 il ruolo di Sofri cambia repentinamente da quello di ispiratore a quello di direttore esecutivo.\nInoltre, sempre nella versione iniziale, Sofri non saprebbe del proposito di Marino di incontrarlo dopo il comizio: \u00e8 Pietrostefani a farsi carico di garantire quest'incontro. Sostanzialmente avrebbe detto a Marino: \u00abTu vieni a Pisa, finito il comizio dico io ad Adriano che vuoi parlarci ecc.\u00bb. Quando Pietrostefani scomparve e Sofri divent\u00f2, secondo la nuova versione, titolare di una serie di necessarie direttive esecutive, si cre\u00f2 questa situazione: Sofri si reca a Pisa e non sa affatto che incontrer\u00e0 uno dei prescelti esecutori del mandato, cui dovrebbe dare una serie di dettagli operativi necessari per compiere il delitto commissionatogli. Inoltre, dopo l'incontro di Pisa, Marino si rec\u00f2 immediatamente a Torino e poi da l\u00ec a Milano, eseguendo le direttive ricevute, per poi partecipare all'omicidio del commissario Calabresi.\nQuest'incontro quindi, decisivo per mandare ad effetto il proposito omicida \u2013 \u00e8 qui che Marino avrebbe avuto le necessarie indicazioni esecutive, soprattutto quella di attendere una telefonata nella sede torinese di Lotta Continua \u2013 sarebbe avvenuto (Sofri non sa che Marino sarebbe stato a Pisa) in condizioni quanto mai aleatorie.\nLeonardo Marino incapp\u00f2 in numerose altre contraddizioni su fatti e circostanze di rilievo. Disse che dopo il colloquio avvenuto a ridosso della Piazza del comizio pisano avrebbe immediatamente lasciato Pisa, ma sul punto fu smentito da numerosi testimoni che affermarono di aver visto Marino a casa della moglie di Sofri (Alessandra Peretti, residente a Pisa) molte ore dopo il comizio.\nMarino cambi\u00f2 anche le condizioni atmosferiche: in una versione l'incontro avvenne in una giornata di sole, in un colloquio di dieci minuti con Sofri e Pietrostefani; Cambi\u00f2 quindi versione affermando che l'incontro sarebbe avvenuto sotto la pioggia il 13 maggio, sostenendo poi di non aver parlato bene con Sofri del delitto, ma di aver avuto solo l'assenso, dopo un comizio, camminando in un giorno di pioggia. Dopo essere smentito su questo, aggiust\u00f2 ancora la testimonianza affermando di aver ricevuto l'assenso a casa di Sofri mentre pioveva, in un incontro di trenta secondi con il solo Sofri.\nLa realizzazione dell'omicidio \u00e8 descritta da Marino con parecchie discordanze con quelle di altri numerosi testimoni, delle indagini e dei giornali e con alcune stranezze:\nIncongruenze emersero anche dal racconto del parroco di Bocca di Magra, con cui Marino si sarebbe confessato. A riprova dell'esistenza di un'asserita struttura illegale di LC, di cui egli avrebbe fatto parte, disse di aver trascorso un periodo di clandestinit\u00e0 a Roma, citando come teste a conferma un sacerdote che ascoltato in giudizio disse di non sapere chi fosse Marino e di escludere di averlo mai conosciuto. Il parroco Don Vincenzi invece neg\u00f2 che Marino (come detto da quest'ultimo) gli avesse mai confessato il delitto Calabresi, dicendo (senza violare il segreto della confessione) che Marino gli parl\u00f2 in alcuni incontri di un atto di terrorismo generico.\nSempre a dire del Marino una delle principali funzioni della struttura illegale era quella di procacciare illecitamente proventi per il finanziamento del giornale \"Lotta Continua\", tuttavia colloc\u00f2 i presunti \u00abespropri\u00bb a tal fine compiuti alcuni anni prima della fondazione del predetto giornale: negli stessi anni in cui, secondo la sua ricostruzione, maturava una profonda ripulsa morale e religiosa per l'omicidio cui aveva preso parte, Marino risult\u00f2 essere coinvolto in alcune rapine a mano armata.\nC'\u00e8 chi ha sostenuto che Marino, essendo indagato per alcune rapine, avrebbe confessato al parroco che i carabinieri lo stavano cercando, e quindi non si sarebbe presentato spontaneamente; inoltre, a quanto risulta dal diario della moglie, nemmeno la decisione di confessare fu spontanea ed estemporanea.\nIn realt\u00e0 Marino, al momento della confessione, non era in prigione, non era indagato e nessuno lo cercava. Non era un pentito \u00abclassico\u00bb: viveva tranquillo a Bocca di Magra e non aveva nessun interesse ad assumersi la responsabilit\u00e0 di un reato grave, come l'omicidio.\nLa confessione di Marino fu messa in discussione da una buona parte dell'opinione pubblica anche a causa del suo stile di vita poich\u00e9, dopo lo scioglimento di LC, si era ritirato vendendo frittelle in un baracchino ambulante, mentre Sofri inizi\u00f2 a collaborare con i principali quotidiani italiani; Pietrostefani era dirigente di un'azienda di Stato, Bompressi era impiegato in una libreria.\nMarino afferm\u00f2 di aver incontrato Sofri in anni successivi all'omicidio per metterlo a parte della sua resipiscenza morale, ricevendo dal Sofri uno sbrigativo rifiuto al confronto e velate minacce: venne accertato (circostanza da Marino inizialmente taciuta) che il reale motivo di tali incontri consisteva nella richiesta di prestiti pecuniari al Sofri, prestiti ottenuti e mai restituiti. Marino non afferm\u00f2 mai che tali prestiti fossero il prezzo del suo silenzio, ma ammise, messo di fronte ai fatti, che Sofri gli concesse invece i prestiti spontaneamente.\nFu inoltre accertato in sede processuale che Marino, fino al luglio 1988 indebitato per una somma sicuramente superiore ai 30 milioni di lire del tempo, ricevette, precedentemente alla confessione ufficiale, somme di denaro di cui non seppe giustificare la provenienza, tali da permettergli di saldare i debiti; non fu accertata la provenienza del denaro, ma non proveniva da Sofri n\u00e9 da altri coinvolti nel processo. Con tali somme, che non venivano nemmeno dalla rapine n\u00e9 dalla sua compagna (Antonia Bistolfi, di professione astrologa e cartomante), Marino pot\u00e9 coprire i debiti della sua attivit\u00e0 commerciale, di cui pot\u00e9 tornare ad occuparsi dopo la fine della sua breve carcerazione, gi\u00e0 nel 1988. Egli giustific\u00f2 di avere guadagnato tutto quel denaro vendendo le \"crepes\" alla \u00abFesta dei Pescatori\u00bb. Secondo Sofri e i suoi legali, il denaro improvviso a disposizione di Marino sarebbe ammontato non a 30 milioni ma a 200. Mancarono riscontri a queste parole, ma dopo la confessione le finanze di Marino salirono comunque notevolmente, secondo un accertamento patrimoniale, tale da permettergli spese superiori a 200 milioni di lire, tali da comprare veicoli da lavoro e appartamenti per i figli.\nLa vicenda giudiziaria e il \u00abcaso Sofri\u00bb.\nL'arresto di Sofri, Bompressi e Pietrostefani.\nIn seguito alle dichiarazioni di Marino nel 1988, Sofri, Bompressi, Pietrostefani e Marino stesso furono brevemente arrestati, per alcuni mesi (dal 28 luglio al 6 settembre, quando furono posti agli arresti domiciliari, poi scarcerati per decorrenza dei termini). Il giudice Antonio Lombardi, accogliendo le richieste del pubblico ministero Ferdinando Pomarici, rinvi\u00f2 a giudizio i quattro indiziati il 7 agosto 1989 assieme ad altri 13 ex militanti di Lotta Continua, accusati da Marino di aver partecipato con lui a diverse rapine in Valle d'Aosta, Liguria e Toscana tra il 1970 e il 1981. Per altre 22 persone, tra cui i maggiori dirigenti di LC, si dichiara il non luogo a procedere. Per Luigina Ginepro, accusata di calunnia per aver chiamato in causa i neofascisti Gianni Nardi, Bruno Stefan\u00f2 e la tedesca Gudrun Kiess, fu dichiarata la prescrizione del reato: nel 1972, quando era detenuta nel carcere di San Vittore, disse ai giudici che la Kiess (sua compagna di cella) le aveva rivelato di avere guidato l'auto con cui Nardi era fuggito dopo l'uccisione del commissario, ma gli inquirenti accertarono che aveva mentito. Al termine del processo di primo grado la Corte d'assise dichiar\u00f2 prescritto il reato di rapina per dieci imputati (tra cui Bompressi, Pietrostefani e lo stesso Marino) e coperto da amnistia quello di falsa testimonianza per Laura Vigliardi Paravia, assolvendo tre imputati accusati di aver partecipato ad alcune rapine.\nIl processo.\nLa magistratura, dopo un lungo iter giudiziario, ha sentenziato nel gennaio del 1997 la condanna in via definitiva di Sofri, Bompressi e Pietrostefani a 22 anni di reclusione per l'omicidio di Luigi Calabresi e di Marino a 11.\nSofri e Pietrostefani furono processati come mandanti dell'omicidio, seguendo la normativa penale ordinaria in vigore nel 1972. Non fu contestato il reato di banda armata (art. 306) n\u00e9 circostanze come l'associazione sovversiva (art. 270), o l'attentato con finalit\u00e0 di eversione (art. 280), cio\u00e8 nessuna delle fattispecie previste dall'ordinamento italiano quali mezzi di contrasto del terrorismo politico-ideologico, introdotte con le leggi speciali nel periodo 1977-1980. Non fu contestata neanche l'associazione per delinquere. \nSofri, Bompressi e Pietrostefani si sono costantemente dichiarati innocenti, condotta processuale che (come risulta dalle motivazioni delle molteplici sentenze) \u00e8 stata ritenuta ostativa della concessione delle attenuanti generiche prevalenti, anche se la pena irrogata \u00e8 stata comunque pi\u00f9 bassa rispetto alle normali condanne per omicidio volontario premeditato, a sfondo politico. Sono state escluse tutte le aggravanti particolari e concesse invece le attenuanti generiche equivalenti. I primi gradi del processo si svolsero, in maniera anomala, secondo il vecchio codice di procedura penale.\nTutti gli imputati sono stati condannati per il reato di concorso in omicidio (in base all'articolo 575 del codice penale italiano che stabilisce la pena della \u00abreclusione non inferiore ad anni ventuno\u00bb per omicidio doloso e all'articolo 71 sul concorso di reati, che stabilisce come pena massima i 30 anni). Sofri e Pietrostefani hanno ricevuto la condanna per la fattispecie di \u00abconcorso morale in omicidio\u00bb, Marino per concorso in omicidio volontario con numerose attenuanti, Bompressi per concorso materiale in omicidio volontario. La premeditazione (una delle motivazioni per la possibile richiesta di ergastolo o di 30 anni) non \u00e8 stata considerata aggravante, per i primi due in quanto colpevoli di concorso morale, per Bompressi in quanto ag\u00ec comunque in concorso. In tutti i gradi di giudizio in cui vi fu condanna venne ripetuta la stessa pena.\nTra i difensori degli imputati vi furono gli avvocati Gian Domenico Pisapia (per Sofri), deceduto nel 1995 e sostituito da Alessandro Gamberini, Massimo Di Noia (per Pietrostefani) e Gaetano Pecorella (per Bompressi).\nI primi due gradi di giudizio (1990 e 1991) si conclusero con la condanna degli imputati. Gi\u00e0 avverso alla sentenza di primo grado, Adriano Sofri non interpose appello, volendo scontare la pena come forma di protesta in quanto, come gli altri, si dichiar\u00f2 sempre estraneo pur assumendosi una responsabilit\u00e0 morale: la sentenza non ebbe per\u00f2 esecuzione per l'effetto espansivo del ricorso presentato dai suoi coimputati (anche Leonardo Marino fece appello). Dopo la nuova condanna Sofri cambi\u00f2 idea e present\u00f2 ricorso in Corte di Cassazione. La decisione di ritenere l'appello altrui impeditivo del passaggio in giudicato della condanna anche nei confronti del non appellante Sofri (per effetto espansivo) non era scontata: segn\u00f2 anzi un precedente inedito in giurisprudenza.\nSofri, prima dell'inizio del giudizio di legittimit\u00e0, intraprese uno sciopero della fame per protestare contro lo spostamento del giudizio dalla prima sezione, quella di Corrado Carnevale (soprannominato \u00abl'ammazzasentenze\u00bb per la sua propensione ad annullare le condanne per minimi vizi di forma, e quindi ritenuto pi\u00f9 favorevole), alla sesta. Il presidente della Cassazione affid\u00f2 allora il giudizio alle sezioni unite, che annullarono nel 1992 questi primi verdetti affermando \u00abl'impossibilit\u00e0 di irrogare una condanna sulla sola base di una chiamata in correo priva di riscontri oggettivi\u00bb.\nLa sentenza \u00absuicida\u00bb e la condanna.\nNel seguente giudizio di rinvio in appello (1993) Sofri (e tutti i coimputati, Marino compreso) sono stati assolti in base all'articolo 530 comma 2 c.p.p. (che riguarda quei casi in cui il vecchio codice prevedeva l'assoluzione per insufficienza di prove), con l'apporto decisivo dei giudici popolari. La motivazione della sentenza venne redatta dai giudici togati (in particolare dal magistrato Ferdinando Pincioni che si era pronunciato contro l'assoluzione, rimanendo in posizione di minoranza all'interno del collegio giudicante) in termini incoerenti con il dispositivo assolutorio, venendo definita \u00absuicida\u00bb e aprendo le porte a un nuovo annullamento in Cassazione nel 1994, accogliendo il ricorso della Procura di Milano contro quest'ultimo giudizio. In realt\u00e0 la motivazione \u00absuicida\u00bb era una sentenza redatta da un giudice estensore che non condivideva l'assoluzione degli imputati (cosa piuttosto frequente nei processi penali) e non un \u00abimbroglio\u00bb (che presuppone il dolo, sempre escluso in sede sia disciplinare sia penale).\nAveva cos\u00ec luogo un nuovo giudizio di rinvio (1995), pi\u00f9 veloce e meno seguito dal pubblico, che questa volta si concludeva con la condanna di Sofri e degli altri. Sofri present\u00f2 quindi una denuncia contro il magistrato Giangiacomo Della Torre, accusato dall'ex leader di LC di aver fatto pressione sui giudici, ma verr\u00e0 archiviata due anni dopo. Questa ennesima sentenza, che riprendeva le sentenze di primo grado e del primo processo d'appello, veniva infine confermata in Cassazione nel 1997, passando in giudicato dopo sette gradi di giudizio (compresi gli annullamenti). Di conseguenza Sofri e Bompressi si costituirono presso il carcere Don Bosco di Pisa; Giorgio Pietrostefani, rientrato dalla Francia dove viveva per non sottrarsi al processo, si costitu\u00ec in comune accordo con gli altri due.\nLa condanna definitiva fu a 22 anni per Sofri e Pietrostefani, come mandanti dell'omicidio, 22 a Bompressi come esecutore materiale, mentre a Leonardo Marino furono concesse le attenuanti generiche e il reato fu dichiarato prescritto per via del fattore tempo (dovuto agli altri imputati che portarono il processo per le lunghe).\nIl tentativo di revisione processuale.\nSofri, Bompressi e Pietrostefani intrapresero uno sciopero della fame di protesta e ci furono manifestazioni di protesta di sostenitori dei tre condannati.\nI tre condannati presentarono istanza di revisione presso la Corte d'appello di Milano, bocciata nel 1998 dopo il parere negativo della Procura.\nIl 6 ottobre dello stesso anno la Cassazione annull\u00f2 il giudizio d'appello e meno di un mese dopo, il 4 novembre, il Parlamento approv\u00f2 una legge (votata all'unanimit\u00e0 da Ulivo e Polo per le Libert\u00e0) che spostava la competenza per le istanze di revisione dei processi alla Corte d'appello del distretto pi\u00f9 vicino a quello in cui si era tenuto il dibattimento contestato. Gli avvocati difensori decisero di presentare ricorso presso la Corte d'appello di Brescia, che diede parere negativo. La Cassazione accolse nuovamente il ricorso e successivamente la Corte d'appello di Venezia accett\u00f2 di rifare il processo.\nTra le nuove prove esaminate vi furono:\nIl testimone rilasci\u00f2 una deposizione dettagliata:\nAllegra, per\u00f2, parve completamente disinteressato:\nLa Cassazione e la Corte d'appello di Venezia ritennero tali elementi come nuove prove da vagliare: quindi, nel 1999 gli imputati furono scarcerati temporaneamente (Bompressi era gi\u00e0 libero dal 1998 per problemi di salute). Come nel 1993 e nel 1995, vi era la convinzione diffusa anche tra gli esperti che il processo si sarebbe concluso positivamente per gli imputati:\nIl 24 gennaio 2000 la Corte d'appello di Venezia rigett\u00f2 l'istanza di revisione dopo sei giorni di camera di consiglio, con una pronuncia assai breve e senza confutare le prove a discolpa addotte dalla difesa (non fu accettato l'alibi di Bompressi, poich\u00e9 \u00abla sua fisionomia \u00e8 compatibile con le rievocazioni dei testi oculari\u00bb di Milano), condannando nuovamente, tramite conferma del dispositivo del 1997, Sofri, Bompressi e Pietrostefani a 22 anni, e Marino a 11 (pena prescritta), e senza diminuire le pene ma confermandole tutte in pieno. Il verdetto fu accolto da incredulit\u00e0 e generale contrariet\u00e0 anche da parte del mondo politico, con l'eccezione di alcuni esponenti della destra. \nPrima della conferma della condanna, Pietrostefani si sottrasse all'esecuzione della pena fuggendo in Francia (dove tuttora vive) e beneficiando della dottrina Mitterrand, mentre Sofri e Bompressi (quest'ultimo con alcune settimane di ritardo, essendo temporaneamente resosi irreperibile) rientrarono nel carcere di Pisa gi\u00e0 nei primi mesi del 2000.\nIl PG della Cassazione Vito Monetti, il 4 ottobre 2000, chiese per\u00f2 l'annullamento della sentenza di condanna e l'accoglimento dell'appello dei legali di Pietrostefani, quindi un nuovo appello di revisione (ritenendo \u00abillegittima l'inclusione\u00bb di Leonardo Marino tra i coimputati del processo, decisione che \u00abha impedito che fosse ascoltata come testimone la Bistolfi, compagna di Marino\u00bb); il giorno seguente la Suprema Corte conferm\u00f2 invece il dispositivo, rendendo definitiva anche la decisione del processo di revisione.\nIl nulla osta giudiziario alla grazia.\nI giudici veneziani aggiunsero per\u00f2 una parte controversa, favorevole anche all'immediata grazia o alla liberazione condizionale per i tre, poich\u00e9 fu definito \u00abenorme\u00bb il tempo trascorso e senza bisogno di rieducazione dei condannati, e uno degli avvocati di Sofri rilev\u00f2 anche un profilo di incostituzionalit\u00e0 non accennato dai giudici, legato all'articolo 27. Si parl\u00f2 anche di incostituzionalit\u00e0 perch\u00e9 la condanna si sarebbe basata su una legge abrogata da una legge costituzionale, per la quale non poteva bastare la parola di un pentito solo, senza riscontri validi.\nUlteriori tentativi di revisione.\nNel 2003 la Corte europea dei diritti dell'uomo respinse un ulteriore ricorso dei tre condannati (Caso \"Sofri e altri v. Italia\"), chiesto a causa dell'irregolarit\u00e0 testimoniale sulla teste Bistolfi, in violazione dell'articolo 6 (giusto processo: diritto a \u00abinterrogare o far interrogare i testimoni a carico ed ottenere la convocazione e l'interrogazione dei testimoni a discarico nelle stesse condizioni dei testimoni a carico\u00bb) della convenzione europea per la salvaguardia dei diritti dell'uomo e delle libert\u00e0 fondamentali.\nNel 2005, facendo riferimento alle dichiarazioni del 1998 di Raimondo Etro e di altri brigatisti, i quali sostenevano che l'assassino di Calabresi fosse Valerio Morucci, venne presentata una nuova richiesta di revisione alla Corte d'appello di Milano per \u00abragionevole dubbio di non colpevolezza\u00bb (nonostante il procedimento su Morucci fosse stato archiviato), ma venne respinta (il \u00abragionevole dubbio\u00bb, pur gi\u00e0 espresso in giurisprudenza, \u00e8 stato introdotto nel codice solo nel 2006).\nIn totale vi furono 9 gradi di giudizio sul caso Calabresi \u2013 7 regolari e 2 di revisione \u2013 per un totale di quattro condanne, due annullamenti, un'assoluzione e due conferme in Cassazione.\nCommenti di giuristi alla sentenza.\nMolti giuristi hanno criticato il processo, ritenendo che l'insistenza sulla sola prova testimoniale fornita da Marino non abbia fatto piena luce, anzi si sia configurata come un'insistenza continua su una pista sbagliata. Il giurista Luigi Ferrajoli critic\u00f2 il processo per essersi svolto come un \u00abesperimento storiografico\u00bb accusatorio sugli anni di piombo, anzich\u00e9 come un dibattito giudiziario. Il caso rest\u00f2 per\u00f2 emblematico per la giurisprudenza ma anche molto criticato dalla dottrina, per essere diventato un caso importante di una condanna irrogata sulla sola prova rappresentata da una chiamata in correit\u00e0 o in reit\u00e0, non corroborata da altre prove (specialmente verso la persona di Sofri) ma solo da indizi, e in presenza inoltre di numerose contraddizioni nel resoconto del chiamante in correit\u00e0. Solo negli anni di piombo, con le leggi speciali, si era difatti assistito a processi simili che spesso in altri tempi trovano l'opposizione delle corti giudicanti e degli inquirenti anche nei processi per mafia, se il pentito non \u00e8 perfettamente credibile. Esistevano inoltre precedenti in senso contrario (caso Tortora e in seguito, per insufficienza di prove, quello del terrorista neofascista Delfo Zorzi) in cui i collaboratori di giustizia e i testimoni erano stati esclusi per evidenti contraddizioni e mancanze.\nNegli anni successivi al processo Calabresi ci sono stati altri processi caratterizzati da un quadro indiziario ritenuto debole o persino artefatto, conclusi per\u00f2 con una condanna a causa della chiamata in correit\u00e0 di un testimone definito contraddittorio (ad esempio il processo per l'omicidio di Marta Russo). Molti esponenti del garantismo hanno accusato quindi i magistrati del processo Calabresi di aver iniziato una deriva illiberale della giustizia con un pericoloso precedente, nonostante numerose sentenze di annullamento della Cassazione, anche in questo caso, abbiano pi\u00f9 volte stabilito che irrogare una condanna sulla parola, non pienamente confermata, di un solo testimone (specialmente quando costui ne ricavi vantaggi) sia una pratica non ortodossa e da evitare. Se unito alla tipologia del processo mediatico e all'abuso di test scientifici svolti con un protocollo irregolare, il precedente stabilito dal processo Calabresi di utilizzare come sola prova una testimonianza avrebbe costituito, secondo giuristi come Ferdinando Imposimato e il citato Ferrajoli, un'incrinatura del principio della presunzione d'innocenza stabilito dall'articolo 27 della Costituzione Italiana e dai codici, e l'inizio della vigenza della presunzione di colpevolezza, portando talvolta, \"de facto\", sull'imputato l'onere della prova che invece spetterebbe all'accusa.\nRiassunto dei sedici anni di \u00abiter giudiziario\u00bb.\nFurono celebrati complessivamente 7 processi, pi\u00f9 richieste di revisione delle sentenze e altri ricorsi che durarono in tutto ben 16 anni, dal 1989 al 2005, per un totale di 8 processi, 15 sentenze e 18 pronunciamenti, considerando come termini l'inizio del primo processo e la respinta seconda revisione:\nSuccessivamente la magistratura si occup\u00f2 ancora del caso per la richiesta di revisione del processo, che venne dichiarata inammissibile prima a Milano, poi a Brescia, infine a Venezia nel 2000.\nFurono condotti ulteriori appelli:\nIl movimento d'opinione per Sofri, Bompressi e Pietrostefani.\nTra gli esponenti innocentisti o comunque a favore della grazia si trovarono tra gli altri giornalisti come Giuliano Ferrara, ex appartenenti a Lotta Continua come Gad Lerner e Marco Boato, ex esponenti del Soccorso Rosso Militante come Dario Fo, Franca Rame (i due attori donarono l'incasso di molti spettacoli per la difesa di Sofri, Bompressi e Pietrostefani) e Pietro Valpreda, alcuni tra gli autori della campagna di stampa contro Calabresi che ne precedette l'assassinio come i firmatari della lettera su L'Espresso, oltre ad altri come Don Luigi Ciotti, Massimo D'Alema, Claudio Martelli, Walter Veltroni, Piero Fassino, Ferdinando Imposimato, Bobo Craxi, l'ex Presidente della Repubblica Francesco Cossiga e Marco Pannella. Inoltre aderirono a questo elenco trasversale e internazionale, prima e dopo la condanna, numerosi esponenti della cultura, dell'arte e della politica come Francesco Guccini, Vasco Rossi (che concesse l'uso del titolo di una sua canzone, \"Liberi liberi\", al comitato in favore dei tre condannati, l'Associazione Liberi Liberi presieduta da Giovanni Buffa), Adriano Celentano, Giorgio Gaber, Jovanotti, Gianna Nannini, Paolo Hendel, Toni Capuozzo, Paola Turci, Alexander Langer, Emmanuelle B\u00e9art, Manuel V\u00e1zquez Montalb\u00e1n, Vittorio Sgarbi, Jacqueline Risset, Francesco Tullio Altan, Niccol\u00f2 Ammaniti, Stefano Benni, Pino Cacucci, Leonardo Sciascia, Oreste Del Buono, Carlo Feltrinelli, Enrico Deaglio, Gianni Vattimo, Andrea Zanzotto, Luigi Ferrajoli, gli Almamegretta, Franco Battiato, Lucio Dalla, Fabrizio De Andr\u00e9, Diego Abatantuono, Antonio Albanese, Claudio Amendola, Bernardo Bertolucci, Antonio Tabucchi (autore con Umberto Eco del paragone con la vicenda Zola-Dreyfus), Vittorio Feltri e suo figlio Mattia, Luigi Berlinguer, Ermete Realacci, Fabio Fazio, Gillo Pontecorvo, Gabriele Salvatores, Luigi Manconi, Giorgio Bocca, Franco Corleone, Gaetano Pecorella, Sergio Staino, Massimo Cacciari, Vannino Chiti, Renato Nicolini.\nIl pentito, afferma la tesi innocentista, durante il processo sarebbe caduto in contraddizioni che lo avrebbero portato a correggere diverse volte la propria testimonianza nelle parti che riguardavano la partecipazione come mandanti di Adriano Sofri e Giorgio Pietrostefani.\nDiversa fu la posizione di Indro Montanelli: il giornalista considerava sincero il pentimento di Marino, respingendo il tentativo di farlo passare per un giocatore d'azzardo, proprietario di appartamenti e investitore di capitali nella sua attivit\u00e0, e si rivolse a Sofri affinch\u00e9 riconoscesse la sua responsabilit\u00e0 morale nell'omicidio Calabresi chiedendo scusa alla famiglia (che si era dichiarata favorevole alla domanda di grazia). L'ex leader di LC, che precedentemente aveva commentato critiche ricevute di Montanelli nei suoi confronti trovandovi \u00abuno spirito di maramaldo\u00bb, rispose di aver gi\u00e0 chiesto scusa, ma Montanelli ribad\u00ec di sostenere la richiesta di grazia a patto che riconoscesse, in una lettera a Gemma Calabresi e ai suoi figli, \u00abche la campagna di denigrazione e di istigazione contro il loro congiunto \u2013 il pi\u00f9 corretto funzionario della polizia di Milano \u2013 fu un'infamia\u00bb. Quando la Corte d'appello di Brescia respinse la richiesta di revisione Sofri reag\u00ec definendo l'Italia, dal punto di vista giudiziario, \u00abun paese turco\u00bb, e Montanelli replic\u00f2 scrivendo: \u00ab[Sofri] Non si \u00e8 sottratto al processo con una fuga che gli sarebbe stata facilissima, si \u00e8 addossato tutte le responsabilit\u00e0, non ha mai abbassato la testa: insomma, un contegno da uomo. Ma proprio per questo non mi aspettavo che si atteggiasse a \"perseguitato\" di uno Stato \"turco\" come lui ha definito quello nostro, che lo autorizza a ricevere in prigione tutte le persone che vuole, a tenervi conferenze stampa, a scrivere sui giornali, e che visibilmente sta cercando qualche decente via d'uscita a questa vicenda. Speriamo che le sue parole non giungano mai all'orecchio di Ocalan, cui farebbero sicuramente girare le scatole\u00bb. Nel 2000, dopo la conferma della condanna, un po' per sfinimento e un po' per il trascorrere del tempo, Montanelli firm\u00f2 un appello per la grazia a Sofri, chiedendo al Capo dello Stato di chiudere in qualche modo la questione, per \u00abevitare di continuare ad andare avanti con la testa all'indietro\u00bb.\nAmnesty International.\nIl rapporto 2000 di Amnesty International critic\u00f2 l'Italia anche per la vicenda di Adriano Sofri, Giorgio Pietrostefani e Ovidio Bompresi. Il rapporto parl\u00f2 di preoccupazione per \u00abl'eccessiva lunghezza e complessit\u00e0 dei procedimenti\u00bb a carico dei tre, per la poca \u00abequit\u00e0 dei procedimenti\u00bb a carico degli imputati, compreso \u00abil verdetto finale che aveva tenuto in conto delle prove non avvalorate di un 'pentito' la cui testimonianza conteneva contraddizioni ed imprecisioni\u00bb.\nLa grazia all'esecutore materiale e le richieste fatte per Sofri e Pietrostefani.\nIl rilevante movimento di opinione pubblica, composto principalmente da simpatizzanti sinistra, si \u00e8 nel tempo radunato intorno al \u00abcaso Sofri\u00bb, portando per lungo tempo al centro del dibattito politico l'opportunit\u00e0 di concedere o meno la grazia a Giorgio Pietrostefani, Adriano Sofri e Ovidio Bompressi.\nNel 1997 il Presidente della Repubblica Oscar Luigi Scalfaro, pur sollecitato da numerosi parlamentari, circa 200, e da molti cittadini comuni (160.000 firmatari), rifiut\u00f2 di firmare la grazia, con una lettera ai presidenti delle Camere, Luciano Violante e Nicola Mancino, nonostante una dichiarazione della vedova Calabresi che affermava la sua non opposizione:\nL'ultima frase fu interpretata come un invito a esaminare il tema dell'indulto e alcuni senatori di entrambi gli schieramenti (Ersilia Salvato, Cesare Salvi, Luigi Manconi, Domenico Contestabile e Francesca Scopelliti) promossero un disegno di legge rimasto giacente (soprannominato \u00ablegge Sofri\u00bb) sulla libert\u00e0 condizionale per i reati precedenti a 20 anni (se non reiterati), volta a promuovere una sorta di amnistia sociale nei confronti dei reati \u00abpolitici\u00bb degli anni di piombo, chiesta anche dai \u00abfuoriusciti\u00bb, cio\u00e8 gli ex terroristi che vivevano in Francia sotto la dottrina Mitterrand. Marco Boato promosse invece durante la presidenza di Carlo Azeglio Ciampi un disegno di legge costituzionale per conferire al Presidente il potere esclusivo di concessione della grazia.\nRiguardo al rischio di grazia come \u00abulteriore grado di giudizio\u00bb abusivo (su pressione degli innocentisti), paventato da Scalfaro nel 1997, lo stesso Scalfaro aveva precedentemente concesso la grazia in un altro caso giuridicamente controverso, quello di Massimo Carlotto, nel 1993. In quel caso Scalfaro firm\u00f2 il provvedimento, pochi giorni dopo la condanna definitiva, dopo richiesta presentata dalla famiglia dell'imputato.\nTra il 2001 e il 2006 i ripetuti inviti a dare corso alla richiesta di grazia, avanzati in maniera trasversale da esponenti della politica e della cultura (ma mai da Sofri in persona), sono sempre stati respinti dal Ministro della Giustizia Roberto Castelli, malgrado il Presidente della Repubblica Carlo Azeglio Ciampi avesse nello stesso periodo pi\u00f9 volte manifestato la volont\u00e0 di concederla, tanto da giungere a un conflitto con il guardasigilli risolto poi dalla Corte Costituzionale che, con sentenza n. 200 del 18 maggio 2006, ha stabilito che non spetta al Ministro della Giustizia di impedire la prosecuzione del procedimento di grazia, ma esso \u00e8 un libero provvedimento \"motu proprio\" del Capo dello Stato; in poche parole Ciampi avrebbe potuto concedere la grazia anche senza la controfirma del guardasigilli.\nAlla fine la grazia non fu concessa perch\u00e9 la sentenza fu emessa tre giorni dopo che Ciampi aveva concluso il suo mandato di Presidente della Repubblica.\nIl 31 maggio 2006 il neoeletto Presidente della Repubblica Giorgio Napolitano firm\u00f2 il decreto di concessione della grazia a Ovidio Bompressi, gi\u00e0 posto da anni ai domiciliari, che ne aveva fatto richiesta espressamente, su proposta e parere favorevole del Ministro della Giustizia Clemente Mastella. Tale provvedimento s'innestava sull'istruttoria iniziata gi\u00e0 col predecessore di Napolitano.\nFine della vicenda giudiziaria.\nNessun provvedimento di grazia \u00e8 stato portato avanti nelle sedi competenti per Adriano Sofri (che non lo ha mai chiesto) e Giorgio Pietrostefani, i due fondatori di Lotta Continua. Sofri \u00e8 stato posto in semilibert\u00e0 nel 2005, e in seguito a una grave malattia, la pena \u00e8 stata differita e poi scontata in clinica e nella sua casa pisana in regime di detenzione domiciliare. Usufruendo di sconti di pena regolari (legge Gozzini e liberazione anticipata), Sofri \u00e8 stato scarcerato ufficialmente nel 2012, dopo aver scontato 15 anni su 22, 9 in carcere e il resto in altri regimi. Negli anni ha continuato l'attivit\u00e0 di giornalista e scrittore. Pietrostefani rimane latitante in Francia, e potr\u00e0 rientrare con la prescrizione del reato che avverr\u00e0 nel 2027. Per la giustizia francese non \u00e8 estradabile sia per la dottrina Mitterrand, sia perch\u00e9 il reato \u00e8 considerato prescritto.\nAssunzione di responsabilit\u00e0 morale da parte di Sofri.\nIl 9 gennaio 2009, in un'intervista al \"Corriere della Sera\", pur ribadendo la sua innocenza nel delitto di concorso morale in omicidio, Adriano Sofri (poco prima dell'estinzione della pena, avvenuta tre anni dopo) si \u00e8 assunto la corresponsabilit\u00e0 morale dell'omicidio, per aver scritto, ad esempio, \u00abCalabresi sarai suicidato\u00bb e per aver rifiutato all'epoca di deplorare il delitto.\nSofri fu uno dei pochi (un altro fu Carlo Ripa di Meana, firmatario dell'appello dell\"'Espresso\") a chiedere perdono per la campagna stampa contro Calabresi. Gi\u00e0 nel 1998 Sofri aveva espresso parole di condanna per il delitto Calabresi, e presentato scuse pubbliche alla vedova del commissario per aver contribuito a istigare al linciaggio nei confronti del marito, \u00abcon l'uso di termini e l'evocazione di sentimenti detestabili allora e tanto pi\u00f9 detestabili e orribili oggi\u00bb; Sofri si assunse quindi la colpevolezza di aver compiuto un'istigazione a delinquere, pur dicendosi sempre innocente a livello penale per quanto riguarda l'ideazione e l'esecuzione dell'omicidio, e vittima di un errore giudiziario.\nSecondo il giornalista Giampiero Mughini (per un periodo direttore responsabile del quotidiano) in Lotta Continua molti, compreso Sofri, sapevano che qualcuno all'interno del movimento stava preparando il delitto (che fosse Marino con altri rimasti ignoti, oppure no), ma egli ne sarebbe comunque estraneo per quanto riguarda la realizzazione, ossia non ne fu il mandante come dice la sentenza (\u00abIo non reputo che Sofri abbia dato l'ordine di uccidere. O pi\u00f9 precisamente non lo reputo provato. Che \u00e8 poi la sola cosa che conta\u00bb disse Mughini). Mughini sostiene altres\u00ec che Sofri si sia assunto la responsabilit\u00e0, anche penale, per i veri responsabili, perch\u00e9 li conosceva o sapeva che venivano dal suo movimento e da coloro che leggevano il suo giornale.\nIl riferimento \u00e8 a un articolo di Sofri, pubblicato senza titolo l'11 settembre 2008 sul \"Foglio\", nella rubrica \"Piccola posta\" di cui si occupa, in cui scrive tra l'altro:\nPoi l'ex leader di LC prende ancora le distanze dal delitto, ma accanto alla richiesta che si facesse per\u00f2 giustizia e piena luce sulla morte di Pinelli, in quanto a suo avviso fu questa ingiustizia che spinse al delitto, non una volont\u00e0 terroristica o di odio:\nAnche lo scrittore Erri De Luca, ex responsabile del servizio d'ordine armato del gruppo a Roma, ha parlato riguardo alla presunta partecipazione di LC o dei suoi vertici all'omicidio, intervistato da Claudio Sabelli Fioretti: "}
{"id": "361745", "revid": "16066", "url": "https://it.wikipedia.org/wiki?curid=361745", "title": "Senato di Roma", "text": ""}
{"id": "361754", "revid": "35804", "url": "https://it.wikipedia.org/wiki?curid=361754", "title": "Mai dire Grande Fratello &amp; Figli", "text": ""}
{"id": "361774", "revid": "287204", "url": "https://it.wikipedia.org/wiki?curid=361774", "title": "Libio Severo", "text": "Origini e ascesa al trono.\nSenatore originario della Lucania, fu uno degli ultimi imperatori romani d'Occidente, privo di effettivo potere, incapace di risolvere i numerosi e gravi problemi che affliggevano l'impero; viene descritto dalle fonti come uomo pio e religioso.\nDopo la morte dell'imperatore Maggioriano (7 agosto 461), assassinato dal \"magister militum\" d'Occidente Ricimero, si apr\u00ec una lotta per l'elezione del nuovo imperatore d'Occidente che coinvolse Ricimero, l'imperatore d'Oriente Leone I e il re dei Vandali Genserico. Ricimero voleva porre sul trono d'Occidente un imperatore debole, che potesse controllare: la sua origine barbarica gli impediva infatti di prendere il trono per s\u00e9 stesso. Genserico aveva rapito durante il Sacco di Roma (455) la moglie e le figlie di Valentiniano III (Licinia Eudossia, Placidia ed Eudocia) e aveva fatto sposare il proprio figlio Unerico con una delle due figlie dell'imperatore deceduto, Eudocia, imparentandosi cos\u00ec con la famiglia imperiale; il candidato di Genserico per il trono d'Occidente era Anicio Olibrio, che aveva sposato l'altra figlia di Valentiniano, Placidia, e che era quindi \u00abuno di famiglia\u00bb. A tale scopo mise sotto pressione entrambi gli imperi attaccando ripetutamente Italia e Sicilia, affermando che il trattato di pace stipulato con Maggioriano non era pi\u00f9 vincolante; Ricimero, che agiva autonomamente, invi\u00f2 una ambasciata a Genserico chiedendogli di rispettare il trattato, mentre l'imperatore d'Oriente, con una seconda ambasciata, tratt\u00f2 l'interruzione delle incursioni e la riconsegna delle donne di Valentiniano.\nRicimero, per\u00f2, decise di ignorare il candidato di Genserico e mise sul trono Libio Severo, scelto forse per compiacere l'aristocrazia italica, facendolo eleggere imperatore dal Senato il 19 novembre 461, a Ravenna (Severo fu poi riconosciuto dal Senato di Roma, come consuetudine).\nRegno.\nSevero si trov\u00f2 ad avere molte difficolt\u00e0 durante il suo regno, non ultime il mancato riconoscimento del suo potere e l'ingombrante presenza di Ricimero.\nPolitica interna.\nUno dei primi atti di Severo (\"Novella Severi\" 1, 20 febbraio 463) fu quello di annullare una dura legge del suo predecessore Maggioriano contro le gerarchie ecclesiastiche; \u00e8 possibile che questo suo favorire i voleri della Chiesa sia all'origine della sua fama di uomo religioso. Anche un'altra legge di Severo (\"Novella Severi\" 2, 25 settembre 465) sembra avvantaggiare i potenti, cancellando la possibilit\u00e0 per i \"coloni\" di affrancare i propri figli dal servizio sotto i grandi latifondisti dell'aristocrazia italica. Considerando anche il fatto che Severo prese residenza probabilmente a Roma (la sua prima legge conservatasi fu data nell'Urbe), si pu\u00f2 speculare che fosse stato in grado di ottenere l'appoggio dell'aristocrazia senatoria e delle gerarchie ecclesiastiche romane.\nContrasti con le province.\nL'Impero romano d'Occidente non regnava pi\u00f9 neanche nominalmente su alcune delle antiche province imperiali: la Britannia era stata abbandonata, l'Africa era stata conquistata dai Vandali, la Hispania dai Visigoti. L'area sotto il controllo di Libio era per\u00f2 ancor pi\u00f9 ristretta, in quanto la sua elezione non venne riconosciuta da alcune province, che erano governate da sostenitori di Maggioriano, come la Gallia di Egidio e la Dalmazia di Marcellino, che gli rifiutarono obbedienza.\nAnche l'imperatore d'Oriente, Leone I, non lo riconobbe, tanto che gli storici legati all'area orientale, Marcellino \"comes\" e Giordane, lo definiscono un usurpatore che si era appropriato del trono d'Occidente.\nTemendo che Marcellino marciasse contro di lui, Severo chiese all'imperatore d'Oriente di intervenire: Leone I invi\u00f2 come ambasciatore Filarco, facendo desistere Marcellino dall'attacco. Questo episodio, per\u00f2, \u00e8 un segno della stretta collaborazione che si instaur\u00f2 tra Marcellino, che nominalmente era alle dipendenze dell'imperatore d'Occidente, e Leone, imperatore d'Oriente, e dunque dell'allontanamento dell'Illiria dalla sfera di influenza dell'impero d'Occidente.\nSevero reag\u00ec all'insubordinazione di Egidio nominando un nuovo \"magister militum per Gallias\", il suo sostenitore Agrippino. Agrippino era stato accusato da Egidio, durante il regno di Maggioriano, di tradimento: trovato colpevole e condannato a morte, venne risparmiato, probabilmente per l'intervento di Ricimero, che lo us\u00f2 poi contro Egidio. Agrippino si rivolse ai Visigoti e col loro aiuto combatt\u00e9 contro Egidio e i suoi alleati Franchi, condotti dal re Childerico I: per ottenerne il sostegno, nel 462 Severo diede ai Visigoti l'accesso al Mar Mediterraneo, assegnando loro la citt\u00e0 di Narbona, separando di fatto Egidio dal resto dell'impero. Tra i pochi atti ufficiali di Libio Severo va forse inserita la nomina a prefetto del pretorio della Gallia, nel 464, di Arvando, che nel 468 sarebbe stato accusato di tradimento per aver cercato di ottenere la porpora e condannato a morte. La pena fu successivamente commutata nel'esilio e nella confisca dei beni su intercessione di Sidonio Apollinare (469).\nIn effetti, dunque, il dominio di Severo si riduceva alla sola Italia, anche se nel 465 la morte di Egidio riport\u00f2 brevemente la Gallia nella sfera di influenza dell'imperatore. All'azione di riconquista da parte di Severo va forse ricondotta la breve emissione di monete a nome di Severo da parte della zecca di Arelate.\nPredominio di Ricimero.\nRicimero fu l'effettivo detentore del potere durante il regno di Severo. Esistono monete di Severo che recano un monogramma talvolta identificato con quello di Ricimero, anche se probabilmente si tratta del monogramma di Severo; Ricimero fu inoltre citato nelle legende di alcuni gettorni subito dopo gli imperatori (\u00absalvis dd. nn. et patricio Ricimere\u00bb, ), anche se si tratta di coniazioni non ufficiali da parte di un sostenitore di Ricimero stesso, il \"praefectus urbi\" Plotino Eustazio.\nIl dominio di Ricimero fu tale che, nel registrare la sconfitta e morte del re degli Alani Bergor per mano del generale barbaro di Severo (6 febbraio 464, presso Bergamo), Marcellino \"comes\" concede la dignit\u00e0 regale a Ricimero:\nUna fonte, Cassiodoro, attribuisce persino la morte di Severo, altrimenti registrata come naturale dalle fonti, come dovuta ad avvelenamento voluto dal potente \"magister militum\".\nVandali.\nDurante il regno di Severo continuarono gli attacchi dei Vandali: Genserico era motivato dal desiderio di preda, in quanto il pretesto era la mancata concessione dei beni di Valentiniano III, ma sperava ancora di poter mettere Anicio Olibrio sul trono d'Occidente.\nA seguito di queste incursioni, alcuni esponenti dell'aristocrazia italica si recarono dall'imperatore per pregarlo di riconciliarsi con i Vandali: Severo scelse il patrizio Taziano e lo invi\u00f2 dai Vandali, i quali per\u00f2 rigettarono la proposta di pace, rimandando indietro Taziano a mani vuote.\nRapporti con l'Oriente.\nSebbene Severo non fosse stato riconosciuto dall'imperatore d'Oriente Leone I, le due corti ebbero comunque dei rapporti, come testimoniato dalla richiesta di intercessione con Marcellino avanzata da Severo presso l'imperatore d'Oriente e l'invio da parte di questi dell'ambasciata di Filarco.\nUn ulteriore tentativo di riappacificazione tra le due corti pu\u00f2 essere suggerito dalla scelta dei consoli, che, secondo la tradizione, avveniva con ciascuna corte che indicava uno dei due consoli per ciascun anno e riconosceva l'altro. Dopo aver assunto il consolato per l'anno 462 (il primo in cui era imperatore sin da gennaio, ma non riconosciuto dall'Oriente) e aver assegnato quello per l'anno 463 ad un influente esponente dell'aristocrazia senatoriale romana (Flavio Cecina Decio Basilio, prefetto del pretorio d'Italia dal 463 al 465), Severo accett\u00f2 di non nominare il console d'Occidente per il 464 e il 465, ma di accettare che entrambe le nomine di quell'anno fossero fatte dalla corte orientale.\nMorte.\nI dettagli della morte di Libio Severo sono affetti da incertezza: la versione maggiormente accreditata presso gli studiosi moderni \u00e8 che sia morto di morte naturale nell'autunno del 465.\nIl dubbio sull'anno \u00e8 minimo, dovuto ad un passo della \"Getica\" di Giordane in cui vengono attribuiti a Severo solo tre anni di regno, ma \u00e8 estremamente probabile che sia stato lo storico del VI secolo. Il giorno della morte \u00e8 indicato dai \"Fasti vindobonenses priores\" come il 15 agosto, ma \u00e8 pervenuta una legge di Severo datata al 25 settembre, che sposterebbe quindi la sua morte all'autunno, a meno che questa legge non sia postuma. Fu infine Cassiodoro, nel VI secolo, ad affermare che Severo era stato ucciso da Ricimero a tradimento, col veleno e nel proprio palazzo, ma tre anni dopo la morte dell'imperatore, il poeta Sidonio Apollinare affermava invece che fosse morto di morte naturale; va infatti notato che Ricimero non poteva avere, per quanto noto oggi, alcuna ragione per eliminare un imperatore che in realt\u00e0 era un fantoccio nelle sue mani, a meno che Severo non costituisse un ostacolo alla riconciliazione di Ricimero con Leone."}
{"id": "361775", "revid": "466539", "url": "https://it.wikipedia.org/wiki?curid=361775", "title": "Rex Harrison", "text": "Biografia.\nTipico rappresentante della figura del \"gentleman\" inglese, interprete misurato, elegante e disinvolto, Harrison inizi\u00f2 la sua carriera d'attore all'et\u00e0 di 18 anni, lavorando al \"Liverpool Rep Theatre\". Il successo giunse con l'interpretazione nello spettacolo \"French Without Tears\" di Terence Rattigan, in cui dimostr\u00f2 tutte le squisite capacit\u00e0 attoriali che gli consentirono di ottenere successivi ruoli di brillante protagonista in commedie leggere. Negli anni trenta e quaranta si afferm\u00f2 sia in Inghilterra che negli Stati Uniti come il \"miglior attore di commedie leggere del mondo\", grazie al suo stile ironico e sofisticato, di cui fece ampio sfoggio nei lavori teatrali tratti da opere di grandi commediografi come No\u00ebl Coward, Christopher Fry e Thomas Stearns Eliot.\nNegli stessi anni anche il cinema scopr\u00ec il suo talento. In Inghilterra ottenne il suo primo successo tratteggiando la gustosa figura di un reporter nel film \"La segretaria\" (1936) di Walter Reisch. Dotato di un \"humour\" sottile, divenne l'interprete ideale della commedia cinematografica inglese in pellicole quali \"Patrizia e il dittatore\" (1937) e \"Spirito allegro\" (1945).\nCarriera.\nMa sar\u00e0 a Hollywood che l'attore diverr\u00e0 una vera star dello schermo, spaziando nei generi pi\u00f9 disparati: dalle commedie sofisticate \"Infedelmente tua\" (1948) e \"Letto matrimoniale\" (1952), al film \"Anna e il re del Siam\" (1946), al thriller \"Merletto di mezzanotte\" (1960), ai film storici \"Cleopatra\" (1963), \"Il tormento e l'estasi\" (1965), concedendosi anche un'incursione nel genere \"fantasy\" con \"Il fantasma e la signora Muir\" (1947).\nL'attore continu\u00f2 a recitare in teatro anche in America e, nel giro di dieci anni, si aggiudic\u00f2 ben due Tony Award per la sua attivit\u00e0 sul palcoscenico: nel 1949 grazie all'interpretazione nel drammatico \"Anne of the Thousand Days\" di Maxwell Anderson e nel 1957 per la sua performance dell'elegante Prof. Higgins nel musical \"My Fair Lady\" di Alan Jay Lerner, ispirato al \"Pigmalione\" di Shaw, applaudito sulle scene di Londra e di Broadway. Nel 1964 \"My Fair Lady\" divent\u00f2 un film, per la regia di George Cukor, e Harrison venne chiamato a riprendere la sua interpretazione al fianco di Audrey Hepburn, guadagnandosi anche un premio Oscar.\nNegli anni settanta e ottanta l'attore continu\u00f2 l'attivit\u00e0 artistica, dividendosi tra teatro, cinema e televisione. Nel 1989 venne nominato \"Sir\" dalla regina Elisabetta II d'Inghilterra.\nVita privata.\nNel 1934 spos\u00f2 Collette Thomas, da cui ebbe un figlio (Noel, nato lo stesso anno), e dopo il divorzio nel 1942, si rispos\u00f2 con la collega Lilli Palmer (con cui visse a Portofino dal 1950 al 1955), sua compagna talvolta anche sulle scene, da cui ebbe un altro figlio e da cui divorzi\u00f2 poi nel 1957. Harrison si rispos\u00f2 altre quattro volte: con le attrici Kay Kendall (1957-1959) e Rachel Roberts (1962-1971), poi con Elizabeth Rees (1971-1975) e con Mercia Tinker (1978-1990). L'attore ebbe inoltre numerose relazioni sentimentali, una delle quali con l'attrice Carole Landis, morta suicida nel 1948.\nMor\u00ec all'et\u00e0 di 82 anni a causa di un tumore al pancreas, tre settimane dopo la sua ultima apparizione teatrale, nello spettacolo \"The Circle\" di W. Somerset Maugham.\nRiconoscimenti.\nPremio Oscar"}
{"id": "361777", "revid": "228587", "url": "https://it.wikipedia.org/wiki?curid=361777", "title": "Maratona di Roma", "text": "La Maratona di Roma \u00e8 una gara podistica di lunghezza \"standard\" con partenza ed arrivo in via dei Fori Imperiali.\nStoria.\nFin dall'inizio del XX secolo si corre una maratona a Roma.\nIl 2 aprile 1906 l'emiliano Dorando Pietri vinse tagliando il traguardo a piazza di Siena.\nDurante le Olimpiadi di Roma del 1960 la maratona venne vinta da Abebe Bikila () che apr\u00ec la stagione dei maratoneti africani, correndo a piedi nudi. Il percorso comprendeva l'Appia Antica e l'arrivo era posto all'Arco di Costantino.\nIl 6 settembre 1987 vinse il keniota-giapponese Douglas Wakiihuri (), grande icona del podismo mondiale.\nNel 1995 si ebbe una profonda riorganizzazione e la maratona assunse l'aspetto attuale (fino al 2018) con l'organizzazione a cura di Italia Marathon Club che nel giro di pochissimi anni la fece diventare la prima maratona italiana per partecipazione (fino a quasi 15000 finishers) e importanza (con la pi\u00f9 alta statistica di sempre di best time tra gli elite athlets uomini e donne), con la conquista della IAAF Gold Label per l'edizione 2011. Sempre nello stesso arco di tempo la \"Fun Run La Stracittadina\", collaterale alla Maratona di Roma, \u00e8 divenuta la pi\u00f9 partecipata non competitiva italiana con punte fino a 80000 presenze. Con la nuova edizione del 2019 e l\u2019organizzazione affidata alla federazione FIDAL, si prevedono nuovi cambiamenti del percorso. \nIl percorso.\nIl percorso \u00e8 pianeggiante per il 70% e attraversa il centro storico di Roma, si snoda sul lungotevere e raggiunge la Moschea di Roma a nord e la basilica di San Paolo fuori le mura a sud. Dato l'elevato numero di sportivi che vi prende parte, \u00e8 considerato il pi\u00f9 partecipato evento sportivo d'Italia. La prima edizione della gara, nella sua veste attuale, si \u00e8 svolta nel 1995.\nLa lunghezza di una maratona \u00e8 stata fissata in 42\u00a0km 195\u00a0m nel 1921 dalla IAAF: a caratterizzare una gara sono l'altimetria, il fondo, le condizioni atmosferiche, l'ampiezza del tracciato e le curve. Il tracciato di Roma \u00e8 veloce e piuttosto pianeggiante, in genere con bel tempo. La quota si mantiene tra i 5 e i 12\u00a0m s.l.m. (vedi altimetria).\nLa partenza \u00e8 in via dei Fori Imperiali, un viale molto spazioso che permette ai numerosi partecipanti di assestarsi senza congestioni. Gli atleti passano per piazza Venezia sotto la mole del Vittoriano, e scendono per via del Teatro di Marcello fino alla Bocca della Verit\u00e0. Affrontano una leggera salita, costeggiano il maestoso Circo Massimo lungo la via dei Cerchi e salgono lungo viale Aventino fino alla Piramide Cestia. Girano a destra e costeggiando il quartiere del Testaccio lungo via Marmorata.\nIl percorso segue il lungotevere verso nord fino al Porto di Ripetta, affrontando la leggera salita necessaria allo scorrere del Tevere. Attraversato il Ponte Cavour si inoltrano per Borgo Mazzini, un quartiere risorgimentale caratterizzato da ampie strade ordinate. Attraversano la spaziosa piazza Cavour e piegano di nuovo a sud per costeggiare le mura di Castel Sant'Angelo ed imboccare via della Conciliazione, che sbocca su davanti alla Basilica di San Pietro.\nDi qui comincia un tratto meno ricco di storia. Il percorso torna a dirigersi a nord lungo via Bastioni di Michelangelo, via della Giuliana fino a piazza Mazzini e raggiunge nuovamente il Tevere all'altezza del lungotevere Oberdan. Si scende dai bastioni piemontesi fino alla pista ciclabile sulle rive del Tevere, per poi affrontare la dura risalita al 13\u00ba km e continuare sul lungotevere.\nAl 15\u00ba km si incontra il ristoro del Foro Italico. I maratoneti risalgono a nord e piegano a est, abbandonano il Tevere, affrontano la piccola salita di uno svincolo e percorrono un tratto della tangenziale est di Roma, viale Tor di Quinto e viale del Foro Italico. Al 18\u00ba km si imbocca il viale della Moschea, una discesa di 450\u00a0m che costeggia la storica Moschea di Roma e porta al punto di ristoro del 20\u00ba km, lungo via dei Campi Sportivi.\nAl km 21,097 gli atleti attraversano il punto di met\u00e0 gara, attraversano piazzale Acqua Acetosa e ritornano sul lungotevere, per seguire il fiume verso valle per un lungo tratto. Al km 25 affrontano il sottopasso di Ripetta e imboccano la Passeggiata di Ripetta. Al km 27 il percorso si inoltra nel Centro Storico e diventa pi\u00f9 sconnesso e angustio. Del resto si attraversano i punti pi\u00f9 suggestivi della capitale. Si percorre piazza Navona verso sud, si piega a destra e si oltrepassa il Pantheon, si torna su piazza Venezia e si imbocca via del Corso, che procede rettilinea verso nord fino a piazza del Popolo e il punto di ristoro del km 30. Subito dopo si torna a sud lungo via del Babuino, che porta a piazza di Spagna, dominata dalla celebre scalinata di Trinit\u00e0 dei Monti.\nVie minori portano a costeggiare la Fontana di Trevi, in una isola pedonale lastricata con sanpietrini che costituisce il tratto pi\u00f9 accidentato della maratona. Si torna nuovamente su piazza Venezia e si ripercorre per 3\u00a0km il percorso iniziale, costeggiano il Teatro di Marcello e il Circo Massimo e raggiungendo la Piramide Cestia.\nDopo il ristoro del 35\u00ba km si prosegue in linea retta verso sud lungo la leggera discesa di viale Ostiense, si gira intorno alla Basilica di San Paolo fuori le mura (km 37) e si ripercorre via Ostiense verso nord. Quella che segue \u00e8 la parte pi\u00f9 tecnica: gli atleti devono affrontare una salita che li porta sull'Aventino, al ristoro del 40\u00ba km, quindi una dolce discesa di 360\u00a0m lungo viale Aventino. Dopo il viale di San Gregorio, dominato dal Colle Palatino e dall'Arco di Costantino, si incontra la salita pi\u00f9 dura del tracciato lungo l'ampia curva che abbraccia il Colosseo, che porta nuovamente su viale dei Fori Imperiali e al traguardo.\nOgni 5\u00a0km sono presenti dei punti di ristoro con dei giudici di gara. I tempi sono cronometrati grazie a dei chip posti dietro i pettorali.\nAlbo d'oro.\nI vincitori di tutte le edizioni a partire dalla riorganizzazione del 1995, che ha dato l'assetto attuale alla Maratona di Roma. In grassetto sono riportate le migliori prestazioni ottenute nella maratona.\nEdizioni.\n2005: XI edizione.\nL\u2019XI edizione della Maratona di Roma si \u00e8 svolta il 13 marzo 2005, con partenza alle ore 9:00.\nAlberico Di Cecco ( CS Carabineiri) ha vinto con un tempo di 2h 08'02\" rompendo il record di 2h 08' 27\" stabilito nel 2000 da Josephat Kiprono ().\nLa partecipazione \u00e8 stata di 10.000 atleti per la gara agonistica e 26.000 per la stracittadina di 5\u00a0km.\nTra le donne si \u00e8 imposta Silviya Skvortosova () con un tempo di 2h 28' 01\", solo 12\" sopra il record stabilito nel 2004 dall'italiana Ornella Ferrara.\n2006: XII edizione.\n La XII edizione della maratona della citt\u00e0 di Roma \u00e8 partita alle 9:15 di domenica 26 marzo 2006. Il tempo era soleggiato, la temperatura dell'aria dai 10 ai 20\u00a0\u00b0C, l'umidit\u00e0 media 35%.\nI partecipanti sono stati 12.308, di cui oltre 5000 gli stranieri, provenienti da 70 paesi diversi.\nIl tempo limite \u00e8 stato fissato a 8h in modo che anche gli amatori potessero chiudere la gara.\nL'ultimo arrivo registrato \u00e8 stato quello del canadese John Guthrie alle 16:44 (7h 25' 16\").\nNei tre giorni precedenti la gara \u00e8 stato aperto il Marathon Village, allestito nel Palazzo dei Congressi dell'Eur: una fiera dello sport ad ingresso gratuito (8000\u00a0m\u00b2).\nAlla maratona competitiva ha partecipato anche un gruppo di 10 ragazzi autistici, che percorreranno i 42\u00a0km a staffetta, grazie al Progetto Filippide.\nIl favorito Daniel Yego (Kenya, 3\u00b0 nel 2005) \u00e8 arrivato 11\u00ba in 2:15.49.\nIl trentatreenne italiano Daniele Camini, atleta delle Fiamme Gialle, ha conquistato un prestigioso secondo posto.\nTra le donne ha trionfato Tetyana Hladyr () con 2h 25'44\", tempo che infrange il precedente record per la maratona di Roma, fissato da Ornella Ferrara (2h 27' 49\" nel 2004). La Hladyr \u00e8 fidanzata con Oleksandr Kuzin che ha ottenuto il 5\u00ba posto tra gli uomini (2h 10' 09\").\nAl secondo posto Larissa Zousko 2h 26' 26\".\nRosalba Console (), unica italiana tra i favoriti, si \u00e8 ritirata al 32\u00ba km, messa in difficolt\u00e0 dal ritmo molto sostenuto.\nPer la prima volta un atleta cinese ha corso la Maratona di Roma: la maratoneta Dan Yanyan () che ha ottenuto un tempo di 2:36.52 (6\u00ba posto).\nParallelamente alla gara principale dalla X edizione si svolge la gara dei disabili, stesso percorso di 42\u00a0km su handbike e carrozzine, grazie al supporto del Comitato Italiano Paralimpico.\nGli atleti hanno usato le pi\u00f9 moderne Handbike, in cui il movimento \u00e8 azionato ruotando le braccia davanti a s\u00e9, piuttosto che le pi\u00f9 antiquate carrozzine in cui si deve comunicare il moto direttamente alle ruote.\nHanno partecipato 80 atleti disabili provenienti da 8 nazioni. Particolarmente problematico il percorso a causa dei lunghi tratti su sanpietrini, le tipiche pietre da pavimentazione delle strade romane, piccole e leggermente sconnesse, specie nell'area pedonale vicino Fontana di Trevi.\nTra gli uomini ha vinto Patrick Gastaud () in 1h 29'23\" e tra le donne Daniela Rota () in 2h 08' 52\".\nNella categoria tetraplegici uomini Alvise De Vidi, campione paraolimpico ad Atene 2004, ha ottenuto un tempo di 3h 24' 31\".\nStracittadina.\nLa stracittadina Fun Run \u00e8 una versione ridotta della maratona, aperta a tutti e non agonistica. Nel 2006 \u00e8 stata ridotta a 4\u00a0km 700\u00a0m per permettere una pi\u00f9 ampia partecipazione.\nIl percorso va da via dei Fori Imperiali a via delle Terme di Traiano.\nDei 40.000 iscritti, 10.034 sono arrivati, rompendo il muro dei 10.000 per la prima volta in Italia. I vincitori sono stati per gli uomini Pietro Leone, 22 anni di Catania. (11' 30\") e per le donne Catia Libertone, 20 anni di Campobasso (13' 24'\u2019)."}
{"id": "361817", "revid": "729019", "url": "https://it.wikipedia.org/wiki?curid=361817", "title": "Vasodilatazione periferica", "text": "La vasodilatazione periferica \u00e8 una reazione che avviene a livello cutaneo, causata da una diminuzione del tono costrittore dato dalla stimolazione dei nervi adrenergici, da adrenalina e noradrenalina. Dal momento che i capillari superficiali si presentano dilatati, la cute appare rossa e calda.\nLa vasodilatazione periferica \u00e8 innestata anche da una reazione dovuta alla liberazione di bradichinina (un metabolita delle \u03b12-globuline) oppure ad un aumento della presenza di anidride carbonica nel sangue, o ancora ad un aumento dell'acido lattico, cos\u00ec come un abbassamento del pH ematico."}
{"id": "361831", "revid": "120148941", "url": "https://it.wikipedia.org/wiki?curid=361831", "title": "Francesco Flora", "text": "Biografia.\nFiglio di Giuseppe, che scomparve prematuramente, e di Vincenza Di Lecce, Francesco Flora si concentr\u00f2 sullo studio del diritto, laureandosi in Giurisprudenza alla Sapienza - Universit\u00e0 di Roma, per poi dedicarsi alla letteratura. Come autore si mise in evidenza per due brevi raccolte poetiche, \"Immortalit\u00e0\" (1921) e \"Canti spirituali\" (1944) nelle quali descrisse la sua visione orfica del mondo.\nSegnatalosi all'attenzione del panorama culturale italiano nel 1921, con la pubblicazione del saggio \"Dal romanticismo al futurismo\", nel 1936 scrisse \"La poesia ermetica\", pubblicata da Laterza, in cui accomunava in un giudizio negativo la \"nuova lirica\" del primo dopoguerra italiano, accusandola, gi\u00e0 attraverso la denominazione, di essere oscura, difficile ed elitaria.\nOstile al fascismo, pur di non prendere la tessera del PNF rifiut\u00f2 la cattedra universitaria e un posto all'Accademia d'Italia, andando a dirigere l'unica impresa editoriale antifascista non soppressa, cio\u00e8 \u00abLa critica\u00bb, dove subentr\u00f2 al suo maestro Benedetto Croce. Dopo la seconda guerra mondiale, fond\u00f2 e diresse, tra le altre, la \u00abRassegna d'Italia\u00bb, insegn\u00f2 Letteratura italiana presso l'Universit\u00e0 di Bologna e fu membro dell'Accademia dei Lincei.\nFu molto diffusa, e varie volte ripubblicata, la sua \"Storia della letteratura italiana\", edita in cinque volumi dalla Arnoldo Mondadori Editore. Fra le altre opere, in cui innestava con vivacit\u00e0 artistica la filologia e la storia, si ricordano la \"Civilt\u00e0 del Novecento\" del 1934, il \"Foscolo\" del 1940, la \"Taverna del Parnaso\" del 1943, i \"Saggi di poetica moderna\" del 1949 e i due volumi della \"Poetica e poesia di Giacomo Leopardi\" usciti tra il '49 e il '50.\nLasci\u00f2 incompiuta la \"Guida alla poesia\", di cui scrisse cinque volumi a partire dal 1959, mentre ebbe al suo attivo anche due romanzi, \"La citt\u00e0 terrena\" del 1927 e \"Mida il nuovo satiro\" del 1950, cos\u00ec come delle raccolte di versi confluite, nel 1957, nel volume \"Canti spirituali\".\nGli interessi del filologo e dello storico si unirono a quelli dello studioso di estetica e della civilt\u00e0 contemporanea e da questo incontro nacquero le sue opere pi\u00f9 rilevanti, sorrette da una sua grande fiducia in un nuovo umanesimo che tenga conto del valore antico della parola.\nOpere critiche.\nDella copiosa e multiforme produzione letteraria di Francesco Flora, che lo stesso ebbe a definire \u00abestetica, filologica e critica ad un tempo\u00bb , \u00e8 utile citare almeno le seguenti opere critiche:\nRiconoscimenti.\nIl 17 febbraio 1963 ha ricevuto, dalla Giunta Comunale della Citt\u00e0, il Premio Archiginnasio di Bologna alla memoria."}
{"id": "361839", "revid": "599013", "url": "https://it.wikipedia.org/wiki?curid=361839", "title": "Irs", "text": ""}
{"id": "361843", "revid": "2131061", "url": "https://it.wikipedia.org/wiki?curid=361843", "title": "Indipend\u00e8ntzia Rep\u00f9brica de Sardigna", "text": "iRS - indipend\u00e8ntzia Rep\u00f9brica de Sardigna (\"indipendenza Repubblica di Sardegna\" in italiano) \u00e8 stato un movimento politico indipendentista sardo non violento. Le sue iniziative hanno ottenuto l'attenzione dei giornali isolani ed extraisolani, in particolar modo riguardo allo sbarco in Sardegna di rifiuti campani, ma anche in riferimento al denunciato inquinamento radioattivo nel poligono militare di Perdasdefogu-Salto di Quirra, e alle speculazioni e all'usura a danno del territorio, dell'agricoltura e dell'allevamento sardo .\nStoria.\nIdeato nel 1998 dagli animatori del progetto web denominato \"Su Cuncordu pro s'Indipend\u00e8ntzia de sa Sardigna\" tra cui Franciscu Sedda, Frantziscu Sanna e Franciscu Pala, il movimento si costituisce ufficialmente nel 2002 con l'adesione di altre personalit\u00e0 indipendentiste come Gavino Sale e Juanneddu Sedda.\nSi presenta per la prima volta alle elezioni provinciali che si tengono in Sardegna nel 2005 . Ottiene l'1,7% su base regionale (14\u00a0000 voti), e il 3,7% nella provincia di Sassari, dove elegge Gavino Sale come consigliere.\nAlle elezioni politiche del 2006 presenta proprie liste alla Camera e al Senato e raccogliendo circa 10\u00a0000 voti (l'1,1% nella regione). Sceglie invece di non presentarsi alle elezioni politiche del 2008.\nIn occasione delle elezioni regionali del 2009 il Movimento ottiene il 3,06% dei voti (29.640 preferenze) alle liste regionali per il candidato presidente Gavino Sale e il 2,07% (17.141 voti) alle liste provinciali.\nElegge 3 consiglieri provinciali alle elezioni del 2010.\nNegli ultimi mesi del 2010 si apre una grave crisi interna al movimento, che vede la contrapposizione tra Gavino Sale e suoi sostenitori da un lato, e, dall'altro, Ornella Demuru, altri membri dell'Esecutivo Nazionale e Michela Murgia, scrittrice e simpatizzante del movimento. \nDue dei consiglieri provinciali eletti, Bobore Bussa e Sebastian Madau, escono dal partito in seguito alla scissione aderendo ad un nuovo progetto politico denominato ProgReS Progetu Rep\u00f9blica de Sardigna.\nAlle Elezioni regionali in Sardegna del 2014 il partito si presenta nella coalizione di centro-sinistra a sostegno di Francesco Pigliaru, ottenendo lo 0,82% e Gavino Sale \u00e8 stato eletto consigliere regionale. Tuttavia, nel 2015, il Consiglio di Stato ha invalidato l'elezioni di quattro consiglieri, compreso lo stesso Sale.\nIdeologia.\niRS si definisce come movimento indipendentista e nonviolento, ispirato a valori progressisti e repubblicani. Il movimento rifiuta l'etichetta di \"nazionalista\", si definisce \"non sardista\" e \"non autonomista\" e rifiutava inizialmente alleanze sia con partiti italiani, che con quelli autonomisti come il Partito Sardo d'Azione. Si \u00e8 presentato comunque con la coalizione di centro-sinistra alle elezioni regionali in Sardegna del 2014.\nSia Su Cuncordu che iRS adottano come simbolo l'Albero Arborense, un albero deradicato antico simbolo del Giudicato di Arborea e simbolo delle istituzioni giudicali contro gli occupanti catalano-aragonesi."}
{"id": "361849", "revid": "16066", "url": "https://it.wikipedia.org/wiki?curid=361849", "title": "Linguaggio di programmazione C", "text": ""}
{"id": "361852", "revid": "547992", "url": "https://it.wikipedia.org/wiki?curid=361852", "title": "Guglielmo VI del Monferrato", "text": "Biografia.\nGiovinezza.\nPartecip\u00f2 a diverse campagne militari con il padre. Lo si ritrova nel 1191 a combattere contro gli Astigiani presso Montiglio. Tra il 1193 e il 1199 compare in molti atti pubblici insieme con il padre. Il 12 giugno 1199, negli accordi stipulati con Acqui Terme, si conveniva che, sostituendo Bonifacio, sarebbe stato in citt\u00e0 con 20 cavalieri per combattere contro gli Alessandrini e il 27 ottobre era presente presso Saluggia nei patti stipulati con il Comune di Vercelli.\nMatrimonio.\nIl 9 agosto 1202 si sposa con Berta di Clavesana (1180 \u2013 1224), figlia di Bonifacio, Marchese di Clavesana, Conte di Cortemiglia.\nMarchese di Monferrato.\nIl padre Bonifacio, partito per la crociata, rimanendo fedele aglle promesse fatte ai comuni di Asti ed Alessandria, nomin\u00f2 suo figlio marchese di Monferrato a pieno titolo.\nBen presto Guglielmo dovette rivolgere le sue attenzioni verso Asti, protetta dai milanesi, che stava diventando via via pi\u00f9 potente e con la quale sia avevano avuti pi\u00f9 volte scontri feroci.\nNell'agosto 1203, ancora a nome di suo padre, Guglielmo si accord\u00f2 con i comuni di Alba e Alessandria contro Asti. Ma sia per la poca perseveranza degli alleati che per le cessioni fatte da Guglielmo, egli dovette riconoscere la sconfitta nell'aprile 1206: il trattato di pace non apparve per\u00f2 troppo pesante ai monferrini. Nonostante ci\u00f2, il marchesato, dopo anni e anni di guerre, appariva, come scriveva Ogerio Alfieri, \"gravato dalla guerra e incapace di sostenerla\".\nAccettato il trattato anche dagli alleati, Guglielmo si ripromise di farlo rettificare anche da Bonifacio, ma egli mor\u00ec in Terrasanta e non ne seppe mai nulla. Quando Bonifacio si spense, la successione al trono di Tessalonica avvenne con il fratello di Guglielmo, Demetrio.\nGuglielmo VI contro l'Impero.\nPer tradizione, gli Aleramo erano di fazione ghibellina, fieri sostenitori del partito svevo (Corrado era anche imparentato con Federico Barbarossa). Guglielmo VI si avvicin\u00f2 invece all'oppositore imperiale, Ottone IV di Brunswick. In realt\u00e0, sebbene avessero stretto alleanza e avessero previsto qualche campagna, Guglielmo dovette deludersi del suo protettore, dal quale si aspettava molto di pi\u00f9. Le poche campagne fatte sotto suo ordine furono dirette contro piccoli potentati e l'unica riuscita ebbe come successo il sacco di Cuneo.\nGuglielmo si associa agli Svevi.\nNuovamente al seguito di Ottone IV alla Dieta di Lodi, presto lo abbandon\u00f2 definitivamente preferendogli Federico II: il 14 luglio 1212, assieme ad altri rappresentanti del partito svevo, ricevette con tutti gli onori Federico a Genova. Da l\u00ec, guidandolo attraverso le sue terre, lo condusse verso la strada per la Germania.\nPartecipando al Concilio Lateranense del 1215, egli peror\u00f2 la causa di Federico contro Ottone IV. Pi\u00f9 volte fu in terra tedesca per volere di Federico II, e durante queste sue assenze i suoi nemici meditarono, senza ottenere risultati, di impossessarsi delle terre monferrine. Le vicende di quegli anni lo videro pi\u00f9 volte impegnato in lunghe lotte contro Asti e Alessandria, senza mai ottenere grossi risultati. Ma in lui stava nascendo il desiderio di vendicare il padre e di lanciarsi nella crociata.\nGuglielmo e l'Oriente.\nPresosi a cuore della faccenda di vendicare il padre, Guglielmo (incitato anche dai suoi menestrelli ed in particolare da Elia Carel), decise di partire per l'Oriente ben consapevole della inadeguatezza degli aiuti che avrebbe potuto apportare. Papa Onorio III lo convinse a guidare la spedizione crociata contro l'Egitto, ma la venuta in Italia di Demetrio del Monferrato convinse a modificare l'obiettivo della missione e a rivolgerla verso la citt\u00e0 greca.\nDichiaratosi pi\u00f9 volte pronto a partire, dovette spesso rinviare a causa delle minacce dei suoi nemici in Piemonte e delle ristrettezze economiche che lo costrinsero ad impegnare il marchesato nelle mani dell'imperatore Federico II (trattato di mutuo di Catania del 1224): riusc\u00ec infine a piegare alcune citt\u00e0 e a convincerle a fornire uomini per la crociata.\nUltimi tempi e morte.\nDal febbraio 1223 lo troviamo nondimeno accanto a Federico II a Capua, Ferentino e Sora; la spedizione in Oriente, invece, venne sempre ritardata fino almeno al 1225, quando si decise la partenza da Brindisi: al momento di mollare gli ormeggi, per\u00f2, egli si sent\u00ec male e tutto venne bloccato fino almeno alla primavera 1226. Quando, infine sotto le pressioni di Onorio III l'esercito si mosse, i continui ritardi e le disorganizzazioni furono fatali per l'esito dell'impresa. Guglielmo VI mor\u00ec intorno al 17 settembre nei pressi del porto greco di Almyros. L'esercito si ammal\u00f2 di dissenteria e si sciolse.\nArte.\nMolti contestarono a Guglielmo VI i suoi modesti orizzonti. La spedizione orientale, mai effettuata, fu motivata anche dalle critiche mosse contro il marchese dai trovatori provenzali che prima di allora si erano legati alla corte monferrina. Le gesta delle imprese in terrasanta di Bonifacio e Corrado di Monferrato erano state cantate dai poeti trobadorici del tempo che ormai, delusi dalle contenute guerre capeggiate da Guglielmo, decisero di lasciare i territori aleramici.\nDiscendenza.\nIn giovent\u00f9, Guglielmo fu fidanzato con Sofia, figlia di Federico Barbarossa. Il matrimonio ebbe luogo nel 1187 (lo sposo avrebbe avuto circa 14 anni e la sposa circa 25), ma da questo matrimonio non ci furono figli: Sofia mor\u00ec nello stesso anno.\nDa Berta di Clavesana Guglielmo ebbe:"}
{"id": "361870", "revid": "15756", "url": "https://it.wikipedia.org/wiki?curid=361870", "title": "Laicato", "text": "Il laicato \u00e8 l'insieme dei \"laici\" intesi come tutti i fedeli di una religione che non appartengono al clero. Il termine \"laico\" deriva dal greco \"\u03bb\u03b1\u03ca\u03ba\u03cc\u03c2, laik\u00f3s - uno del popolo\", dalla radice \"\u03bb\u03b1\u03cc\u03c2, la\u00f3s - popolo\".\nCattolicesimo romano.\nNel cattolicesimo romano il termine \"laico\" indica una persona che non sia un \"chierico\", quindi che non sia stata ordinata diacono, prete o vescovo. In dettaglio, quindi, \u00e8 laico:\nFino al Concilio Vaticano II, in ogni definizione di \"laico\" si metteva l'accento sul suo carattere \"negativo\": \u00e8 laico colui che non \u00e8 prete, e per estensione anche colui che non \u00e8 religioso (di per s\u00e9, il contrario di \"religioso\" sarebbe \"secolare\": esistono, quindi, religiosi preti e secolari preti, religiosi laici e secolari laici); era inevitabile che con ci\u00f2 si sottolineasse come il laico si trovasse ad un livello inferiore rispetto ai chierici nell'ordinamento della Chiesa.\nA proposito della storia medievale si parla talvolta di \"partecipazione dei laici alla vita della Chiesa\", ma con questa espressione normalmente si fa riferimento all'influenza, pi\u00f9 o meno forte, che le autorit\u00e0 secolari (principi, conti, comuni, il Sacro romano imperatore, etc.) potevano esercitare sugli affari ecclesiastici, come la scelta dei vescovi o il patronato su parrocchie e abbazie. Anche nel Medioevo, ad ogni modo, esistevano forme organizzate di vita cristiana tipicamente laicali, come i \"terz'ordini\", i movimenti di beghine e beghini, e dei begardi, le confraternite: forme di cristianesimo laicale durate molti secoli (fino a tutto il secolo XIX) e oggi assimilabili alle diverse associazioni e movimenti cattolici.\nCon il Concilio Vaticano II la Chiesa cattolica ha voluto ripensare a una vocazione propria dei laici: essi sono i membri della chiesa il cui ruolo \u00e8 \"cercare il regno di Dio trattando le cose temporali e ordinandole secondo Dio\". Il loro ruolo \u00e8 santificare il mondo creato rendendolo pi\u00f9 cristiano nelle sue strutture e sistemi:\nIl documento conciliare ha voluto dunque ribadire che i laici sono membri della Chiesa a pieno titolo: condividono con la Chiesa intera il fine della \"santificazione del mondo\", in vista di \u00abun pi\u00f9 profondo legame degli uomini con Dio\u00bb (Catechismo della Chiesa Cattolica 775), agendo con libert\u00e0 e responsabilit\u00e0 personale e non come \"agenti\" della gerarchia ecclesiastica. Con il battesimo sono resi membri della Chiesa, e crescono in intima unione con Dio all'interno del mondo. La causa della santit\u00e0 dei laici, perci\u00f2, pur nel distacco del cuore dalle cose mondane, non \u00e8 il \"distacco dal mondo\" in senso materiale, fisico, ma la \"santificazione del mondo materiale\" in unione con Ges\u00f9 Cristo, che per il cristiano \u00e8 Figlio di Dio incarnato nel mondo.\nDonne e uomini laici, dunque, appartenenti ad ogni professione e alle diverse condizioni famigliari, svolgendo il loro lavoro nel mondo con spirito cristiano, hanno ricevuto la vocazione di estendere il Regno di Dio. Secondo ripetuti pronunciamenti di papi e vescovi cattolici, i laici dovrebbero dire \"noi siamo Chiesa\" alla stessa maniera dei chierici che formano la gerarchia.\nDurante la liturgia i laici svolgono alcuni compiti, che vengono riconosciuti in forma stabile attraverso l'istituzione in uno dei diversi \"ministeri\".\nInoltre, come effetto del declino delle vocazioni ai ministeri ordinati, cattolici laici possono farsi carico di alcuni dei ruoli che prima erano compito esclusivo dei preti, come la distribuzione della comunione, la conduzione di un funerale o la presidenza di una liturgia festiva che non comprenda la messa.\nNella prospettiva cattolica, l'ordinazione sacerdotale \u00e8 valida soltanto all'interno della successione apostolica. Per questo motivo i ministri \"ordinati\" al di fuori di detta successione (per esempio in una chiesa riformata) restano pur sempre dei \"laici\" agli occhi di un cattolico.\nProtestantesimo.\nGi\u00e0 dai tempi della Riforma del XVI secolo il protestantesimo ha cancellato ogni distinzione formale tra laicato e clero, semplicemente rifiutando l'esistenza del secondo di questi (un clero ontologicamente distinto dal resto della Chiesa perch\u00e9 investito di una specifica funzione sacerdotale). Nel cristianesimo protestante, dunque, soprattutto nelle denominazioni riformate e nel mondo evangelicale, tutti i credenti sono sacerdoti e tutti sono laici: il concetto di \"laico\" si sovrappone del tutto a quello di \"membro di Chiesa\" e l'unico sacerdozio riconosciuto, oltre a quello di Ges\u00f9 Cristo, \"unico mediatore tra Dio e gli uomini\" (1Tm ), \u00e8 quello comune a tutti i credenti in forza del loro battesimo (1Pt ).\nNelle Chiese protestanti continuano ad esistere dei ministeri, come quello del pastore (incaricato della cura d'anime, della predicazione e della guida del culto), del diacono (incaricato dell'assistenza ai bisognosi), dell'anziano (che - normalmente all'interno di un organo collegiale detto concistoro - \u00e8 responsabile della direzione della Chiesa locale). L'essere istituito in uno di questi ministeri, tuttavia, non cambia lo \"status\" di un singolo cristiano, che continua a rimanere un laico a tutti gli effetti (e una volta cessato l'esercizio di un ministero, ritorna ad essere un membro di Chiesa come gli altri).\nDurante la celebrazione del culto, per esempio, la guida dell'assemblea, la predicazione, e anche la presidenza della Santa Cena con la distribuzione del pane e del vino, possono essere tranquillamente affidate ad un qualsiasi membro di Chiesa. Il fatto che a far ci\u00f2 sia normalmente un pastore \u00e8 conseguenza della sua preparazione teologica e della conferma del suo ministero attraverso l'istituzione (normalmente accompagnata del gesto simbolico dell'imposizione delle mani) e l'elezione da parte della Chiesa locale, ma non di un qualche \"potere\" che un \"laico\" invece non avrebbe, o di uno \"status\" che lo differenzierebbe dagli altri.\nAnche alcune caratteristiche peculiari del clero cattolico, come l'obbligo di celibato per preti e vescovi, o il fatto che del clero possano far parte soltanto i maschi, decadono nelle Chiese protestanti. La dottrina della Chiesa cattolica, anche quando ammetta l'esistenza di un sacerdozio universale dei credenti, distingue da esso un \"sacerdozio ministeriale\" che in qualche modo \"estrae\" un uomo dal laicato: lo stesso Concilio Vaticano II ha ribadito che \u00abIl sacerdozio comune dei fedeli e il sacerdozio ministeriale o gerarchico [...] differiscono tra loro non tanto per grado ma per essenza\u00bb, sebbene siano \u00abordinati l'uno all'altro\u00bb (Lumen Gentium 10). Tutto ci\u00f2 nel Protestantesimo non ha nessuna validit\u00e0.\nCiononostante, nelle abitudini di alcune chiese protestanti, si parla comunque di \"laici\" per indicare i membri di Chiesa che non hanno una funzione stabile, soprattutto che non sono pastori.\nComunione anglicana.\nLe Chiese anglicane si sono proposte e si propongono come una sorta di \"terza via\" tra cattolicesimo e protestantesimo. In particolare, molti riti tipici del cattolicesimo romano sono stati conservati, soprattutto nella High Church e nel cosiddetto Anglocattolicesimo. Insieme con questi riti, \u00e8 stato conservato un clero che ricalca la divisione tipica del cattolicesimo e delle Chiese orientali: esistono dunque diaconi, preti e vescovi anglicani, ordinati da un vescovo e distinti dal resto del laicato.\nA livello parrocchiale locale, alcuni laici sono eletti per fare parte di un consiglio detto \"vestry\" (un istituto simile, il consiglio pastorale parrocchiale, \u00e8 stato creato anche nelle parrocchie cattolico-romane dopo l'ultimo concilio).\nNonostante l'esistenza di ministri ordinati, tuttavia, nelle Chiese della Comunione anglicana i laici hanno voce anche nell'ordinamento legislativo delle Chiese stesse. Nella Chiesa episcopale degli Stati Uniti d'America, per esempio, in ogni diocesi vengono eletti quattro chierici (preti o diaconi) e quattro laici che entrano a far parte della \"House of Deputies\" della \"Convenzione Generale\" (\"General Convention of the Episcopal Church\"), il supremo corpo legislativo e di governo dell'intera Chiesa.\nIl termine \"laico\" pu\u00f2 anche riferirsi a persone che svolgono un servizio durante le celebrazioni liturgiche pur senza essere stati ordinati chierici.\nMetodismo.\nUn'antica tradizione nelle Chiese metodiste \u00e8 la presenza del \"Lay Preacher\" (predicatore laico) come guida della preghiera di un gruppo (chiamato \"circuito\"), all'interno di chiese o di altri luoghi di incontro. Un tempo il \"lay preacher\" camminava o cavalcava in un'area predefinita, comprendente diversi luoghi di riunione, secondo uno schema predefinito e a degli orari stabiliti: in quei luoghi si raccoglievano i credenti per ascoltare il predicatore.\nAnche dopo l'istituzione di ministri e pastori, la tradizione del \"lay preacher\" continu\u00f2. Ancora oggi questi predicatori vengono nominati dalle singole comunit\u00e0 e invitati dalle comunit\u00e0 vicine: sono una sorta di assistenti del ministro e ne svolgono anche alcune funzioni quando questi si devono assentare.\nI laici nel Buddhismo.\nNel Buddhismo esiste una suddivisione tra laici e chierici/monaci. \nNel Buddhismo cinese ci sono di solito laici che indossano una veste nera e a volte una fascia marrone a connotare il fatto che hanno preso i cinque precetti buddhisti.\nI laici nel primo buddhismo.\nPur essendo il buddhismo nato e sviluppatosi per lungo tempo come una religione eminentemente monastica, pure il canone buddhista non \u00e8 avaro di insegnamenti rivolti ai laici. Gotama Buddha era conscio delle limitazioni e degli inconvenienti che possono ostacolare il progresso spirituale dei laici, per cui indirizzava i suoi insegnamenti soprattutto alla comunit\u00e0 monastica. Eppure, per quanto difficile, non credeva impossibile che dei laici potessero procedere con grande beneficio nella pratica fino a conseguirne i frutti tra i pi\u00f9 elevati. Nonostante la totale dipendenza dei monaci dai laici per soddisfare i loro bisogni primari, cibo, medicine e vestiario inclusi, i primi non devono essere mai nelle condizioni di poter supervisionare, giudicare o imporre un indirizzamento particolare alla vita dei laici. La sola misura diretta che la comunit\u00e0 monastica pu\u00f2 adottare nei casi in cui dei laici si dimostrino di condotta talmente reprensibile o malvagia da non poter essere passivamente condonata, \u00e8 quella di rifiutare di accettare le loro offerte praticando il \"pattam nikujjana kamma\", una forma di boicottaggio sociale prevista dalla disciplina monastica, che consiste nel rovesciare la ciotola durante l'elemosina perch\u00e9, passando di fronte ai laici riprovevoli, questi non gli possano offrire niente.\nNel canone buddhista si distinguono due classi di laici: gli \"up\u0101saka\" (\"up\u0101sik\u0101\", femm.) e i \"gahapati\" (\"gahap\u0101t\u0101n\u012b\", femm.). I primi sono quei laici che hanno inteso coinvolgersi a tale punto nella loro pratica dal volersi prendere personalmente e direttamente cura di una comunit\u00e0 monastica durante il periodo di ritiro della stagione delle piogge, il vassa, e di ascoltare con assiduit\u00e0 gli insegnamenti di dottrina (\"Dhamma\") elargiti. Costoro seguono fedelmente i precetti buddhisti e prendono i tre rifug\u00ee. I secondi sono i laici ordinari, detti dallo Edgerton laici \"capitalisti\", in origine \"capi di corporazione\", pi\u00f9 interessati all'accumulo delle ricchezze e al godimento dei sensi che alla scrupolosa pratica etica buddhista."}
{"id": "361895", "revid": "3831", "url": "https://it.wikipedia.org/wiki?curid=361895", "title": "Adda figlio di Ida", "text": ""}
{"id": "361898", "revid": "123165819", "url": "https://it.wikipedia.org/wiki?curid=361898", "title": "2036", "text": ""}
{"id": "361902", "revid": "123165826", "url": "https://it.wikipedia.org/wiki?curid=361902", "title": "2037", "text": ""}
{"id": "361904", "revid": "260676", "url": "https://it.wikipedia.org/wiki?curid=361904", "title": "2038", "text": ""}
{"id": "361910", "revid": "744331", "url": "https://it.wikipedia.org/wiki?curid=361910", "title": "Futboll Klub Dinamo Tirana", "text": "Il Futboll Klub Dinamo Tirana, noto come Dinamo Tiran\u00eb (in italiano: Dinamo Tirana), \u00e8 una societ\u00e0 calcistica con sede a Tirana, in Albania.\nDalla stagione 2021-2022 milita nella Kategoria Superiore, la massima divisione del campionato albanese.\n\u00c8 la seconda squadra pi\u00f9 titolata d'Albania, avendo vinto il campionato nazionale per 18 volte e la Coppa d'Albania per 13 volte. Insieme al ed al , le altre squadre della capitale, \u00e8 uno dei tre club storicamente pi\u00f9 importanti d'Albania.\nIl suo rivale principale \u00e8 la concittadina .\nDisputava le partite interne allo stadio Selman St\u00ebrmasi, impianto da posti, prima della retrocessione in Kategoria e Par\u00eb.\nStoria.\nLa fondazione del club risale al 3 marzo 1950, quando il Ministro dell'Interno albanese costitu\u00ec la squadra nel periodo del regime comunista di Enver Hoxha. Dal 1950 al 1953 la Dinamo vinse quattro campionati albanesi di fila e registr\u00f2 25 vittorie consecutive, un record tuttora imbattuto per il calcio albanese e quarta striscia di vittorie pi\u00f9 lunga di sempre nel calcio europeo.\nNel 1967 la Dinamo vinse il campionato per la nona volta, lasciandosi dietro di un punto il 17 N\u00ebntori (oggi Tirana), radiato dalla federazione tre giornate prima della fine del campionato. Questo titolo non \u00e8 tuttavia riconosciuto dall'UEFA.\nNel 1989 ottenne il terzo posto nel campionato vinto dal 17 N\u00ebntori, qualificandosi alla Coppa delle Coppe per la terza volta nella propria storia. Nei preliminari elimin\u00f2 il , battendolo per 4-0 al ritorno in casa dopo il 3-0 subito in Bulgaria all'andata. Si tratta della pi\u00f9 larga vittoria del club in una competizione. Nel turno successivo fu la a eliminare gli schipetari, che pure avevano vinto il match di andata.\nNel 1995 la squadra fu ridenominata \"KS Olimpik Tirana\" per cancellare il passato comunista, ma la denominazione originale torn\u00f2 appena due anni dopo.\nNel 2001-2002 la squadra torn\u00f2 a vincere il titolo nazionale dopo dodici anni. Un altro successo fu colto nel 2007-2008, quando la Dinamo si aggiudic\u00f2 l'alloro nazionale battendo all'ultima giornata per 2-1 il in una partita che gioc\u00f2 in 9 uomini contro 11 per ben 36 minuti. Nel 2008 vinse per la seconda volta la Supercoppa d'Albania, mentre il diciottesimo titolo fu vinto nel 2009-2010.\nNel 2011-2012 la squadra visse la peggiore stagione della propria storia: termin\u00f2 il campionato all'ultimo posto con soli 13 punti ottenuti in 26 partite, con sole 3 vittorie, rimediando la prima retrocessione in seconda divisione. Da allora ha pi\u00f9 volte rischiato di cadere in terza serie.\nAd ottobre 2019 la squadra viene acquistata da Marco Pontrelli (ex presidente della Triestina nel 2014-2015) con l'obiettivo di riportare la squadra ai massimi livelli come lo era prima del 2012. Viene nominato allenatore Fabrizio Cammarata e direttore sportivo Enzo Passarelli. La squadra non va oltre il settimo posto in classifica nel campionato 2019-2020. Alla fine del dicembre 2020, con la squadra prima in classifica e imbattuta, Cammarata lascia il posto al connazionale Francesco Moriero, ingaggiato insieme a Fabrizio Miccoli, suo vice. I due si dimettono il 1\u00ba marzo 2021.\nTifoseria.\nIl gruppo di ultras della squadra sono i \"Blue Boys\", costituitisi nel 2008. Il sodalizio ha reclutato centinaia di membri nei primi anni dopo la formazione.\nOrganico.\nRosa 2021-2022.\n\"Aggiornata al 17 luglio 2021\".\nDinamo Tirana in Europa.\n\"al 2 luglio, 2009.\""}
{"id": "361912", "revid": "84184", "url": "https://it.wikipedia.org/wiki?curid=361912", "title": "Barry", "text": ""}
{"id": "361925", "revid": "1318658", "url": "https://it.wikipedia.org/wiki?curid=361925", "title": "Arrondissement di Corte", "text": "L\"arrondissement\" di Corte \u00e8 un \"arrondissement\" dipartimentale della Francia situato nel dipartimento della Corsica settentrionale, nella regione della Corsica.\nStoria.\nFu creato nel 1800, sulla base dei preesistenti \"distretti\", nel dipartimento del \"Golo\" (non pi\u00f9 esistente, corrispondente all'attuale Corsica settentrionale).\nDal 1\u00ba gennaio 2010 i cantoni sono passati da 10 a 14 per effetto della cessione dei cantoni di\nAlto di Casacconi, di Campoloro di Moriani, di Fiumalto d'Ampugnani e di Vescovato avvenuta da parte dell'arrondissement di Bastia.\nComposizione.\nL\"arrondissement\" \u00e8 composto da 158 comuni raggruppati in 14 cantoni:"}
{"id": "361936", "revid": "400694", "url": "https://it.wikipedia.org/wiki?curid=361936", "title": "La Bruy\u00e8re", "text": ""}
{"id": "361941", "revid": "235890", "url": "https://it.wikipedia.org/wiki?curid=361941", "title": "Momento di dipolo elettrico", "text": ""}
{"id": "361944", "revid": "2218740", "url": "https://it.wikipedia.org/wiki?curid=361944", "title": "Proposizione subordinata", "text": "Una proposizione subordinata (o \"dipendente\") \u00e8 una proposizione che dipende da un'altra proposizione. Non ha un'autonomia sintattica (se considerata da sola), ed \u00e8 retta da preposizioni, locuzioni avverbiali, pronomi o congiunzioni. Pu\u00f2 essere \"esplicita\" (verbo coniugato in un modo finito) o \"implicita\" (il verbo \u00e8 coniugato in un modo indefinito).\nAd esempio, nella frase \"Il cane insegue il gatto che scappa\", la proposizione subordinata (proposizione relativa) \u00e8 \"che scappa\", mentre \"Il cane insegue il gatto\" \u00e8 la proposizione reggente, che in tal caso \u00e8 anche la proposizione principale.\nAll'interno di un periodo complesso, essa ha la stessa funzione di un complemento, come nella seguente coppia di enunciati:\nProposizioni subordinate a seconda della funzione.\nA seconda della loro funzione, quindi, le proposizioni subordinate si suddividono in tre tipi:\nSubordinazione esplicita.\nTipica della subordinazione esplicita \u00e8 la formazione di una frase secondaria caratterizzata dall'uso di un verbo coniugabile per modo, tempo e per persona. La secondaria esplicita \u00e8 formata con i cosiddetti modi finiti (indicativo, condizionale, imperativo o congiuntivo). Grazie a questi modi, l'uso di un verbo coniugato secondo la persona indica direttamente qual \u00e8 il soggetto.\nEsempi:\nIl tempo che viene usato nella proposizione subordinata indica rispetto alla principale un rapporto di contemporaneit\u00e0, anteriorit\u00e0 o posteriorit\u00e0.\nSubordinazione implicita.\n\u00c8 quella ottenuta con l'uso dei modi indefiniti come l'infinito, il gerundio ed il participio, non coniugabili a seconda della persona.\nPu\u00f2 succedere che il soggetto della principale coincida con quello della secondaria. \u00c8 questo il caso dell'ultimo esempio riportato (\"Rita dice che \u00e8 a casa\"). A questo punto, vale la pena semplificare l'enunciato nel modo che segue:\nIl soggetto della subordinata non \u00e8 indicato, dato che l'infinito non \u00e8 coniugabile secondo la persona. Comunque, questo sar\u00e0 recuperabile dalla principale. Considerazioni simili riguardano gli esempi seguenti, introdotti dalla subordinata con l'uso del gerundio e del participio:\nL'esempio corrisponde alla costruzione con l'esplicita \"dopo che era partita da Senigallia, Maria si \u00e8 diretta verso Ancona\".\n(che corrisponde a ...\"Siccome era in ritardo, Maria si \u00e8 diretta verso Ancona\").\nSecondariamente, la subordinazione implicita \u00e8 possibile quando i soggetti della principale e della subordinata non coincidono, soprattutto nel caso di costruzioni impersonali:\nIn questo caso, comunque, \"leggendo\" indica il corrispondente di \"quando si legge\", dunque un costrutto impersonale, mentre il soggetto della principale \u00e8 \"il tempo\".\nCostruzioni con la subordinazione implicita di soggetti in aperto contrasto tra di loro non sono impossibili, ma rare e talvolta stilisticamente pesanti:\nIn quest'ultimo esempio si nota la corrispondenza con un costrutto tipico della lingua latina, ovvero l'ablativo assoluto, chiamato \"assoluto\" (absolutus) in quanto privo di qualsiasi legame grammaticale con la proposizione reggente. Il legame \u00e8 solo sul piano del significato.\nI gradi della subordinazione.\nLe proposizioni subordinate che dipendono direttamente dalla proposizione principale o da una coordinata alla principale si definiscono \"di primo grado\"; quelle che dipendono da una subordinata di primo grado si definiscono \"di secondo grado\" e cos\u00ec via.\nLa successione delle proposizioni non \u00e8 sempre lineare.\nAd esempio, dalla proposizione principale possono dipendere direttamente anche due subordinate di 1\u00ba grado: Mentre guardava la televisione, /mi chiese/se fossi andato dalla nonna.\nMentre guardava la televisione = prop. subordinata di 1\u00ba grado\nMi chiese = prop. principale\nSe fossi andato dalla nonna = prop. subordinata di 1\u00ba grado\nEsempi.\nE' evidente che stanno preparando un attacco di massa= subordinata esplicita di 1\u00b0 grado soggettiva"}
{"id": "361947", "revid": "1318658", "url": "https://it.wikipedia.org/wiki?curid=361947", "title": "Ludovico III il Giovane", "text": "Origine.\nFiglio maschio secondogenito del re dei Franchi orientali e re di Lotaringia, Ludovico II detto il Germanico e della moglie, Emma di Baviera, figlia di Guelfo I di Baviera (?-824/5), conte di Altdorf e altre contee in Baviera e di Edvige di Sassonia. Quindi come confermato dagli Annales Xantenses, Emma era la sorella dell'imperatrice, Giuditta di Baviera.\nBiografia.\nVerso la fine dell'853 i nobili aquitani, che non gradivano come re Carlo il Calvo, avevano inviato messaggeri a suo padre (di Ludovico III), il Re dei Franchi orientali, Ludovico il Germanico, per offrirgli la corona d'Aquitania, minacciando che se avesse rifiutato si sarebbero rivolti ai vichinghi o ai saraceni. Ludovico il Germanico allora invi\u00f2 il suo secondogenito, Ludovico il Giovane, che, con l'appoggio dei nobili aquitani, nell'854, attacc\u00f2 Carlo il Calvo e arriv\u00f2 sino a Limoges, mentre i Normanni si erano stabiliti nella Valle della Loira devastando Poitiers, Angoul\u00eame, P\u00e9rigueux, Limoges, Clermont e Bourges.Il pretendente al trono d'Aquitania, Pipino II, che era stato imprigionato, ne approfitt\u00f2 per lasciare il monastero in cui era stato rinchiuso e raccogliere intorno a s\u00e9 molti nobili che, alla notizia della sua fuga, avevano abbandonato Ludovico il Giovane, che dovette fare ritorno in Baviera.\nNell'865 il padre, il re dei Franchi orientali Ludovico il Germanico, spart\u00ec il suo regno fra i tre figli. Ludovico il Giovane ne ricevette la parte pi\u00f9 estesa, la quale comprendeva i ducati di Sassonia e di Franconia, insieme alla parte orientale della Lotaringia. Nell'870, dopo il trattato di Meerssen, a questi territori si aggiunse anche la parte orientale della Lotaringia. Su questo vasto regno Ludovico il Giovane succedette al padre nell'876, come re dei Franchi orientali, anche se il titolo spettava al fratello primogenito, Carlomanno.\nSempre nell'865, secondo gli \"Annales Bertiniani\", Ludovico, all'insaputa del padre, il re dei Franchi orientali, Ludovico II il Germanico, si fidanz\u00f2 con la figlia del marchese di Neustria, Adalardo il Siniscalco. Ma Ludovico II il Germanico, quando venne a conoscenza della cosa, non grad\u00ec la scelta, si oppose e imped\u00ec il matrimonio.\nLudovico aveva sposato, nell'874, Liutgarda di Sassonia (840/850 \u2013 17 novembre 885), della famiglia dei Liudolfinghi. Infatti era figlia di Liudolfo, duca dei Sassoni Orientali (805/820 \u2013 12 marzo 866), e di Oda Billung (\u2020 17 maggio 913).\nL'8 ottobre 876 nella battaglia di Andernacht sconfisse Carlo il Calvo, re dei Franchi Occidentali, frustrandone definitivamente i tentativi di espansione in Lotaringia.\nIn un documento di una donazione dell'877 Ludovico cita la moglie Liutgarda\nAlla morte nell'879 di Luigi il Balbo, figlio di Carlo il Calvo e suo successore sul trono occidentale, anche con l'appoggio dei magnati di Lotaringia, non riconobbe la legittimit\u00e0 della successione ai figli di Luigi il Balbo, Luigi e Carlomanno, che offrirono a Ludovico III il Giovane, sia i territori della Lotaringia governati dal loro padre che il titolo di re di Lotaringia. Con il trattato di Ribemont stipulato nell'880, Ludovico divenne re di tutta la Lotaringia, mentre Luigi III e Carlomanno II vennero riconosciuti re dei Franchi occidentali, re d'Aquitania e re di Provenza.\nDurante la malattia del fratello maggiore, Carlomanno, Ludovico si fece consegnare il regno di Baviera, che occup\u00f2, togliendolo al figlio illegittimo di Carlomanno, Arnolfo di Carinzia e alla morte di Carlomanno (880) divenne sovrano anche della Baviera, mentre il Regno d'Italia and\u00f2 invece al terzo fratello, Carlo il Grosso.\nLudovico mor\u00ec nell'882, secondo gli Annales Fuldenses, a seguito di una malattia, mentre il cronista Reginone, ricordando la morte del re di Germania, rammenta che durante l'occupazione del regno di Baviera, dell'879, il suo erede di circa due anni, anche lui di nome Ludovico, cadde da una finestra del castello di Reganesbourgh. Ludovico mor\u00ec senza lasciare eredi maschi legittimi, per cui i suoi territori e il titolo regale dei Franchi orientali passarono nelle mani del fratello Carlo il Grosso.\nLudovico fu sepolto nell'abbazia di Lorsch.\nDiscendenza.\nLudovico da Liutgarda ebbe due figli:\nLudovico da un'amante di cui non si conoscono n\u00e9 il nome n\u00e9 gli ascendenti ebbe:"}
{"id": "361950", "revid": "1652635", "url": "https://it.wikipedia.org/wiki?curid=361950", "title": "Proposizione coordinata", "text": "Una proposizione coordinata \u00e8, all'interno del periodo, una proposizione collegata alla proposizione principale o ad una proposizione subordinata tramite una congiunzione coordinante (\"e\", \"ma\", \"per\u00f2\", \"dunque\"...). Pu\u00f2 avere un significato proprio o contenere un'informazione in pi\u00f9 che spiega la frase principale (senza per forza dipendere da essa).\nIl ruolo della coordinazione consiste dunque nel collegare le proposizioni (o frasi semplici) all'interno di un periodo (o frase complessa).\nPer esempio:\n\"La mamma chiam\u00f2 Cappuccetto Rosso \" \u00e8 la proposizione principale, mentre \"le disse\" \u00e8 la proposizione coordinata (tramite congiunzione \"e\").\nTipi.\nLe proposizioni coordinate, per mezzo di congiunzioni, possono essere:\nSono introdotte dalle congiunzioni copulative affermative \"e\", \"inoltre\" o da quelle negative \"n\u00e9\", \"neanche\", \"nemmeno\", \"neppure\".\nSono introdotte da congiunzioni disgiuntive come \"o\", \"oppure\", \"senn\u00f2,\" \"altrimenti\". Queste principali indicano una serie di possibilit\u00e0 alternative.\nSono introdotte da congiunzioni e locuzioni congiuntive avversative come \"ma\", \"per\u00f2\", \"tuttavia\", \"eppure, pure\", \"nondimeno, cionnondimeno, cionnonostante, ci\u00f2 nonostante\", collegando due principali che esprimono due concetti contrastanti.\nSono introdotte da congiunzioni e locuzioni congiuntive esplicative come \"ossia\", \"cio\u00e8, vale a dire, in altre parole, in altri termini\", \"infatti, difatti\", che segnalano che la seconda spiega o precisa la prima.\nSono introdotte da congiunzioni conclusive come \"dunque\", \"perci\u00f2\", \"pertanto\", \"quindi, allora, cos\u00ec\", che indicano che tra la prima e la seconda proposizione c'\u00e8 un nesso di conseguenza.\nSono introdotte da congiunzioni o locuzioni correlative come \"n\u00e9\"... \"n\u00e9\", \"o\"... \"o\", \"sia\"... \"sia\", \"non solo\"... \"ma anche\", \"tanto... quanto.\"\nCoordinazione.\nLa coordinazione pu\u00f2 avvenire tra proposizioni principali (\"Luca dorme e Marco scrive\") o tra proposizioni subordinate (\"Non usciamo - perch\u00e9 piove e fa freddo\"). Inoltre pu\u00f2 avvenire per:"}
{"id": "361952", "revid": "2218740", "url": "https://it.wikipedia.org/wiki?curid=361952", "title": "Proposizione principale", "text": "Una \"proposizione principale\" \u00e8 una proposizione grammaticalmente indipendente e di significato compiuto. Non occupa una posizione fissa nel periodo e non dipende da nessun'altra proposizione presente nel periodo, ma regge le proposizioni subordinate e pu\u00f2 essere coordinata con altre proposizioni principali (proposizioni coordinate). Non \u00e8 mai introdotta da una congiunzione o locuzione del tipo \"dopo\", \"che\", \"di\", \"tanto che\", \"fino\", ...\nPu\u00f2 essere indipendente se \u00e8 l'unica proposizione in un periodo. \nEsempi (proposizione principale sottolineata):\nTempi.\nLe principali possono avere come predicato un verbo ai seguenti modi: indicativo, congiuntivo, condizionale, imperativo ed infinito."}
{"id": "361955", "revid": "28592", "url": "https://it.wikipedia.org/wiki?curid=361955", "title": "Bickley", "text": "Bickley \u00e8 un'area residenziale nel Distretto di Bromley, Inghilterra. \n\u00c8 un centro urbano situato a 16,7 km a sud-est di Charing Cross. "}
{"id": "361956", "revid": "339392", "url": "https://it.wikipedia.org/wiki?curid=361956", "title": "KS Olimpik Tirana", "text": ""}
{"id": "361957", "revid": "486946", "url": "https://it.wikipedia.org/wiki?curid=361957", "title": "Coppa albanese di calcio", "text": ""}
{"id": "361958", "revid": "767487", "url": "https://it.wikipedia.org/wiki?curid=361958", "title": "Shagrath", "text": "Prima di fondare la band assieme a Silenoz, faceva parte degli Starkness, dei Fimbulwinter e dei Ragnarok. Ha creato nel 2004 un progetto hard rock denominato Chrome Division, gruppo fortemente ispirato dai Mot\u00f6rhead, con cui ha pubblicato tre album prestando la sua opera come chitarrista. Oltre a lui nella band sono presenti membri di altre band gi\u00e0 affermate, come Minas Tirith, Ashes to Ashes e The Kovenant.\nNell'ottobre del 2009 Shagrath assieme a King (gi\u00e0 bassista dei Gorgoroth) raduna alcuni dei nomi pi\u00f9 noti della scena black metal per formare gli Ov Hell, progetto riconosciuto dalla critica come una \"All star band\" considerato il prestigio dei musicisti coinvolti. Nel 2010 gli Ov Hell pubblicano il loro primo album con Shagrath al microfono..\nIl suo nome d'arte, Shagrath, \u00e8 tratto da \"Il Signore degli Anelli\" di J. R. R. Tolkien, dove Shagrath \u00e8 il nome di un orchetto di Mordor. Oltre a cantare sa suonare la chitarra, il basso, i sintetizzatori, le tastiere e la batteria.\nTra le sue influenze musicali, Shagrath cita anche Rob Zombie e si definisce fan dei Bathory.\n\u00c8 apparso anche nel videoclip di \"March of Mephisto\" del gruppo musicale statunitense Kamelot.\n\u00c8 stato sposato con Christina Fulton, attrice ed ex compagna di Nicolas Cage.\nIl tatuaggio con il suo nome ad arco sulla pancia ha lo stesso carattere del logo dei Bathory.\nShagrath ha due figlie, Alva e Enya, avute da due donne diverse."}
{"id": "361960", "revid": "228587", "url": "https://it.wikipedia.org/wiki?curid=361960", "title": "Rye", "text": ""}
{"id": "361963", "revid": "41986", "url": "https://it.wikipedia.org/wiki?curid=361963", "title": "Teoria dei tachioni", "text": ""}
{"id": "361967", "revid": "1318658", "url": "https://it.wikipedia.org/wiki?curid=361967", "title": "Arrondissement di Calvi", "text": "L\"arrondissement\" di Calvi \u00e8 un \"arrondissement\" dipartimentale della Francia situato nel dipartimento della Corsica settentrionale, nella regione della Corsica.\nStoria.\nFu creato nel 1800, nel dipartimento del \"Golo\" (non pi\u00f9 esistente, corrispondente all'attuale Corsica settentrionale).\nDal 1\u00ba gennaio 2010 i cantoni sono passati da 4 a 6 per effetto della cessione dei cantoni di\nLa Conca d'Oro e dell'Alto Nebbio avvenuta da parte dell'arrondissement di Bastia.\nComposizione.\nL\"arrondissement\" \u00e8 composto da 51 comuni raggruppati in 6 cantoni:"}
{"id": "361973", "revid": "196390", "url": "https://it.wikipedia.org/wiki?curid=361973", "title": "Corrado IV", "text": ""}
{"id": "361975", "revid": "293377", "url": "https://it.wikipedia.org/wiki?curid=361975", "title": "Klubi Futbollit Tirana", "text": "Il Klubi Futbollit Tirana, meglio noto come KF Tirana, \u00e8 una societ\u00e0 calcistica albanese con sede nella citt\u00e0 di Tirana.\nFino alla stagione 2016-2017 \u00e8 stata l'unica squadra albanese ad aver sempre militato nella Kategoria Superiore, la massima divisione del campionato albanese, record poi infranto con una rocambolesca retrocessione all'ultima giornata di campionato.\nIl KF Tirana \u00e8, con 52 titoli ufficiali conquistati, la squadra pi\u00f9 titolata d'Albania, davanti alla Dinamo Tirana e al Partizani Tirana (entrambe a quota 33). Nello specifico ha vinto 25 volte il campionato, 16 la Coppe d'Albania e 11 la Supercoppe d'Albania, tutti e tre primati.\nStoria.\nIl club fu fondato a Tirana il 16 agosto 1920 con il nome \"Agimi Sports Association\" (agimi significa \"aurora\") da \"Avni Zajmi\" e \"Anastas Koja\".\nFondata in origine con la forma di polisportiva, annoverava sezioni di atletica leggera, ciclismo, pallavolo e pallacanestro, mentre il 17 settembre dello stesso anno veniva istituito il settore calcio. Nel 1930 il club \u00e8 rinominato \"Sportklub Tiran\u00eb\" e fino al 1938 conquista sette degli otto campionati anteguerra, non mancando di mettersi in luce anche in campo europeo attraverso una serie di partite amichevoli con squadre italiane, greche e jugoslave.\nAll'indomani della seconda guerra mondiale (1947) adotta il nome \"17 N\u00ebntori Tirana\", per commemorare lo storico episodio della liberazione di Tirana dai nazisti, avvenuta il 17 novembre 1944 a opera delle forze partigiane.\nCon la riorganizzazione dei centri sportivi su basi professionali, il 9 giugno 1949 tramuta la propria denominazione in \"Puna Tirana\" (Lavoro), per poi ritornare a 17 N\u00ebntori nel 1958, assorbendo le societ\u00e0 \"Spartaku e Studenti\", della capitale. Nel 1991 assume nuovamente la denominazione di \"SK Tirana\" e nel 2005 assume, infine, l'attuale denominazione \"Klubi Futbollit Tirana\".\nLa squadra ha partecipato alle competizioni europee per la prima volta nel 1965.\nGli anni sessanta-settanta segnano il boom dei \"bianco-blu\": dopo il secondo posto nel 1959, e la vittoria in Coppa d'Albania (1963), il 17 N\u00ebntori si aggiudica quattro titoli in cinque stagioni, confermandosi anche sui campi del Continente. Fu una delle pochissime formazioni al mondo che tenne testa al grande di Cruijff, fermando gli olandesi a Tirana (2-2), e soccombendo con onore ad Amsterdam (0-2) nel 1970.\nNegli anni 2000 e 2010 il KF Tirana in ambito nazionale non ottiene molto, vincendo 2 campionati all'inizio del millennio e, verso gli anni 2010 arrivano 2 coppe nazionali. La stagione 2014-2015 \u00e8 stata negativa per la squadra pi\u00f9 titolata d'Albania, che \u00e8 sempre stata nella zona bassa della classifica rischiando addirittura la retrocessione e riuscendo a salvarsi solo nelle ultime giornate. La stagione 2016-2017 \u00e8 terminata con una retrocessione (la prima nella storia del club) nell'ultima giornata di campionato. Il 0-0 contro il a Scutari non \u00e8 bastato per far rimanere il Tirana nella Kategoria Superiore. La squadra si \u00e8 consolata per\u00f2 con la vittoria della Coppa d'Albania grazie al successo per 3-1 contro la squadra dello , ottenendo la qualificazione ai preliminari della UEFA Europa League, diventando la prima squadra albanese a qualificarsi in Europa pur essendo retrocessa nella stessa stagione.\nStrutture.\nStadio.\nIl KF Tirana gioca le sue partite casalinghe allo stadio Selman St\u00ebrmasi.\nStatistiche e record.\nPartecipazione ai campionati.\nTabella tipo.\nOrganico.\nRosa 2019-2020.\n\"Aggiornata al 26 agosto 2019\".\nCalcio a 5.\nI 6 titoli nazionali vinti dalla sezione di calcio a 5 del KF Tirana ne fanno il club pi\u00f9 vincente nella storia del giovane campionato albanese di calcio a 5."}
{"id": "361977", "revid": "3831", "url": "https://it.wikipedia.org/wiki?curid=361977", "title": "Hussa figlio di Ida", "text": ""}
{"id": "361993", "revid": "1272592", "url": "https://it.wikipedia.org/wiki?curid=361993", "title": "Klubi Sportiv Elbasani", "text": "Il Klubi Sportiv Elbasani, meglio noto come KS Elbasani o Elbasani, \u00e8 una societ\u00e0 calcistica albanese con sede nella citt\u00e0 di Elbasan.\nNella stagione 2015-2016 milita nella Kategoria e Par\u00eb, la seconda serie del campionato albanese.\nStoria.\nIl club fu fondato nel 1923 dalla fusione delle due squadre di \"Perparimi\" ed \"Aferdita\".\nDal 1958 al 1991 viene rinominato KS Labinoti Elbasan. (\u00c8 l'unica squadra albanese che compare nei cataloghi subbuteo degli anni '80).\nLa squadra ha partecipato per la prima volta ad una competizione europea nel 1984, venendo sconfitta nel primo turno di Coppa dei Campioni dal Lyngby BK. Nel 2005 ha giocato il primo turno preliminare della Coppa UEFA, ma \u00e8 stato eliminato dal Vardar, (1-1 a Elbasan 0-0 a Skopje), mentre l'anno seguente \u00e8 stato eliminato, sempre nel turno preliminare, dalla formazione lituana dell', 1-0 a Elbasan 3-0 a .\nStadio.\nAttualmente la squadra gioca allo stadio \"Elbasan Arena\", (capacit\u00e0 14.000).\nOrganico.\nRosa 2017-2018.\n\"Aggiornata al 31 agosto 2017.\"\n \"(vice-capitano)\"\n \"(capitano)\"\n || "}
{"id": "362008", "revid": "32698", "url": "https://it.wikipedia.org/wiki?curid=362008", "title": "John R. Searle", "text": ""}
{"id": "362010", "revid": "287204", "url": "https://it.wikipedia.org/wiki?curid=362010", "title": "Memoria delle mie puttane tristi", "text": "Memoria delle mie puttane tristi (titolo originale spagnolo: \"Memoria de mis putas tristes\") \u00e8 l'ultimo romanzo di Gabriel Garc\u00eda M\u00e1rquez pubblicato quando l'autore era ancora in vita.\nLa trama dell'opera fu ispirata all'autore dal romanzo giapponese \"La casa delle belle addormentate\", del quale viene citato l'incipit in epigrafe del romanzo:\nTrama.\nPoco prima di compiere novant'anni, un anziano giornalista e critico musicale di Barranquilla in Colombia decide di regalarsi per il proprio compleanno \u201cuna notte d'amore folle con un'adolescente vergine\u201d. Nella sua vita l'uomo non ha mai conosciuto l'amore:\nPrende contatto con Rosa Cabarcas, anziana tenutaria di una casa d'appuntamenti, che riesce a trovargli una ragazzina di 14 anni, cos\u00ec preoccupata del momento di perdere la verginit\u00e0 che deve sedarla; la vigilia del compleanno l'uomo si introduce nella camera ma non riesce a svegliare la ragazzina, e si accontenta di guardare la sua bellezza nuda sul letto. Il giorno successivo si reca alla sede del giornale per consegnare il suo ultimo pezzo di critica musicale, che chiude una rubrica durata decenni, perch\u00e9 rassegna contemporaneamente le dimissioni. Il direttore per\u00f2 le respinge.\nRosa Cabarcas lo contatta, gli offre una seconda notte con la fanciulla, che lui soprannomina \u201cDelgadina\u201d (\u201cmagrolina\u201d). Il protagonista accetta, ma di nuovo si limita a ammirarla. Assieme a questa ragazza ancora immatura, trover\u00e0 ci\u00f2 che non \u00e8 mai stato in grado di cogliere nel letto di tante altre donne: l'amore. Difatti ogni notte, giacendo immobile accanto a lei, intraprender\u00e0 un viaggio interiore alla scoperta di ci\u00f2 che \u00e8 stato, e che da un momento all'altro potrebbe finire per sempre.\nUn giorno un uomo viene assassinato in un'altra stanza dell'albergo d'appuntamenti, la proprietaria si dilegua per qualche settimana e lui perde i contatti con Delgadina. Non sa n\u00e9 come si chiama n\u00e9 come rintracciarla. Si consuma di struggimento scrivendo per il giornale poesie d'amore che hanno molto seguito nei lettori.\nQuando finalmente Rosa Cabarcas riprende contatto con lui, l'uomo riesce a organizzare a partire dal novantunesimo compleanno il tramonto della propria vita in serenit\u00e0.\nTraduzioni.\nIl libro, pubblicato in Spagna nel 2004, \u00e8 stato tradotto in italiano da Angelo Morino nel 2005 e pubblicato da \"Mondadori\".\nIl libro \u00e8 stato anche tradotto in inglese da Edith Grossman e pubblicato da \"Alfred A. Knopf Publisher\" - New York nel 2005."}
{"id": "362014", "revid": "120342324", "url": "https://it.wikipedia.org/wiki?curid=362014", "title": "Pulp magazine", "text": "I pulp magazine (o pulp fiction) erano delle riviste di prezzo economico contenenti racconti che ebbero molto successo nella prima met\u00e0 del novecento. Spesso si fa riferimento a loro chiamandole semplicemente \"pulp\"; da esse infatti nasce il genere letterario \"pulp\".\nTerminologia e storia.\nIl nome \"pulp\" deriva dalla carta con cui venivano stampate queste riviste, ottenuta dalla polpa dell'albero e quindi di qualit\u00e0 pi\u00f9 scadente rispetto a quella ottenuta dal resto del tronco. Oltre ad essere pi\u00f9 ruvida e spessa, aveva anche la caratteristica di ingiallire in breve tempo. Anche se molti rispettavano gli scrittori che scrivevano per i pulp, questi giornali sono stati ricordati principalmente per le loro storie sfacciate, violente e qualche volta oscene, e per le loro copertine sexy o raccapriccianti. Le copertine, in particolare, erano famose per i disegni di ragazze seminude, in genere in attesa di essere salvate dall'eroe di turno.\nI fumetti moderni sono spesso considerati dei discendenti degli \"eroi pulp\"; i pulp magazine infatti contenevano anche dei romanzi brevi di personaggi eroici come l'Uomo Ombra, Doc Savage e The Phantom Detective. L'unica differenza \u00e8 che i pulp puntavano pi\u00f9 ad un pubblico adulto mentre i fumetti erano scritti tradizionalmente per bambini o adolescenti.\nA causa delle leggi dell'epoca sul copyright, si verificavano numerosi plagi tra queste riviste, anche in Inghilterra. Questi giornali, chiamati \"story papers\" erano distribuiti in tutto l'impero inglese. Alcuni personaggi, come ad esempio Sexton Blake e Nelson Lee, erano molto simili tra loro ma, al tempo, non essendoci un mercato globale dei media, anche se erano scritti nella stessa lingua, erano noti in nazioni diverse.\n\"Argosy\" di Frank Munsey, pubblicato a partire dal 1896, \u00e8 considerato il primo \"pulp\". Il formato per\u00f2 pian piano si estinse (specialmente nel corso degli anni cinquanta) con il progressivo aumento dei costi della carta e la competizione con fumetti, televisione e le neonate versioni economiche dei libri. I pulp magazine che sopravvissero furono soprattutto quelli con storie di fantascienza o gialli/thriller, e comunque in forma molto striminzita rispetto a prima, anche se il formato \u00e8 ancora usato per alcuni lunghi serial, come Perry Rhodan, in Germania, con all'attivo pi\u00f9 di 2450 numeri.\nAnche se tradizionalmente associato col mondo anglosassone e soprattutto con gli stati uniti esempi di narrativa pulp non erano sconosciuti in altre nazioni: la Germania e la Francia generarono molti di questi eroi come il Capitano Mors e Nyctalope.\nGeneri.\nMalgrado molti credano che il campo della pulp fiction fosse limitato alla \"gangster-story\" (errore forse indotto dalla popolarit\u00e0 del film di Quentin Tarantino \"Pulp Fiction\") o, d'altro canto, alla narrativa comico-avventurosa in stile \"Indiana Jones\", il filone del pulp non si limitava a queste tipologia di storie. Le riviste pulp spesso si componevano di un'ampia variet\u00e0 di generi, ossia di tipo poliziesco, fantascientifico, fantasy, western, horror, guerra, spionistico e il noir. Molti autori, addirittura, amavano anche combinare e mescolare pi\u00f9 di un genere nelle loro opere (si vedano ad esempio i \"weird western\" di Robert Ervin Howard dove cowboy e pionieri affrontano entit\u00e0 come vampiri o demoni aztechi o la stessa saga di John Carter, trasportato in un Marte che unisce elementi di fantasy e fantascienza).\nIl western statunitense era uno dei generi di punta delle prime riviste pulp, tant'\u00e8 che sopravvisse fino alla fine anche negli ultimi numeri e fu il genere che, sulle stesse riviste, diede fama a Elmore Leonard, uno dei migliori scrittori noir della letteratura. Molti romanzi classici della fantascienza e del giallo sono stati pubblicati originariamente a puntate su riviste pulp come \"Weird Tales\", \"Amazing Stories\" e \"Black Mask\".\nPersonaggi famosi della pulp-fiction.\nKilgore Trout, l'eterno personaggio dell'opera di Kurt Vonnegut, \u00e8 un immaginario scrittore di pulp fiction.\nAutori pi\u00f9 rappresentativi.\nMolti famosi autori hanno iniziato scrivendo piccole storie per riviste pulp, tra cui:\nPulp fiction nel ventunesimo secolo.\nAncora nel ventunesimo secolo molte piccole case editrici indipendenti stampano riviste con piccole storie, spesso introduzioni a brevi romanzi, nello stile dei pulp magazine. Tra queste ricordiamo \"Blood 'N Thunder\" e \"High Adventure\". Ci sono anche molte pubblicazioni specializzate, stampate per\u00f2 a tiratura limitata. La principale differenza di queste riviste moderne (oltre al piccolo bacino di utenza) sta nella carta: la scadente carta di polpa caratteristica delle vecchie pubblicazioni non viene infatti pi\u00f9 usata.\nNel 2002 sul numero 10 di \"McSweeney's Quarterly\" Michael Chabon ha pubblicato una collezione di \"pulp fiction\" scritte da autori come Stephen King, Nick Hornby, Aimee Bender e Dave Eggers. \u00c8 stato pubblicato in Italia da Mondadori."}
{"id": "362020", "revid": "1745361", "url": "https://it.wikipedia.org/wiki?curid=362020", "title": "Mille", "text": ""}
{"id": "362023", "revid": "1610933", "url": "https://it.wikipedia.org/wiki?curid=362023", "title": "Tarabuso", "text": ""}
{"id": "362025", "revid": "293377", "url": "https://it.wikipedia.org/wiki?curid=362025", "title": "Futboll Klub Partizani", "text": "Il Futboll Klub Partizani, meglio noto come Partizani o Partizani Tirana, \u00e8 una societ\u00e0 calcistica albanese con sede nella citt\u00e0 di Tirana, milita nella Kategoria Superiore, la massima divisione del campionato albanese.\nIl Partizani \u00e8, con 33 titoli ufficiali conquistati, la seconda squadra pi\u00f9 titolata del paese (a pari merito con la Dinamo Tirana), dietro al solo KF Tirana (51), compagine con la quale vive una fortissima rivalit\u00e0.\nStoria.\nIl club venne fondato nel 1946 come \"Ushtria Kombetare Tiran\u00eb\" ed era la squadra dell'esercito. Fin dall'inizio diversi giocatori erano militari provenienti dal Liria Kor\u00e7\u00eb e dal Ylli Shkod\u00ebr, due squadre formate da soldati che hanno partecipato unicamente alla Kategoria e Par\u00eb 1945..\nNel suo primo anno di vita il club disput\u00f2 incontri amichevoli contro le altre squadre albanesi e l'anno successivo si iscrisse al campionato direttamente in massima serie che vinse con uno score di 14 vittorie, 1 pareggio ed 1 sconfitta. La squadra campione era formata da Abdulla Stermasi, Kamberi, Ramazan Njala, Besim Fagu, Medo Cuciqi, Sulejman Vathi, Xhavit Demneri, Hivzi Sakiqi, Isuf Pelingu, Tafil Baci, Lutfi Hoxha, Osman Pengili, Hamdi Tafmizi, Zihni Gjinali, Zef Gavoci, Eqrem Dauti, Zyber Lisi, Hamdi Bakalli, Alush Merhori. L'allenatore era Sllave Llambi.\nInsieme alla Dinamo fu protagonista del campionato nazionale negli anni '50 e '60 con diversi titoli vinti. Tra i giocatori pi\u00f9 rappresentativi \u00e8 da segnalare l'attaccante Refik Resmja, vincitore 9 volte della classifica dei marcatori con 59 reti segnate in 24 partite nel Kategoria e Par\u00eb 1951, inserito nei giocatori che han segnato pi\u00f9 gol in una stagione.\nNel 1962 esord\u00ec nelle coppe europee e nel 1970 vinse la Coppa dei Balcani per club. Fu l'unico torneo internazionale vinto da una squadra albanese\nIl Partizani effettua una doppia promozione, passando nella stagione 2011-2012 dalla Kategoria e Dyt\u00eb alla Kategoria e Par\u00eb e nella stagione 2012-2013 si classifica seconda alle spalle del , ottenendo la promozione nella Kategoria Superiore.\nStrutture.\nStadio.\nIl Partizani Tirana giocava le sue partite casalinghe allo Stadio Qemal Stafa fino al 2016, quando \u00e8 stato demolito per permettere la costruzione del nuovo stadio federale Air Albania Stadium.\nDa allora il Partzizani si \u00e8 spostato allo Stadio Selman St\u00ebrmasi, di propriet\u00e0 del , che ha una capacit\u00e0 di 9.600 spettatori.\nPalmar\u00e8s.\nCompetizioni nazionali.\n33 trofei\nStatistiche e record.\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2021-2022.\n\"Aggiornata al 30 gennaio 2022.\""}
{"id": "362035", "revid": "1892390", "url": "https://it.wikipedia.org/wiki?curid=362035", "title": "Charing Cross", "text": "Charing Cross \u00e8 un incrocio a rotatoria di Londra situato nel distretto chiamato Citt\u00e0 di Westminster (\"City of Westminster\"), immediatamente a sud di Trafalgar Square. A partire dal XX secolo viene considerato come il centro della citt\u00e0: per calcolare la distanza da Londra di ogni altro luogo viene preso Charing Cross come riferimento.\nStoria.\nIl nome proviene dal villaggio di Charing, dove re Edoardo I fece costruire un memoriale a sua moglie, Eleonora di Castiglia. Era uno dei dodici posti dove la bara di Eleonora stette durante la notte nel corso del corteo funebre dalla contea del Lincolnshire fino alla sua tomba a Westminster. In ognuno di questi posti, Edoardo eresse una \"Croce di Eleonora\", di cui oggi ne rimangono solo tre. Quella situata davanti alla stazione ferroviaria di Charing Cross \u00e8 una copia dell'originale disegnata dall'architetto Edward Middleton Barry.\nGeografia.\nLa posizione originale della croce era in cima alla Whitehall, vicino al Admiralty Arch (immediatamente a sud di Trafalgar Square). Quel posto \u00e8 occupato ora dalla statua equestre di Carlo I. Da quel punto preciso, dove si trovava la Charing Cross originale, vengono oggi convenzionalmente calcolate le distanze relative a Londra.\nL\u00ec \u00e8 fissata una targhetta che recita:\"Nel posto ora occupato dalla statua di Re Carlo c'era l'originale Croce della Regina Eleonora, di cui una ricostruzione \u00e8 situata davanti alla Stazione di Charing Cross. Le distanze da Londra sono misurate dalla posizione della Croce originale\"Il nome \"Charing Cross\" deriva dalla parola in Inglese Antico \"charing\", a indicare un'ansa di un fiume; quindi, la Charing Cross \u00e8 la croce sull'ansa del Tamigi.\nLa \"centralit\u00e0\" di questo punto nella Grande Londra venne sancita gi\u00e0 nel 1839, quando il Servizio di Polizia Metropolitana (pi\u00f9 noto come Scotland Yard) fu esteso fino a coprire ogni parrocchia sino a 15 miglia da Charing Cross (con l'eccezione della piccola City).\nCharing Cross nella letteratura e nel cinema.\nNella saga di Harry Potter Charing Cross Road viene citata quando si fa riferimento al Paiolo magico; infatti questo locale per maghi ha l'ingresso che si affaccia su tale via, schiacciato tra una libreria e un negozio di dischi, ma i Babbani (le persone senza poteri magici) non possono vederlo per via degli incantesimi protettivi che gli sono stati imposti.\n\"84 Charing Cross Road\" \u00e8 un film del 1987, diretto da David Hugh Jones, tratto dall'omonima raccolta epistolare della scrittrice statunitense Helene Hanff, con protagonisti Anne Bancroft e Anthony Hopkins. Helene Hanff, che vive a New York, \u00e8 alla ricerca di alcuni libri. Entra in contatto con una libreria antiquaria specializzata di Londra, sita al numero 84 di Charing Cross Road. Helene inizia cos\u00ec una relazione epistolare di venti anni con Frank Doel, direttore della libreria. I due non si incontreranno mai, ma diventeranno amici condividendo l'amore per i libri, per la letteratura, per la lettura."}
{"id": "362039", "revid": "2225269", "url": "https://it.wikipedia.org/wiki?curid=362039", "title": "Chiesa ortodossa rumena", "text": "La Chiesa ortodossa romena (\"Biserica Ortodox\u0103 Rom\u00e2n\u0103\" in romeno) \u00e8 una chiesa ortodossa autocefala.\nNe fanno parte la maggior parte dei romeni (18.817.975, o l'86,8% della popolazione, secondo il censimento del 2002).\nI fedeli sono di +20 milioni (18.817.975 in Romania, 720.000 nella Repubblica di Moldova).\nTra tutte le chiese ortodosse quella romena \u00e8 seconda solo alla Chiesa ortodossa russa per numero di fedeli.\nDal 12 settembre 2007 il Patriarca della chiesa ortodossa romena \u00e8 Daniele che succede in questa funzione a Teoctist, morto il 30 luglio 2007, dopo 20 anni di patriarcato. Daniel \u00e8 il sesto patriarca ortodosso romeno.\nI fedeli della chiesa ortodossa romena si riferiscono al proprio credo con il nome \"Dreapt\u0103 credin\u021b\u0103\" (\"corretto credo\"; simile al greco \u1f48\"\u03c1\u03b8\u03cc\u03c2 \u03b4\u03cc\u03be\u03bf\u03c2\", \"corretto credo\"). I fedeli ortodossi sono anche detti \"dreptcredincio\u0219i\" o \"dreptm\u0103ritori cre\u0219tini\".\nStoria.\nNel 1859, i principati romeni di Moldavia e Valacchia si unirono per formare l'odierna Romania. La gerarchia ecclesiastica ortodossa segu\u00ec i due stati nel loro processo di fusione. Di conseguenza poco dopo, nel 1872, le chiese ortodosse dei due principati (la Metropolia di Ungrovlahia e la Metropolia di Moldavia) decisero di unirsi per formare la Chiesa ortodossa romena. In questo processo si separarono canonicamente dalla giurisdizione del Patriarcato di Costantinopoli e la Chiesa ortodossa romena si dichiar\u00f2 autocefala. Nello stesso anno fu costituito un sinodo separato.\nIl Patriarcato di Costantinopoli riconobbe l'autocefalia della Chiesa ortodossa romena solo nel 1885. Prima organizzata in Metropolie, la Chiesa divenne un Patriarcato nel 1925, con l'espansione conseguente alla creazione della Grande Romania.\nIl regime comunista.\nIl governo comunista, con la \"Legge dei culti\" del 1948 introdusse uno stretto controllo statale sulla Chiesa. I monasteri furono trasformati in laboratori artigianali ed i monaci furono incoraggiati a dedicarsi a lavori laici.\nI vertici della gerarchia ecclesiastica mantennero buone relazioni con il regime comunista, ma furono molti i membri del clero a dissentire: fino al 1963 oltre 2.500 tra sacerdoti e monaci furono arrestati ed ulteriori 2.000 monaci furono obbligati ad abbandonare la vita monastica.\nOltre ai dissidenti che venivano condannati a detenzioni piuttosto lunghe, .\nFu solo dopo la rivoluzione romena del 1989, e l'avvento della democrazia nel paese che la Chiesa fu svincolata dal controllo statale, sebbene lo stato continui a finanziare il clero attraverso la corresponsione degli stipendi.\nLa Chiesa in Moldavia.\nLa popolazione moldava che abita nella Repubblica di Moldavia appartiene alla Metropolia della Moldavia, che appartiene al Patriarcato Russo. Nel 2002 la metropolia di Bessarabia facente parte del patriarcato romeno vinse una battaglia legale contro il governo della Moldavia per la legalizzazione della chiesa romena nella Repubblica Moldava. Il governo moldavo riconosce solo la Chiesa inerente al patriarcato russo.\nRelazioni con la Chiesa Greco-Cattolica.\nNel 1948 la Chiesa greco-cattolica romena fu proscritta e tutti i suoi beni, incluse le Chiese, furono consegnate alla Chiesa ortodossa. Dopo la fine dell'era comunista, i greco-cattolici hanno chiesto la restituzione delle loro chiese, ma finora solamente 16 delle 2600 chiese reclamate sono state riconsegnate ai cattolici. Ci sono indicazioni che molte antiche chiese greco-cattoliche furono demolite durante l'amministrazione della Chiesa ortodossa.\nCaratteristiche peculiari.\nLa Chiesa Ortodossa romena \u00e8 la sola Chiesa ortodossa che usa una lingua romanza nella liturgia divina.\nI registri religiosi bizantini fanno menzione anche di una originale forma di diocesi nella regione - chiamata \"corepiscopato\" o \"episcopato di campagna\" - come contraltare dei centri religiosi pi\u00f9 noti delle grandi citt\u00e0. Questo pu\u00f2 essere paragonato ai \"vescovi monastici\" dell'Irlanda, i quali univano le funzioni di abate a quelle di vescovo distrettuale per una regione che non aveva ancora un episcopato.\nAnche la stessa parola \"chiesa\" in romeno, \"Biseric\u0103\", \u00e8 unica in Europa. Proviene dal latino \"basilica\" (a sua volta presa in prestito dal greco \u03b2\u03b1\u03c3\u03b9\u03bb\u03b9\u03ba\u03ae - che significa \"comunicazioni ricevute dal re\" e \"il luogo dove l'Imperatore amministr\u00f2 la giustizia\"), piuttosto che da \"ecclesia\" (dal greco \u03b5\u03ba\u03ba\u03bb\u03b7\u03c3\u03af\u03b1, \"convocazione\").\nStato canonico.\nLa Chiesa Ortodossa romena \u00e8 organizzata in decanati. L'autorit\u00e0 gerarchicamente pi\u00f9 importante dal punto di visto canonico e dogmatico \u00e8 il Sacro Sinodo.\nOrganizzazione.\nIn Romania esistono sei diocesi metropolitane e sedici arcidiocesi, e pi\u00f9 di dodicimila sacerdoti e diaconi, che servono nelle parrocchie, nei monasteri e nei centri sociali. All'interno del paese si trovano almeno 400 monasteri per un totale di 3500 monaci e 5000 suore. Tre \"Metropolie della Diaspora\" in Europa e due \"Arcidiocesi della diaspora\" (l'arcieparchia delle Americhe e l'eparchia di Australia e Nuova Zelanda) hanno funzioni al di fuori dei confini romeni.\nAl 2004, in Romania, si trovavano quindici universit\u00e0 teologiche nelle quali studiavano per conseguire il dottorato pi\u00f9 di 10000 studenti (alcuni dei quali dalla Bessarabia, dalla Bucovina e dalla Serbia usufruendo di qualche borsa di studio romena). Esistono in Romania pi\u00f9 di 14500 chiese per i credenti ortodossi romeni. Nel 2002 quasi 1000 di questi erano in procinto di essere costruiti o restaurati.\nRelazioni con le altre chiese ortodosse.\nLa maggior parte delle chiese cristiane ortodosse autocefale, compresa quella romena, mantengono un legame fondato sul rispetto del Patriarca di Costantinopoli.\nAlcuni degli attuali pastori.\nLa massima carica \u00e8 correntemente occupata da \"Prea Fericitul\" (\"Sua Beatitudine\") il Patriarca Daniel Ciobotea, in seguito alla morte di Teoctist."}
{"id": "362040", "revid": "117949823", "url": "https://it.wikipedia.org/wiki?curid=362040", "title": "Greve", "text": ""}
{"id": "362050", "revid": "1305772", "url": "https://it.wikipedia.org/wiki?curid=362050", "title": "Take Off Your Pants and Jacket", "text": "Take Off Your Pants and Jacket \u00e8 il quarto album in studio dei blink-182, pubblicato il 12 giugno 2001 dalla MCA Records.\nDa esso sono stati estratti i singoli di successo \"The Rock Show\", \"Stay Together for the Kids\" e \"First Date\", apparsi nella raccolta \"Greatest Hits\". L'album ha venduto, approssimativamente, 4 milioni e mezzo di copie in tutto il mondo, di cui solo 350.000 nella prima settimana dalla pubblicazione, ottenendo due dischi di platino negli Stati Uniti d'America.\nIl titolo \u00e8 giocato su un doppio senso derivante dalla pronuncia statunitense di \u00abjacket\u00bb (\u00abgiacca\u00bb), che essendo simile a quella di \u00abjack it\u00bb (\u00abmasturbarsi\u00bb), porta a potere interpretare il titolo come un invito a togliersi i pantaloni e masturbarsi.\nEdizioni.\nL'album \u00e8 stato pubblicato in tre differenti versioni ( \"Red Plane Version\", \"Green Jacket version\", \"Yellow Pants version\" ) a tiratura limitata e in una versione \"standard\". Le tre edizioni speciali, contraddistinte dalle differenti stampe sui CD e pubblicate in confezione Digipack, contenevano due tracce bonus ciascuna. \u00c8 stata inoltre pubblicata una versione in vinile a tiratura limitata.\nSingoli.\n\"The Rock Show\" parla di due fidanzati che si sono conosciuti ad un concerto Rock. Non \u00e8 chiaro se parli di un'esperienza effettivamente vissuta da un membro della band o se sia frutto di fantasia.\n\"Anthem part two\" non \u00e8 stato pubblicato come gli altri singoli ufficiali: il video \u00e8 semplicemente una registrazione della canzone suonata live a Chicago; la sua diffusione televisiva \u00e8 stata nettamente minore degli altri singoli. La canzone vorrebbe essere una sorta di proseguimento dell'ultima traccia dell'album precedente (\"Enema of the State\") intitolata appunto \"Anthem\", anche se non \u00e8 chiaramente ravvisabile un collegamento tra le tematiche dei due brani.\nIl testo parla del disagio giovanile nei confronti di chi detiene il potere politico e del controllo sociale e della rabbia che gli adolescenti provano nei loro confronti, ai quali i giovani danno la colpa di ci\u00f2 che \u00e8 sbagliato nel mondo oggigiorno.\nIl testo di \"Stay Together for the Kids\" (\"Stare insieme per i ragazzi\"), il terzo singolo tratto dall'album, \u00e8 stato scritto da Tom DeLonge, chitarrista della band, e tratta del divorzio, una tematica a lui cara. Il pezzo \u00e8 fortemente caratterizzato dalla brusca contrapposizione fra momenti introspettivi e di malinconiche riflessioni cantati da Mark Hoppus nelle strofe, ed il ritornello infuocato, pieno di rabbia cantato da Tom. Questo singolo, come in precedenza \"Adam's Song\", mette in luce la capacit\u00e0 dei blink-182 di scrivere non solo canzoni dai testi frivoli e spensierati, ma anche seri, cupi o impegnati."}
{"id": "362053", "revid": "1318658", "url": "https://it.wikipedia.org/wiki?curid=362053", "title": "Lambach", "text": ""}
{"id": "362057", "revid": "2074539", "url": "https://it.wikipedia.org/wiki?curid=362057", "title": "John Balance", "text": "Biografia.\nFiglio di un agricoltore, Geoffrey Laurence Burton adott\u00f2 il cognome Rushton, appartenente al patrigno, in seguito al secondo matrimonio della madre e a un ordine dell'avvocato. Frequent\u00f2 la \"Lord Williams School\", nell'Oxfordshire, dalla quale fu allontanato in seguito a una diagnosi di schizofrenia per essere ricoverato in un ospedale psichiatrico. Studi\u00f2 canto e tecniche vocali con Saral Bohm, moglie del fisico David Bohm e fin dall'adolescenza si appassion\u00f2 alle opere esoteriche di Aleister Crowley, mentre con lo pseudonimo di \"Scabmental\" cur\u00f2 una fanzine e inizi\u00f2 a fare musica.\nNel 1981 abbandon\u00f2 l'Universit\u00e0 del Sussex, che frequentava da un anno, e intraprese una relazione con Peter Christopherson, gi\u00e0 membro dei Throbbing Gristle, che aveva conosciuto poco prima del proprio diciottesimo compleanno.\nDopo essere stato membro delle band 23 Skidoo, Psychic TV, Zos Kia e Current 93 nel 1983 form\u00f2 i Coil con Peter Christopherson. Collabor\u00f2 inoltre con Nurse With Wound, Death In June e Thighpaulsandra, oltre ad aver prodotto alcuni remix dei Nine Inch Nails. Il gran numero di produzioni e collaborazioni lo hanno reso una delle figure pi\u00f9 influenti dei generi musicali industrial, minimalista e neofolk.\nLe maggiori fonti d'ispirazione per le opere di Balance soprattutto dalle letture esoteriche e dalle esperienze psichedeliche (ricreate per la maggior parte con l'ausilio di MDMA e LSD). Tra la maggiori influenze sono da annoverare gli scritti degli esoteristi Brion Gysin, John Dee, William Burroughs, Aleister Crowley e Angus MacLise, le opere artistiche di William Blake e Max Ernst oltre ad approfonditi studi riguardanti lo sciamanesimo, il Cristianesimo, il buddismo, il paganesimo, l'ermetismo e lo gnosticismo.\nL'incontenibile vena creativa di John Balance \u00e8 stata intaccata dai problemi con l'alcool di cui soffriva, e che erano considerati da lui stesso un'espressione demoniaca che ha pi\u00f9 volte tentato di esorcizzare. All'alcool sono state attribuite sia la fine della relazione con Peter che la morte di Balance. Nel pomeriggio del 13 novembre 2004 quest'ultimo, ubriaco, cadde dal davanzale al primo piano della propria casa e poco dopo mor\u00ec in ospedale per le ferite riportate."}
{"id": "362063", "revid": "712828", "url": "https://it.wikipedia.org/wiki?curid=362063", "title": "Macchina Nascosta", "text": ""}
{"id": "362064", "revid": "712828", "url": "https://it.wikipedia.org/wiki?curid=362064", "title": "Macchina Tecnica", "text": ""}
{"id": "362065", "revid": "599013", "url": "https://it.wikipedia.org/wiki?curid=362065", "title": "Mt", "text": ""}
{"id": "362066", "revid": "287204", "url": "https://it.wikipedia.org/wiki?curid=362066", "title": "MN", "text": ""}
{"id": "362088", "revid": "339392", "url": "https://it.wikipedia.org/wiki?curid=362088", "title": "Grande Ammiraglio Thrawn", "text": ""}
{"id": "362095", "revid": "599013", "url": "https://it.wikipedia.org/wiki?curid=362095", "title": "Giardino dei Semplici", "text": "L'Orto botanico di Firenze (Giardino dei Semplici) \u00e8 il secondo orto botanico al mondo nella sua collocazione originaria. Con le sue collezioni storiche costituisce un'articolazione del Sistema Museale di Ateneo dell'Universit\u00e0 degli Studi di Firenze ed \u00e8 parte del Museo di storia naturale.\nStoria.\nFin dal medioevo i \"semplici\" (variet\u00e0 vegetali con virt\u00f9 medicamentose) si coltivavano in vari orti cittadini. Inizialmente aveva il nome di Horto dei semplici. Il primo orto botanico del mondo occidentale sorse a Salerno, ad opera di Matteo Silvatico, insigne medico della Scuola salernitana tra il tredicesimo ed il quattordicesimo secolo. Egli si distinse come profondo conoscitore di piante per la produzione di medicamenti. Di Matteo Silvatico \u00e8 il Liber cibalis et medicinalis Pandectarum, preziosa raccolta di informazioni sui semplici, cio\u00e8 sulle piante che venivano utilizzate per la produzione di medicamenti.\nNei Giardini della Minerva vennero, per la prima volta, coltivate e classificate una grande quantit\u00e0 di piante ed erbe, per studiarne a scopo scientifico le propriet\u00e0 terapeutiche e medicamentose. Qui veniva svolta una vera e propria attivit\u00e0 didattica per mostrare agli allievi della Scuola Medica le piante con il loro nome e le loro caratteristiche. Il sito \u00e8 dotato di un particolare microclima, favorito dalla scarsa incidenza dei venti di tramontana e dalla favorevole esposizione, che ancora oggi permette la coltivazione o addirittura la propagazione spontanea di specie vegetali esigenti in fatto di umidit\u00e0 e calore.\nDocumenti storici confermano che questo giardino fu il primo Orto botanico d'Europa per la coltivazione e raccolta dei semplici, vegetali a scopo terapeutico. La particolare tipologia di disegno e uso della vegetazione \u00e8 stata poi ripresa anche nei successivi orti botanici di Padova, Pisa, Firenze, Pavia e Bologna.\nNel XVI secolo intensificandosi l'interesse per lo studio del mondo naturale, il duca Cosimo I de' Medici volle un orto accademico per integrare le lezioni degli studenti della facolt\u00e0 di medicina. La data ufficiale di fondazione pu\u00f2 essere fissata il 1\u00ba dicembre 1545, data del contratto di affitto stipulato con delle suore domenicane che cedettero un loro pezzo di terreno situato in localit\u00e0 \"Cafaggio\", vicino alle stalle medicee di Michelozzo (oggi nell'Istituto Geografico Militare).\nL'orto fiorentino pu\u00f2 essere considerato il terzo pi\u00f9 antico al mondo dopo l'Orto botanico di Pisa e l'Orto botanico di Padova.\nFu disegnato da Niccol\u00f2 Tribolo e la scelta delle piante e la loro sistemazione fu curata da Luca Ghini. Il Giardino conobbe un periodo di grande splendore sul finire del secolo sotto la direzione di Giuseppe Casabona, in grado di arricchirlo di molte piante rare. Nel corso del XVII secolo, l'attivit\u00e0 di Paolo Boccone e di altri botanici e giardinieri consent\u00ec al giardino una certa autonomia, nonostante che l'Orto botanico di Santa Maria Nuova e l'Orto botanico di Pisa svolgessero un ruolo scientifico di ben maggiore rilevanza.\nFu il grande botanico Pier Antonio Micheli che, agli inizi del Settecento, rese il giardino un centro di studio e ricerca botanica di rilevanza internazionale, grazie alle sue numerose relazioni con studiosi stranieri. Fond\u00f2 nel 1716 la \"Societ\u00e0 Botanica fiorentina\" come ricorda la targa all'angolo con via Micheli. Nel 1718 fu chiamato da Cosimo III a dirigere l'Orto Botanico. Inoltre cur\u00f2 moltissimo anche la raccolta di semi e campioni secchi. Alla morte del Micheli, nel 1737, gli successe Giovanni Targioni Tozzetti e quindi Saverio Manetti, autore del primo \"Index seminum\". Passato all'Accademia dei Georgofili nel 1783, dopo la soppressione della Societ\u00e0 Botanica, il giardino fu trasformato in \"Orto sperimentale agrario\" e ridisegnato radicalmente dall'abate Leonardo Frati. Divenuto nuovamente \"Giardino dei semplici\" nel 1847, sotto la direzione di Antonio Targioni Tozzetti, nel 1864 venne aperto al pubblico. Il botanico Teodoro Caruel, direttore dal 1865 al 1895, fece costruire le serre tuttora esistenti. Sul finire del secolo pass\u00f2 al Regio Istituto di Studi Superiori, divenuto poi facolt\u00e0 universitaria, riunendo il settore botanico del museo di storia naturale di via Romana e le collezioni del Giardino di Boboli.\nIl giardino \u00e8 stato gravemente danneggiato dalla tempesta di grandine del 19 settembre 2014: si stima che il 90% del patrimonio arboreo si andato perduto o danneggiato, compromettendo anche gran parte delle serre.\nStrutture e collezioni.\nHa una superficie di 2,3 ettari, di cui 1694\u00a0m\u00b2 sono occupati da serre. Il disegno delle aiuole ricorda sia il modello dell\"Hortus conclusus\" medievale dedicato alla coltivazione delle erbe medicinali e aromatiche sia lo schema del giardino segreto della villa rinascimentale.\nL'edificio principale, che occupa tutto il lato su via Micheli, ospita gli uffici, la biblioteca, un laboratorio e le serre. L'edificio, a pianta rettangolare, ha due grandi serre come corpi laterali e le strutture organizzative nella zona centrale. Altre cinque serre realizzate in vetro e metallo sono collocate nel giardino; sono serre fredde o calde che ospitano collezioni di felci, piante epifite, begonie, bromeliacee.\nDall'edificio centrale si accede al terrazzo, coperto da due pergole in ferro con rose rampicanti dal quale, tramite una scalinata in pietra serena, si scende nel giardino; la scala \u00e8 fiancheggiata da due cespugli di \"Feijoa sellowiana\" e \"Stranvesia\", potati geometricamente. Tutti i vialetti sono pavimentati in ghiaia mentre le aiuole sono delimitate da bassi bordi in pietra. Sempre in pietra sono le panchine e il tavolino che si trovano sulla montagnola mentre gli arredi sono in ferro.\nIn una nicchia nel muro di fronte all'ingresso di via La Pira, \u00e8 collocato un busto in marmo di Esculapio, scolpito da Antonio Gino Lorenzi da Settignano nella seconda met\u00e0 del XVI secolo.\nAl centro del giardino \u00e8 situata una fontana in pietra, con zampillo centrale raffigurante un putto. La vasca ha circa 4 metri di diametro ed ospita piante acquatiche e pesci rossi.\nOltre alla fontana centrale, con funzione prevalentemente decorativa, vi sono numerose vasche: a destra dell'ingresso, si trova una vasca in cemento utilizzata per le ninfee; altre quattro vasche si trovano sulla montagnola e ospitano collezioni di piante acquatiche.\nAlle grandi serre si accede dal giardino. All'interno trovano posto una piccola vasca e quattro roccere umide con piante di filodendro \"Philodendron\" e varie igrofile, fra le quali la capelvenere \"Adiantum capillus-veneris\".\nPrato delle conifere.\nIl Prato delle conifere \u00e8 una vasta zona a prato, in parte in piano e in parte in lieve pendenza, con conifere notevoli per dimensioni ed et\u00e0 e bulbose a fioritura primaverile.\nAiuola delle arecacee.\nL'Aiuola delle arecacee \u00e8 dedicata all'acclimatazione in piena aria di varie specie di palme.\nAiuole delle piante alimentari e delle piante officinali.\nNelle aiuole delle piante alimentari e delle piante officinali sono coltivate piante usate per l'alimentazione umana e piante officinali, sia spontanee che naturalizzate in Toscana.\nAiuola del giardino all'italiana.\nL'Aiuola del giardino all'italiana ospita un piccolo \"parterre\" delimitato da bosso \"Buxus sempervirens\", realizzato per richiamare simbolicamente l'antica tradizione del giardino all'italiana.\nZona del laghetto.\nUn piccolo laghetto bordato da edera \"Hedera helix\" ospita diverse piante di loto \"Nelumbo nucifera\"; nella stessa zona sono state costruite una roccaglia che ricostruisce l'ambiente delle Alpi Apuane e una roccaglia in serpentino per ospitare la flora endemica di questi ambienti.\nSpecie presenti.\nIl patrimonio vegetale dell'orto \u00e8 attualmente costituito da circa 9.000 esemplari di piante.\nNel prato delle conifere sono da segnalare un \"Taxodium distichum\" e una \"Metasequoia glyptostroboides\". Fra le piante pi\u00f9 vecchie una sughera \"Quercus suber\" piantata nel 1805 da Ottaviano Targioni Tozzetti, allora direttore, e mai spellata; e un tasso \"Taxus baccata\" piantato nel 1720 da Pier Antonio Micheli. \u00c8 presente anche una \"Zelkova serrata\" secolare.\nNelle serre abbondano le piante esotiche (il caff\u00e8 \"Coffea arabica\", l'albero del viaggiatore \"Ravenala madagascariensis\", l\"Amorphophallus titanum\" eccezionalmente fiorito nel 2002 e per due volte nel 2007, il banano \"Musa \u00d7 paradisiaca\", ecc.), e le collezioni di orchidee, piante carnivore, cactacee, cicadee, agrumi e altre ancora."}
{"id": "362099", "revid": "47767", "url": "https://it.wikipedia.org/wiki?curid=362099", "title": "Valkiria", "text": ""}
{"id": "362108", "revid": "7336", "url": "https://it.wikipedia.org/wiki?curid=362108", "title": "Metodo Marone-Cinzano", "text": ""}
{"id": "362109", "revid": "78273", "url": "https://it.wikipedia.org/wiki?curid=362109", "title": "Russia zarista", "text": ""}
{"id": "362110", "revid": "339392", "url": "https://it.wikipedia.org/wiki?curid=362110", "title": "Metodo Champenoise", "text": ""}
{"id": "362112", "revid": "486946", "url": "https://it.wikipedia.org/wiki?curid=362112", "title": "Repubblica socialista federale di Jugoslavia", "text": ""}
{"id": "362113", "revid": "404449", "url": "https://it.wikipedia.org/wiki?curid=362113", "title": "Down", "text": ""}
{"id": "362115", "revid": "4711", "url": "https://it.wikipedia.org/wiki?curid=362115", "title": "Lingua serba-croata", "text": ""}
{"id": "362127", "revid": "599013", "url": "https://it.wikipedia.org/wiki?curid=362127", "title": "Dlm", "text": ""}
{"id": "362134", "revid": "228587", "url": "https://it.wikipedia.org/wiki?curid=362134", "title": "Fonte della giovinezza", "text": "La Fonte della giovinezza \u00e8 una leggendaria sorgente simbolo d'immortalit\u00e0 e di eterna giovent\u00f9 che appare nella mitologia medievale e classica.\nSecondo la leggenda l'acqua della fonte, le cui sorgenti si troverebbero nel giardino dell'Eden, guarisce dalla malattia e ringiovanisce chi ci si bagna.\nL\u2019ubicazione della mitica fonte \u00e8 stata oggetto di discussioni sin dai tempi antichi, ma dopo la scoperta delle Americhe si \u00e8 creduto che essa potesse trovarsi in Florida, terra scoperta all'inizio del XVI secolo dall'esploratore spagnolo Juan Ponce de Le\u00f3n in occasione di una delle tante esplorazioni a nord di Cuba proprio alla ricerca della mitica fonte.\n\u00c8 tuttavia da chiarire che i resoconti riportati dagli esploratori spagnoli dopo il contatto con le civilt\u00e0 native dell'America sono stati modificati nel corso del tempo e quindi la leggenda originale \u00e8 stata soggetta a profondi cambiamenti.\nIl racconto di Juan Ponce de Le\u00f3n.\nGli scritti stilati dall'esploratore Juan Ponce de Le\u00f3n parlano della favolosa ricerca della fonte della giovinezza, gi\u00e0 tentata da molti uomini prima di lui. Il primo governatore di Porto Rico sarebbe andato alla ricerca della fonte insieme ai propri cartografi nell'arcipelago dei Caraibi, poich\u00e9 la credenza originale vedeva la fonte nascosta sopra un monte invalicabile situato in un'isola perduta.\nAffascinato dai racconti dei nativi portoricani e aiutato da carteggi di antichi saggi, l'esploratore part\u00ec con la propria flotta alla ricerca della fonte, ma dalle esplorazioni scopr\u00ec per\u00f2 la Florida.\nNel libro \"Memoir\" (1575) di Hernando de Escalante Fontaneda si diede credibilit\u00e0 al mito della fonte, aggiungendo che Le\u00f3n era sulla strada giusta, poich\u00e9 la mitica fonte si troverebbe in realt\u00e0 in Florida. Fontaneda visse per 17 anni a Puerto Rico e in et\u00e0 adulta il mercantile che lo trasportava naufrag\u00f2 vicino alla Florida: da qui inizia il racconto dell'ispano-americano.\nNel libro si parla del fiume Giordano, un corso d'acqua che attraversa la penisola paludosa e le cui acque dotate di poteri curativi e benefici venivano usate dai popoli indigeni per curare le ferite e le malattie; tuttavia Fontaneda durante l'intero racconto sottolinea il proprio scetticismo circa queste storie, ma non critica la buona volont\u00e0 di Juan Ponce de Le\u00f2n.\nLo storico Antonio de Herrera y Tordesillas nel libro \"Historia general de los hechos de los Castellanos en las islas y tierra firme del Mar Oceano\" sostiene l'operato di De Le\u00f3n, narrando di indiani della Florida che regolarmente si recavano alla fonte per tornare giovani e avere figli.\nUna testimonianza dello stesso Herrera parla di uomini anziani arrecanti i segni di una lunga vita, che per quanto malandati tornavano giovani, forti e fertili una volta bagnatisi con l'acqua della fonte.\nAltre versioni della leggenda.\nAltre versioni della leggenda molto diverse da quelle caraibiche sono presenti nelle culture della civilt\u00e0 europea e asiatica, nell'epoca antica e medievale.\nUna prima leggenda narrata da Erodoto parla di una fonte sotterranea introvabile situata in Etiopia, era infatti creduto che gli etiopi e gli abitanti dell'africa centrale in generale fossero molto longevi e con questo racconto si tentava di darne una spiegazione.\nAltri racconti concernenti una fonte di acqua miracolosa sono contenuti nei testi del Romanzo di Alessandro, e molti ricercatori di tesori sino all'et\u00e0 delle scoperte ne hanno letto i contenuti per trovare un'indicazione precisa.\nNel racconto mediorientale e asiatico del romanzo di Alessandro si parla dell'\"Acqua della vita\", una mitica fonte possibile da trovare solo dopo aver superato le \"Terre oscure\", un mitico tratto dell'Abcasia che si racconta essere patria di mostri e spiritelli.\nAl mito della fonte della giovinezza si aggiungono altre leggende europee legate all'immortalit\u00e0, come la Panacea dell'antica Grecia, la pietra filosofale di Nicolas Flamel fino all'elisir di lunga vita.\nUn ulteriore racconto che si aggiunge alla lunga lista di fonti miracolose \u00e8 la Piscina di Betzaeta, luogo cui si racconta nel Vangelo secondo Giovanni della guarigione operata da Ges\u00f9 su un uomo colpito da paralisi.\nDurante il medioevo, il Prete Gianni ha ridato notoriet\u00e0 alla leggenda cos\u00ec come altre storie mitiche circolanti intorno alla sua figura, aiutato anche dal romanzo \"Travels of Sir John Mandeville\" di John Mandeville.\nAlcune storie riportate da esploratori spagnoli e portoghesi raccontano di sorgenti mitiche situate nel cuore dell'Amazzonia e dell'Etiopia di Prete Gianni; le versioni cinesi e giapponesi parlano del giardino dell'Eden nascosto nell'Asia centrale."}
{"id": "362136", "revid": "38120", "url": "https://it.wikipedia.org/wiki?curid=362136", "title": "Geffen records", "text": ""}
{"id": "362157", "revid": "118021189", "url": "https://it.wikipedia.org/wiki?curid=362157", "title": "Nicola Fiore", "text": "Biografia.\nNato da famiglia notabile, era il primogenito dei sei figli di Pasquale Fiore. Dopo gli studi al Seminario Diocesano di Troia fino alla quarta ginnasio, fu uno zio materno a convincere il padre a fargli studiare scultura. Venne inviato a una scuola professionale a Foggia, ma non fu per lui soddisfacente, cos\u00ec and\u00f2 all'Accademia di belle arti di Napoli, ma nel 1902 cambi\u00f2 ancora, iscrivendosi all'Accademia di belle arti di Roma. Durante l'ultimo anno di accademia venne richiamato a Troia dal vescovo Paolo Emilio Bergamaschi, a eseguire lavori di abbellimento nel salone del Palazzo Vescovile, dove si ammirano ancora oggi. Torn\u00f2 a Roma per diplomarsi, poi fece ritorno a Troia. I suoi insegnanti per\u00f2 gli consigliarono di trasferirsi a Milano, citt\u00e0 nella quale avrebbe trovato molte commissioni e acquirenti per le sue sculture.\nEsegu\u00ec moltissime piccole sculture in bronzo e gesso, e realizz\u00f2 arredi sacri. Si spos\u00f2 con Antonietta Landini, dalla quale ebbe cinque figli. Venne incaricato dell'insegnamento di Plastica e Disegno presso la Scuola superiore d'Arte applicata all'Industria, nel Castello Sforzesco. Realizz\u00f2 i monumenti ai caduti di Grosio, in Valtellina (1924), e di Boffalora sopra Ticino (1925), e quattro statue per la Chiesa di San Lorenzo, a Lazzate. Divenne direttore della scuola.\nAltre sue opere si trovano nella fabbrica del Duomo, nel Cimitero Monumentale e nel Cimitero Maggiore di Milano. Assieme alla figlia Lucia, don\u00f2 tutti i suoi calchi in gesso e i suoi bozzetti al Museo Civico di Troia. \u00c8 tumulato in un colombaro al Cimitero Maggiore di Milano."}
{"id": "362166", "revid": "2134764", "url": "https://it.wikipedia.org/wiki?curid=362166", "title": "Klubi Futbollit Teuta", "text": "Il Klubi Futbollit Teuta o KF Teuta, erroneamente noto come KS Teuta Durr\u00ebs, \u00e8 una societ\u00e0 calcistica albanese con sede a Durazzo.\nFondato nel 1920, dalla stagione 1961-1962 milita nella Kategoria Superiore, la massima serie del campionato albanese.\nStoria.\nIl \"KF Teuta\" \u00e8 una delle squadre che fa parte della Kategoria Elite del campionato albanese di calcio. Con 74 partecipazioni alla massima serie del campionato \u00e8 terza per numero di presenze dietro solo al ' con 75 e al ' con 76.\nStadio.\nSvolge le sue partite interne nello stadio \"Niko Dovana\" con la capienza massima di 13.000 spettatori. Niko Dovana era un celebre portiere dei primi anni del campionato albanese. Storico il suo ruolo nel campionato del 1931, dove nello spareggio con \"\" durante il secondo tempo della partita di ritorno, cambia il ruolo con il centravanti. Il primo titolo arriva solo nel campionato 1993-1994 con una squadra composta solo da ragazzi della stessa citt\u00e0. Dopo il titolo vinto sono arrivati anche le prime apparizioni nelle Coppe europee, e le 4 Coppe d'Albania vinte rispettivamente nel 1994-1995, 1999-2000, 2004-2005 e nel 2019-2020.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2019-2020.\n\"Aggiornata al 15 luglio 2020.\""}
{"id": "362169", "revid": "47767", "url": "https://it.wikipedia.org/wiki?curid=362169", "title": "Angela", "text": "Origine e diffusione.\nDeriva dal nome latino \"Angela\", a sua volta basato sul greco \"\u1f04\u03b3\u03b3\u03b5\u03bb\u03bf\u03c2\" (\"\u00e1ngelos\"), che significa \"messaggero\"; il suo uso fa solitamente riferimento agli Angeli, le figure spirituali tipiche di svariate religioni.\nAngela \u00e8 stato il quinto nome femminile pi\u00f9 diffuso in Italia nel XX secolo. In inglese cominci\u00f2 ad essere usato nel XVIII secolo.\nOnomastico.\nL'onomastico si festeggia solitamente il 27 gennaio in memoria di sant'Angela Merici, fondatrice della Suore Orsoline. Tra le altre date in cui pu\u00f2 essere festeggiato vi sono:"}
{"id": "362178", "revid": "124702201", "url": "https://it.wikipedia.org/wiki?curid=362178", "title": "Teuta", "text": "Biografia.\nTeuta era la moglie di Agrone, figlio di Pleurato e re degli Illiri che, avendo sconfitto gli Etoli, per eccessi nei festeggiamenti venne colpito da pleurite e mor\u00ec nel giro di pochi giorni. Teuta, da Scutari (Albania), utilizzando un consiglio formato dai \"philoi\" del defunto re, assunse la reggenza per conto di Pinne, figlio del re e di un'altra sua moglie, Triteuta.\nRegno (230-228 a.C.).\nIl fatto di essere donna in una societ\u00e0 tipicamente patriarcale limitava l'effettivo potere della regina che si vide costretta ad accettare un maggior grado di libert\u00e0 dei sudditi nella loro comune attivit\u00e0 navale: la pirateria. La povert\u00e0 del territorio e la poca terra coltivabile avevano in pratica reso necessario agli Illiri, per la loro stessa sopravvivenza, l'esercizio continuativo della pirateria. Questa attivit\u00e0, d'altra parte era largamente praticata da tutti i popoli \u2013 romani compresi \u2013 in tutto il Mediterraneo. La regina Teuta, per\u00f2, non si limit\u00f2 a gestire la pirateria dei sudditi fingendo di non poterlo fare; si comport\u00f2 anche come Capo di Stato e:\nLa flotta e l'esercito degli Illiri guidato da Scerdilaida, fratello di Agrone, saccheggiarono le isole greche vicine a Corcira e conquistarono Fenice, dove tuttavia rimasero uccisi diversi mercanti italici. La presa della citt\u00e0 e il grande bottino che ne fu tratto convinsero gli Illiri a limitare, per il momento, l'attivit\u00e0 e a tornare alle loro terre. L'episodio, inoltre, port\u00f2 alla regina Teuta l'alleanza degli Epiroti e degli Acarnani terrorizzati da quella dimostrazione di forza.\nTeuta, visti i risultati del saccheggio delle coste greche decise di accrescere la pressione, ma per un certo tempo fu frenata a causa della ribellione nell'Issa. Il rafforzamento militare di Agrone, prematuramente deceduto, l'invio di flotta ed esercito in terre ricche per autofinanziarsi, il blocco dei commerci anche italici (e quindi soggetti ai romani) nel basso Adriatico, fecero pensare all'inizio di uno sforzo \"imperialista\" degli Illiri volto al controllo delle coste greche dell'Epiro e della Macedonia e dei relativi commerci con l'Italia.\nPolibio presenta inoltre Teuta come una donna scostante che riceve gli ambasciatori romani con fare \"arrogante e superbo\". Alle richieste degli ambasciatori rispose che per quanto riguardava lo Stato illirico, questo sarebbe stato attento a che gli interessi di Roma non subissero danni, ma i privati cittadini Illiri non potevano essere fermati nelle operazioni in mare. Il pi\u00f9 giovane degli ambasciatori romani rispose a sua volta:\nTeuta in risposta fece uccidere il giovane ambasciatore al momento dell'imbarco. Naturalmente quando la notizia giunse a Roma, il Senato vot\u00f2 immediatamente la guerra per la successiva primavera 229 a.C., provvedendo ad arruolare le legioni e organizzare la flotta.\nPrima guerra illirica contro Roma (229-228 a.C.).\nNon ignara del pericolo Teuta allest\u00ec una flotta ancora maggiore della precedente e la mand\u00f2 nuovamente verso Corcira, le isole vicine e la costa dell'Epiro, strategicamente importanti nell'approssimarsi dello scontro con Roma. Entrarono in gioco le alleanze fra i Greci e ne scatur\u00ec una battaglia navale presso le isole Paxos con l'intervento anche di Achei, Etoli, Apolloniati da una parte, e gli Acarnani \u2013 come da alleanza \u2013 a fianco degli Illiri. Corcira dovette accettare la presenza di una guarnigione comandata da Demetrio di Faro.\nDemetrio di Faro, all'avvicinarsi della flotta romana a Corcira,\nI Romani, riuscirono quindi a crearsi a Corcyra una base per le operazioni sulla costa orientale dell'Adriatico e la flotta si avvi\u00f2 verso Apollonia mentre l'esercito guidato da Postummio, 20.000 fanti e 2.000 cavalieri, veniva traghettato da Brindisi.\nGli Illiri che stavano assediando Epidammo, alla notizia dell'arrivio dei romani intrapresero la fuga. I romani avanzarono verso la capitale di Teuta accogliendo sotto la loro protezione, man mano, Epidamno, gli Ardiei, i Partini, gli Atintani e gli Issei.\nTeuta dovette fuggire, rifugiandosi con pochi fedelissimi a Rizone nelle Bocche di Cattaro, che era lontana dal mare e ben fortificata. I romani lasciarono Demetrio a capo di un esteso dominio composto da protettorati controllati da guarnigioni. La maggior parte della flotta e dell'esercito torn\u00f2 in Italia con Gneo Fulvio mentre Postumio, con il resto degli uomini e delle navi si trattenne in qualit\u00e0 di \"consigliere militare\" per organizzare le forze armate delle popolazioni protette.\nIn primavera Teuta mand\u00f2 degli ambasciatori a Roma e concluse cos\u00ec dei patti che vedevano la regina illirica ritirarsi dalla maggior parte delle terre illiriche, pagare tributi ai romani e, soprattutto impegnarsi a rinunciare alla bassa Illiria e a ogni intervento militare marittimo a sud di Lisso.la regina Teuta prefer\u00ec di suicidarsi che trattare con i romani."}
{"id": "362184", "revid": "466539", "url": "https://it.wikipedia.org/wiki?curid=362184", "title": "CIO (disambigua)", "text": ""}
{"id": "362185", "revid": "32116", "url": "https://it.wikipedia.org/wiki?curid=362185", "title": "Padm\u00e8 Naberrie Amidala", "text": ""}
{"id": "362189", "revid": "287204", "url": "https://it.wikipedia.org/wiki?curid=362189", "title": "Gioved\u00ec santo", "text": "Con la denominazione di gioved\u00ec santo nella quasi totalit\u00e0 delle confessioni cristiane si indica il gioved\u00ec precedente la Domenica di Pasqua. Tale gioved\u00ec:\nNomi nelle varie lingue.\nLa nozione del gioved\u00ec santo ha anche un uso civile, tanto che in Danimarca e in Norvegia \u00e8 una ricorrenza cristiana civilmente riconosciuta: una situazione simile si verifica in Spagna dove per\u00f2 civilmente \u00e8 una festivit\u00e0 parziale. Per tutte queste ragioni la nozione di gioved\u00ec santo \u00e8 presente in varie lingue, in alcune delle quali mantiene una denominazione corrispondente a gioved\u00ec santo mentre in altre la denominazione non \u00e8 corrispondente. Di seguito un elenco:\nData del gioved\u00ec santo.\nIl gioved\u00ec santo \u00e8 una ricorrenza mobile in quanto collegata con la Domenica di Pasqua, per cui la data varia di anno in anno anche se cade sempre nei mesi di marzo o di aprile. Normalmente la Domenica di Pasqua non cade nella stessa data per tutte le confessioni cristiane, per cui normalmente anche il gioved\u00ec santo non cade nella stessa data per tutte le confessioni cristiane. Siccome, in ordine alla data della Pasqua e quindi del gioved\u00ec santo, le confessioni cristiane pi\u00f9 numerose sono solite essere divise in due gruppi, nei due elenchi seguenti si fa riferimento alla confessione cristiana pi\u00f9 rappresentativa del proprio gruppo, ossia la Chiesa cattolica e la Chiesa ortodossa:\nNella Chiesa cattolica.\nNel gioved\u00ec santo si ricorda l'istituzione dell'Eucaristia e del ministero ordinato, come pure la consegna ai discepoli del comandamento dell'amore (Gv 13,34). Per queste ragioni nel gioved\u00ec santo viene celebrata la Giornata sacerdotale.\nIl gioved\u00ec santo \u00e8 caratterizzato soprattutto dalla messa nella Cena del Signore: in questo giorno non si pu\u00f2 celebrare la Messa secondo altri formulari. La santa Comunione pu\u00f2 essere distribuita solo nella Messa, crismale o \"in Cena Domini\", ma agli infermi pu\u00f2 essere distribuita in qualunque ora del giorno.\nQuesto giorno \u00e8 diviso tra il tempo di Quaresima e il tempo del Triduo Pasquale: \u00e8 sia l'ultimo giorno di Quaresima che il primo giorno del Triduo Pasquale, ma in modo tale che i due tempi non si sovrappongano: infatti, la Quaresima termina prima che inizi la messa in \"Cena Domini\", con il cui inizio comincia contestualmente il Triduo Pasquale. Invece, prima della riforma liturgica, questo giorno era per intero sia il terzultimo giorno di Quaresima che il primo giorno del triduo sacro.\nLa Messa in \"Cena Domini\" \u00e8 seguita dall'adorazione del Santissimo Sacramento deposto all'Altare della reposizione.\nNella Chiesa ortodossa.\nNella Chiesa ortodossa viene ricordata l'ultima Cena, detta anche \"Mistica Cena\".\nRievocazioni.\nTra le rievocazioni del gioved\u00ec santo, si possono ricordare quelle de:"}
{"id": "362201", "revid": "339392", "url": "https://it.wikipedia.org/wiki?curid=362201", "title": "F.W. de Klerk", "text": ""}
{"id": "362202", "revid": "1318658", "url": "https://it.wikipedia.org/wiki?curid=362202", "title": "Ansan", "text": ""}
{"id": "362226", "revid": "11557", "url": "https://it.wikipedia.org/wiki?curid=362226", "title": "Hefa", "text": ""}
{"id": "362229", "revid": "111433", "url": "https://it.wikipedia.org/wiki?curid=362229", "title": "Michel Jouvet", "text": "Biografia.\nLaureatosi in medicina all'Universit\u00e0 di Lione, fin dagli anni 1950 ha compiuto ricerche di neurofisiologia clinica all'Ospedale neurologico di Lione, specializzandosi nello studio del sonno e del fenomeno onirico e giungendo alla formulazione di una teoria sulla funzione e sul senso del sogno, il quale sarebbe un meccanismo avente lo scopo di proteggere le caratteristiche individuali di personalit\u00e0 e l'eredit\u00e0 psicologica dell'ego profondo. Ha diretto l'unit\u00e0 di ricerca dell'INSERM specializzata in \"onirologia molecolare\" e l'unit\u00e0 associata del CNRS dedicata alla \"neurobiologia degli stati di vigilanza\". Accademico di Francia dal 1977, premiato nel 1991 con la medaglia d'oro del CNRS, \u00e8 autore di oltre 250 pubblicazioni scientifiche ed \u00e8 dottore Honoris Causa dell'Universit\u00e0 di Zurigo. Ha ricevuto inoltre il \"Prix de la Fondation pour la Recherche M\u00e9dicale\" e, negli USA, l\"'Intra-Sciences Arward\".\nPubblicazioni.\nIn Italia ha pubblicato i saggi \"La natura del sogno\" (1991) \"Il Sonno e il Sogno\" (1993) contemporaneamente al romanzo/saggio \"Il castello dei sogni\", \"Perch\u00e9 dormiamo? Perch\u00e9 Sogniamo?\" (2001)."}
{"id": "362236", "revid": "1318658", "url": "https://it.wikipedia.org/wiki?curid=362236", "title": "Charleville", "text": ""}
{"id": "362239", "revid": "287204", "url": "https://it.wikipedia.org/wiki?curid=362239", "title": "Quinto Ortensio", "text": ""}
{"id": "362245", "revid": "1610933", "url": "https://it.wikipedia.org/wiki?curid=362245", "title": "Marzaiola", "text": ""}
{"id": "362247", "revid": "1543377", "url": "https://it.wikipedia.org/wiki?curid=362247", "title": "Carelia Meridionale", "text": "La Carelia meridionale (\"Etel\u00e4-Karjala\" in finlandese, \"S\u00f6dra Karelen\" in svedese) \u00e8 una regione della Finlandia nella ex provincia della Finlandia meridionale. \u00c8 chiamata in tale modo in base alla posizione geografica della regione storica della Carelia, che adesso si trova divisa tra la Finlandia e la Russia. Tale regione, culturalmente e storicamente \u00e8 parte della vecchia provincia di Viipuri (adesso Vyborg).\nIl PIL della regione \u00e8 stato nel 2001 pari a 3066 milioni di euro.\nComuni.\nNella regione della Carelia meridionale vi sono complessivamente 10 comuni (le citt\u00e0 sono evidenziate in grassetto)"}
{"id": "362256", "revid": "125365509", "url": "https://it.wikipedia.org/wiki?curid=362256", "title": "Angelo Moratti", "text": "Biografia.\nFiglio di Albino (1874-1923), farmacista in piazza Fontana a Milano, rimane orfano della madre Gilda molto presto. Il rapporto difficile con la matrigna lo porta ad allontanarsi dalla casa paterna ancora ragazzo, affidandosi all'indubbio ingegno personale a supporto di una tenace forza di volont\u00e0.\nNel 1932 sposa Erminia Cremonesi (1907-1989), con cui ha sei figli: Adriana (1932), Gian Marco (1936-2018), Bedy (1942), Gioia, Massimo (1945) e Natalino, preso in adozione.\nInsieme alla moglie Erminia \u00e8 stato un grande collezionista di arte moderna e contemporanea.\nMor\u00ec nell'estate del 1981, durante un soggiorno a Viareggio, a causa di un malore.\nAttivit\u00e0 imprenditoriale.\nMoratti si mostr\u00f2 presto lungimirante e capace di sfruttare le opportunit\u00e0 offerte dalla crescente domanda di prodotti petroliferi, inserendosi in aree trascurate dai grandi operatori. Nel 1927, allest\u00ec una propria vasta rete di distribuzione che riforniva i marittimi di petrolio per alimentare le lampare. L\u2019attivit\u00e0, svolta si rivel\u00f2 redditizia e gli permise di stabilire solide relazioni estese specialmente all\u2019area toscana e alla Sardegna.\nSuccessivamente Moratti lavor\u00f2 proficuamente con una delle protagoniste della prima fase di crescita dell\u2019industria della raffinazione, la Societ\u00e0 anonima permanente olio (Permolio), propriet\u00e0 dei conti Miani, stabilendo la sede della sua attivit\u00e0 imprenditoriale a Civitavecchia e mettendo la propria rete realizzata negli anni, a servizio della distribuzione degli stessi. Nel 1932 fonda a Roma, insieme all'armatore genovese Cerruti, la Petrocargom, una societ\u00e0 di commercio di petroli e raffinati dall'innovativo sistema di stoccaggio dei prodotti. La mentalit\u00e0 imprenditoriale intuitiva e aperta lo porta successivamente a soluzioni brillanti di fronte a scenari in evoluzione. Nel 1937 fonda la S.M.T. (Societ\u00e0 Minerali del Trasimeno) attraverso la quale acquista e riapre una miniera di lignite e carbone a Pietrafitta, nella Valle del Nestore, nei pressi del lago Trasimeno, dando lavoro a 1600 minatori. Nelle vicinanze realizza una grande centrale elettrica alimentata da lignite e carbone che dar\u00e0 luce all'Urbe oltre che ad un centro manifatturiero che si svilupper\u00e0 in vetrerie e centri di lavorazione della ceramica. Terminata la seconda guerra mondiale, \u00e8 il primo imprenditore a realizzare un grande insediamento industriale in Sicilia.\nAcquista nel 1946 una raffineria in Texas e in breve tempo decide di trasportare via oceano i vari impianti, e fondare ad Augusta, in provincia di Siracusa, nel 1948 la Rasiom, ai tempi il pi\u00f9 grande polo di raffinazione petrolifera al centro delle rotte nel Mediterraneo, snodo delle grandi petroliere, e successivamente ceduta alla Esso. Negli stessi anni apre una societ\u00e0 per il trasporto petrolifero marittimo, la Prora, le cui principali navi porteranno i nomi delle tre figlie e della moglie e che far\u00e0 di Augusta la prima raffineria indipendente in Europa a dotarsi di navi proprie per il commercio dei prodotti.\nNel 1962 a Sarroch nei pressi di Cagliari la sua ultima grande realizzazione, la raffineria sarda Saras, che, con 15 milioni di tonnellate di petrolio lavorate annualmente, costituisce oggi la pi\u00f9 grande raffineria petrolifera del Mediterraneo. In seguito arriver\u00e0 l'acquisto della S.P.I. (Societ\u00e0 Petrolifera Italiana) con raffinerie a Livorno e La Spezia, un grande progetto di raffinazione in Giamaica oltre che un sempre pi\u00f9 intenso sviluppo commerciale capace di coprire il mercato petrolifero internazionale. \u00c8 stato presente nel consiglio di amministrazione di Mobil, Esso e Texaco.\nAl di fuori del campo energetico, dal 1972 al 1976 fu comproprietario del Corriere della Sera insieme a Gianni Agnelli ed agli eredi della famiglia Crespi. Nel 1976, l'intera propriet\u00e0 della testata fu ceduta al gruppo Rizzoli. Dal 1972 al 1974 \u00e8 stato anche proprietario del giornale economico \"Il Globo\".\nLa presidenza dell'Inter.\n\u00c8 stato presidente dell'Inter dal maggio 1955, rilevando la societ\u00e0 dal suo predecessore Carlo Masseroni, fino al maggio 1968, quando lasci\u00f2 la presidenza a Ivanoe Fraizzoli. Era il periodo della \"Grande Inter\" allenata da Helenio Herrera; il giovane avvocato Giuseppe Prisco venne nominato vicepresidente della squadra. Sotto la sua presidenza venne costruito il centro sportivo di Appiano Gentile, noto poi negli anni come la Pinetina. Con lui l'Inter ha vinto tre campionati italiani, due Coppe dei Campioni e due Coppe Intercontinentali.\nNel 1951 fu tra i fautori dell'accordo tra i nerazzurri e la principale squadra di hockey su ghiaccio di Milano, l'Hockey Club Milano, la cui nuova denominazione sar\u00e0 Hockey Club Milano Inter; Moratti ne divenne vicepresidente, insieme allo stesso Fraizzoli.\nRiconoscimenti postumi.\nDal 5 novembre 2007 il piazzale antistante allo Stadio Giuseppe Meazza porta il suo nome. Alla cerimonia ufficiale, voluta e organizzata dal Comune di Milano, hanno partecipato figli e nipoti di Angelo Moratti, alcuni campioni nerazzurri del passato, Javier Zanetti e numerosi rappresentanti delle istituzioni milanesi e del club nerazzurro.\nNel 2009 il Comune di Stintino gli ha intitolato una via del paese in zona Capo Falcone: la nuova \"via Angelo Moratti\" \u00e8 la via antistante all\"'Hotel Roccaruja\", costruito da Angelo Moratti negli anni sessanta e divenuto luogo di ritrovo per le vacanze di dirigenti e giocatori della \"Grande Inter\".\nNel 2015 il Comune di Panicale e il Comune di Piegaro, in provincia di Perugia, gli hanno intitolato lo stadio intercomunale di Tavernelle.\nA Somma Lombardo, sua citt\u00e0 natale, \u00e8 presente \"Via Angelo Moratti\"."}
{"id": "362260", "revid": "380654", "url": "https://it.wikipedia.org/wiki?curid=362260", "title": "Theodore Long", "text": "In WWF/E \u00e8 stato arbitro tra il 1998 e il 2004 e poi General manager di \"SmackDown!\" dal 2004 al 2007 e, di nuovo, dal 2009 al 2012; per un breve periodo, nell'estate del 2008, guid\u00f2 anche il roster della \"ECW\". Nel 2017 \u00e8 stato introdotto nella WWE Hall of Fame.\nCarriera.\nJim Crockett Promotions/World Championship Wrestling (1985\u20131996).\nTheodore Long inizi\u00f2 la sua carriera nel wrestling come manager di Abdullah the Butcher e Tommy Rich. Nel 1985 divenne arbitro presso la Jim Crockett Promotions. Nel 1989, all'evento Chi-Town Rumble, svolse il ruolo di arbitro sostituto quando Ricky Steamboat vinse l'NWA World Championship.\nPoco tempo dopo, Long cominci\u00f2 a trasformarsi gradualmente in un personaggio heel che favoriva i wrestler odiati dal pubblico. Il 2 aprile 1989, a \"Clash of the Champions VI\", Long esegu\u00ec un conteggio di tre molto veloce permettendo alla coppia formata da Mike Rotunda &amp; \"Dr. Death\" Steve Williams di sconfiggere i Road Warriors per le cinture NWA World Tag Team Championship. Dopo il match, la National Wrestling Alliance lo sospese dalla carica di arbitro.\nIn seguito, Kevin Sullivan ed Eddie Gilbert consigliarono alla dirigenza della federazione di dare a Teddy Long un ruolo come manager. Il suo primo cliente fu Norman the Lunatic. Poi arrivarono i Doom (Ron Simmons &amp; Butch Reed) che Long riusc\u00ec a portare al World Tag Team Championship. Altri suoi \"protetti\" dell'epoca furono Johnny B. Badd, One Man Gang, The Skyscrapers (Sid Vicious, Dan Spivey &amp; \"Mean\" Mark Callous), Marcus Alexander Bagwell, 2 Cold Scorpio, Joey Maggs, Craig Pittman, Jim Powers, Bobby Walker, Ice Train e Bobby Eaton.\nWorld Wrestling Federation/Entertainment (1998\u20132014).\nTheodore Long continu\u00f2 ad arbitrare anche dopo il suo passaggio alla World Wrestling Federation, avvenuto nel dicembre del 1998. Nel 2002 abbandon\u00f2 il ruolo di arbitro per tornare ad essere un manager; in questo periodo fu la spalla di diversi lottatori heel, tra cui Chris Jericho, Mark Henry e Jazz.\nGeneral Manager di \"SmackDown!\" (2004\u20132007).\nNella puntata di \"SmackDown!\" del 29 luglio 2004 Theodore Long venne eletto come nuovo General Manager (GM) di \"SmackDown!\" da parte di Vince McMahon per sostituire Kurt Angle. Una volta diventato GM, Long effettu\u00f2 subito un \"turn-face\". Durante il suo mandato da General Manager di \"SmackDown!\", Long intraprese una lunga \"crociata\" contro l'allora WWE Champion, John Bradshaw Layfield (JBL), ritenuto troppo scorretto per il suo show; scagli\u00f2 contro JBL wrestler del calibro di Booker T, Eddie Guerrero e The Undertaker. Dovette affrontare un ostacolo quando Carlito organizz\u00f2 una petizione per chiedere alla dirigenza il suo licenziamento (\"kayfabe\"), ma alla fine Linda McMahon ed il consiglio della WWE gli diedero la loro piena fiducia.\nDurante la \"draft-lottery\" del 2005, che vide il WWE Champion John Cena trasferirsi nel \"roster\" di \"Raw\", \"SmackDown!\" rimase senza un campione del mondo; per questo motivo Long organizz\u00f2 un 6-Men Elimination match tra Booker T, Chris Benoit, Christian, John Bradshaw Layfield, Muhammad Hassan e The Undertaker per determinare il nuovo campione dello show blu. A vincere la contesa fu JBL, che elimin\u00f2 per ultimo Christian; tuttavia nel momento in cui il texano stava celebrando la vittoria, Long annunci\u00f2 che non c'era pi\u00f9 bisogno di un nuovo campione poich\u00e9 l'ultimo wrestler ottenuto da \"SmackDown!\" nell'ambito della \"draft-lottery\" era il World Heavyweight Champion Batista.\nNell'autunno del 2005 Long guid\u00f2 il \"roster\" di \"SmackDown!\" in una faida contro \"Raw\": alle Survivor Series sconfisse l'allora General Manager dello show rosso, Eric Bischoff, sfruttando l'aiuto determinante di The Boogeyman. Inoltre, nel corso della stessa serata, il \"Team SmackDown!\" (Batista, Bobby Lashley, John Bradshaw Layfield, Randy Orton e Rey Mysterio) sconfisse il \"Team Raw\" (Big Show, Carlito, Chris Masters, Kane e Shawn Michaels) grazie allo schienamento vincente di Randy Orton ai danni di Shawn Michaels. Il 6 marzo 2006 presenzi\u00f2 a \"Raw\" per annunciare che il Money in the Bank Ladder match di Wrestlemania 22 sarebbe stato un incontro \"interbrand\" a cui avrebbero partecipato i wrestler di entrambi gli show.\nIl 21 maggio 2006, a Judgement Day, Theodore Long licenzi\u00f2 da \"SmackDown!\" Johnny Nitro e Melina (\"kayfabe\"), i quali passarono poi a \"Raw\". Nella puntata del 25 maggio anche JBL sub\u00ec la stessa sorte, salvo poi essere riassunto come commentatore il mese successivo per sostituire Tazz, che nel frattempo si era trasferito nel \"roster\" della rinata \"ECW\".\nNell'aprile del 2007 Theodore Long inizi\u00f2 una relazione amorosa con la diva Kristal Marshall (\"kayfabe\"); per poter passare pi\u00f9 tempo con lei scelse Vickie Guerrero come assistente. Nella puntata di \"SmackDown!\" del 21 settembre 2007 Long e Kristal avrebbero dovuto sposarsi, ma il General Manager fu vittima di un infarto prima di pronunciare il fatidico s\u00ec (\"kayfabe\"). Per questo motivo Vince McMahon nomin\u00f2 Vickie Guerrero nuova General Manager dello show blu. Long ritorn\u00f2 ufficialmente il 30 novembre, diventando assistente della Guerrero, ma il 16 maggio 2008 annunci\u00f2 le sue dimissioni dall'incarico (\"kayfabe\").\nGeneral Manager della \"ECW\" (2008).\nDurante la puntata di \"ECW on Sci Fi\" del 3 giugno 2008 Theodore Long assunse la carica di General Manager del \"roster\" della \"ECW\", prendendo il posto di Armando Estrada.\nSecondo mandato a \"SmackDown!\" (2009\u20132012).\nIl 7 aprile 2009 Theodore Long torn\u00f2 ad essere il General Manager di \"SmackDown\", sancendo subito un match tra Matt Hardy e Jeff Hardy. Il 13 settembre, al \"pay-per-vie\"w Breaking Point, effettu\u00f2 un \"turn-heel\" per la prima volta dal 2004, mettendo in atto uno \"screwjob\" ai danni di The Undertaker durante un match contro CM Punk valido per il World Heavyweight Championship; per questo motivo fu continuamente perseguitato dal \"Deadman\" nelle settimane successive. Quando la faida tra i due ebbe fine, Long torn\u00f2 tra le file dei \"face\".\nNella puntata di \"SmackDown\" del 15 febbraio 2011 Theodore Long annunci\u00f2 un match tra il nuovo World Heavyweight Champion, Dolph Ziggler, ed Edge; al termine dell'incontro, vinto dalla \"Rated-R Superstar\", licenzi\u00f2 Ziggler (\"kayfabe\"). Nel corso del 2012 inizi\u00f2 una relazione amorosa con la diva Aksana (\"kayfabe\").\nVarie faide (2012\u20132014).\nNel febbraio del 2012 John Laurinaitis, con l'iniziativa del suo consulente legale David Otunga, si prefiss\u00f2 l'obiettivo di diventare General Manager di SmackDown!. Theodore Long mostr\u00f2 fin da subito il suo disappunto e i due cominciarono ad avere accese discussioni. Nella puntata di SmackDown! del 21 febbraio i due ebbero una violenta discussione su chi fosse il vincitore di un match tra CM Punk e Daniel Bryan, dato che i due wrestler si erano schierati a vicenda.\nIl 27 febbraio, a \"Raw\", assiste al match fra Daniel Bryan e CM Punk a fine del quale, furioso attacca John Laurinaitis perch\u00e9 ha fatto finire la sfida in No-contest e i due vengono separati da Santino Marella e David Otunga tramite un comunicato della WWE a fine Show, viene annunciato che Theodore Long diventer\u00e0 per una settimana soltanto il General Manager di Raw del 5 marzo. Nella suddetta puntata, istituisce un match tra Santino Marella e Jack Swagger per lo United States Championship. Alla fine \u00e8 l'italo-canadese a portare a casa la vittoria, conquistando il titolo. Nella puntata di Smackdown del 9 marzo, John Laurinaitis, GM del roster per una sera, annuncia il match che vedr\u00e0 affrontarsi Kane e Aksana, la fidanzata di Long, che chiede di annullare il match, ma Laurinaitis informa Long che invece se la vedranno loro due sul ring, e se Long dovesse perdere, il match non ci sar\u00e0. Pi\u00f9 tardi nella serata, il GM di Raw chiama Kane sul ring, ma interviene Randy Orton che lo colpisce con la sua RKO, mettendolo fuori combattimento, e consentendo a Long di sorprendere Laurinaitis con un roll-up e di vincere il match. Intanto, la WWE, tramite il suo sito, ha ufficializzato l'incontro in cui vedr\u00e0 due team a confronto, quello di Teddy Long e quello di John Laurinaitis. Il match si svolger\u00e0 a WrestleMania XXVIII in un 12-man tag team match.\nA WrestleMania XXVIII il team di Teddy viene sconfitto da quello di Laurinaitis che cos\u00ec diventa quest'ultimo il General Manager a tutti gli effetti di Raw e di SmackDown. Nella puntata di Raw del 2 aprile successiva a WrestleMania, decide che piuttosto di perdere il lavoro, preferisce diventare il nuovo assistente di Laurinaitis. A No Way Out, con la vittoria di John Cena ai danni di Big Show, Laurinaitis viene licenziato (keyfabe) come deciso dal chairman Vince McMahon e cos\u00ec Theodore Long non sar\u00e0 pi\u00f9 d'ora in poi l'assistente di Laurinaitis, e si pu\u00f2 definire nuovamente un \"uomo libero\".\nIl 12 giugno 2014 il contratto di Theodore Long con la WWE \u00e8 scaduto e non \u00e8 stato rinnovato.\nWWE Hall of Famer e apparizioni sporadiche (2016\u2013presente).\nTheodore Long fece il suo ritorno in WWE nella puntata di \"Raw\" del 6 giugno 2016, interrompendo i partecipanti al Money in the Bank Ladder match (Alberto Del Rio, Cesaro, Chris Jericho, Dean Ambrose, Kevin Owens e Sami Zayn) e annunciando la sua candidatura a nuovo General Manager (GM) di \"SmackDown!\"; tuttavia il ruolo and\u00f2 poi a Daniel Bryan.\nIl 13 febbraio 2017 venne annunciata l'introduzione di Theodore Long nella WWE Hall of Fame, avvenuta il 31 marzo seguente, due giorni prima di WrestleMania 33."}
{"id": "362269", "revid": "24019", "url": "https://it.wikipedia.org/wiki?curid=362269", "title": "Cool &amp; Quiet", "text": ""}
{"id": "362280", "revid": "123207261", "url": "https://it.wikipedia.org/wiki?curid=362280", "title": "Imposta sul reddito delle societ\u00e0", "text": "L'imposta sul reddito delle societ\u00e0 (IRES) \u00e8 una imposta proporzionale e personale che si ottiene tramite applicazione di un'aliquota unica ai profitti delle societ\u00e0 (in inglese, questa tassa presente in tutto il mondo si chiama \"corporate tax\").\nPresentazione dell'IRES.\nL'IRES, come tutte quante le tasse sulle societ\u00e0 nel mondo, servono a fare pagare le tasse alle persone giuridiche. Il reddito imponibile, cio\u00e8 il denaro su cui si calcola la tassa, \u00e8 il suo profitto (o la sua perdita se va in perdita). Questa tassa va pagata allo Stato, anche se ci\u00f2 non \u00e8 scritto in alcun contratto e nello statuto sociale: l'obbligo viene sancito dal diritto tributario. Se la societ\u00e0 non paga, \u00e8 passibile di multe e simili in quanto \u00e8 una persona giuridica e si pu\u00f2 trattare in modo analogo a un essere umano, al punto tale che \u00e8 un soggetto passivo al pagamento delle tasse. Simili tasse si accompagnano a incentivi fiscali e sussidi offerti dai governi e esenzioni, oltre alle scappatoie trovate nei testi legali per tentare di non pagarle (i casi estremi con cui le tasse si abbattono sono l'evasione fiscale e l'elusione fiscale). Ogni Stato ha la propria tassa sulle societ\u00e0 con la propria aliquota sui profitti.\nNell'ordinamento italiano, la corporate tax si chiama \"IRES\", da \"Imposta sul reddito delle societ\u00e0\". L'IRES, istituita col decreto legislativo n. 344/2003, ha sostituito l'imposta sul reddito delle persone giuridiche (IRPEG) ed \u00e8 entrata effettivamente in vigore il 1\u00ba gennaio 2004.\nAi sensi dell'articolo 73 del Testo unico delle imposte sui redditi TUIR (DPR 22 dicembre 1986, n. 917) e, stando a quanto dichiarato dall'Agenzia delle Entrate, i soggetti passivi dell'IRES sono:\nDi base, una societ\u00e0 ha la sede fiscale in Italia non solo se ha la sede legale in Italia (e dunque funziona secondo l'ordinamento italiano per scelta dei fondatori o a seguito di un cambiamento), ma anche se la sede amministrativa \u00e8 in Italia o se l'oggetto principale della loro attivit\u00e0 viene perseguito in Italia (ovvero se le attivit\u00e0 relative al core-business indicato come oggetto sociale vengono svolte concretamente in Italia). La base imponibile \u00e8 l'utile (o perdita)\nL'aliquota \u00e8 fissa (\u00e8 cio\u00e8 un \"flat rate\") e, dalla Legge di stabilit\u00e0 del 2016, \u00e8 scesa dal 27,5% all'attuale 24%. Negli Stati Uniti, come paragone, la corporate tax ha un'unica aliquota fissa (flat rate) pari al 21% dei profitti. Il tax rate attuale deriva dalla riforma tributaria di Donald Trump approvata nel dicembre 2017 e in vigore dal 2018, ovvero la Tax Cuts and Jobs Act (TCJA). La TCJA ha abbassato l'aliquota variabile dal 35% massimo al 21% fisso.\nTuttavia, va precisato che l'aliquota IRES fissa presenta delle eccezioni: \u00e8 applicata un'addizionale del 3,5% (portando quindi l'aliquota al 27,5%) per istituti finanziari e banche, mentre \u00e8 prevista una maggiorazione del 10,5% per le societ\u00e0 non operative, che pagano pertanto un'aliquota IRES del 34,5%.\nNell'ordinamento italiano, la base imponibile e l'aliquota sono messe per iscritto annualmente nella dichiarazione dei redditi per le societ\u00e0 detto \"modello redditi SC\" e inviate telematicamente all'Agenzia delle Entrate tramite il software RedditiOnLine SC, dopodich\u00e9 si pu\u00f2 procedere al pagamento entro il periodo apposito (\"periodo d'imposta\") tramite modello F24. Un registro contabile usato per pagare l'IRES va conservato per almeno 5 anni. Oltre all'IRES, le S.p.A, S.r.l. e S.a.p.a. pure se in liquidazione devono pagare entro il mese di marzo la tassa annuale sulle concessioni governative per la numerazione e bollatura di libri e registri contabili: se il capitale sociale al 1\u00ba gennaio dell'anno a cui si riferisce \u00e8 pi\u00f9 basso di circa mezzo milione di euro, \u00e8 pari a poco pi\u00f9 di 300\u20ac, mentre se \u00e8 pi\u00f9 alto di circa mezzo milione, \u00e8 pari a poco pi\u00f9 di 500\u20ac."}
{"id": "362294", "revid": "1573940", "url": "https://it.wikipedia.org/wiki?curid=362294", "title": "Spatula querquedula", "text": "La marzaiola o marzaiola eurasiatica (Spatula querquedula ()) \u00e8 un uccello della famiglia degli Anatidi.\nNel suo nome scientifico la parola usata per indicare la specie: \"querquedula\" \u00e8 un'onomatopea e si riferisce alle emissioni vocali caratteristiche di questa specie.\nDescrizione.\nAspetto.\nLa marzaiola nel suo abito comune si pu\u00f2 scambiare facilmente con altre specie dello stesso genere, soprattutto con l'alzavola (\"Anas crecca\"), poich\u00e9 quest'ultima ha una corporatura molto simile. Le femmine si possono riconoscere dalle femmine delle anatre di altre specie dalla striatura del capo: nella parte superiore del capo si pu\u00f2 riconoscere una cappa di colore marrone scuro, una striscia scura che passa sopra gli occhi mentre anche la guancia \u00e8 di colore leggermente pi\u00f9 scuro rispetto al resto del corpo. Il costume di corteggiamento del maschio \u00e8 molto caratteristico. Una striscia bianca passa in forma arcuata dall'occhio fino al collo. Il resto del corpo \u00e8 di colore marroncino. La schiena e il petto hanno una colorazione di fondo grigia e sono piene di macchioline marroni. I fianchi bianchi sono coperti da sottili strisce grigie. Sulla schiena cadono lunghe penne da spalla a forma di lancetta che hanno un colore bianco e nero. Durante il volo si pu\u00f2 riconoscere la penna interna di colore grigiastro e lo specchio grigio-azzurro in entrambi i sessi.\nDistribuzione e habitat.\nLa marzaiola \u00e8 ampiamente diffusa nel paleartico. Occupa quasi tutta l'Europa occidentale, sporadicamente e l'Europa centrale. In Scandinavia la si pu\u00f2 trovare sulle rive del Mar Baltico. Verso est il suo territorio di espansione si estende su una striscia ampia fino all'isola di Sachalin. Sverna in Africa, India e Asia sudorientale.\nLe marzaiole depongono le uova vicino a paludi e stagni. In inverno si trattengono vicino ai laghi e nei territori fluviali alluvionali.\nBiologia.\nVoce.\nI maschi danno di s\u00e9 un caratteristico \"klerrb\" stridulo e quasi sordo. Da lontano entrambi i sessi utilizzano un richiamo nasale del tipo \"j\u00e4g-j\u00e4g\".\nRiproduzione.\nIl nido della marzaiola consiste di un cumulo che viene ovattato con erba e piume. Viene costruito nella vegetazione folta vicino all'acqua. La femmina depone 8 - 11 uova beige, che la femmina cova per 21 - 23 giorni. Dopo 35 - 42 giorni i piccoli sono atti al volo.\nSi riproduce in marzo.\nAlimentazione.\nIl nutrimento delle marzaiole consiste di insetti, granchi, molluschi, semi e piante acquatiche. Preferiscono tuttavia un nutrimento carnivoro. Questo viene assunto o direttamente dalla superficie o appena da sotto, poich\u00e9 questi animali si tuffano solo raramente. Prendono il cibo nuotando intorno con il collo eretto in maniera simile al mestolone e nascondendo la testa in parte in acqua.\nConservazione.\nLa marzaiola non \u00e8 in buono stato di conservazione. La specie \u00e8 minacciata dal degrado dell'habitat causato dalla bonifica delle zone umide, dall'abbassamento del livello delle falde, dallo sfalcio dei prati che distruggono i nidi e dalla persecuzione da parte dell'uomo. In questo senso, l'apertura anticipata della caccia a inizio settembre mette in difficolt\u00e0 quegli individui che si sono riprodotti localmente e limitano la colonizzazione naturale.\nUna frequente causa di morte di questa specie \u00e8 inoltre dovuta all'ingerimento del piombo dei pallini da caccia, noto come saturismo. Altri fattori potenzialmente mortali sono le intossicazioni alimentari da botulismo, quest'ultima responsabile di almeno 500.000 individui morti ogni anno in Russia, Ucraina, Francia e Polonia."}
{"id": "362310", "revid": "1610933", "url": "https://it.wikipedia.org/wiki?curid=362310", "title": "Mestolone", "text": ""}
{"id": "362315", "revid": "1762651", "url": "https://it.wikipedia.org/wiki?curid=362315", "title": "Biggin Hill", "text": "Biggin Hill \u00e8 un distretto del borgo di Bromley di Londra.\n\u00c8 situata lungo la strada A233, tra Bromley e Westerham.\nStoria.\nI documenti pi\u00f9 antichi sono datati all'epoca della invasione Normanna, quando l'area (conosciuta come la parrocchia di \"cowdom\") fu donata da Guglielmo il Conquistatore al suo fratellastro Oddone di Bayeux per aver commissionato l'arazzo di Bayeux.\nIl nome Biggin Hill \u00e8 di origine recente. Prima del 1835 era il \"Maniero di Aperfield\", un'area di fattorie e casupole, nella parrocchia di Cudham; in quell'anno il maniero fu comprato da Frederick Dougal di Wandsworth che rivendette i suoli per l'edificazione dando vita ad una speculazione edilizia. \nNonostante la crescita rallent\u00f2 dopo la morte di Frederick, Biggin Hill continu\u00f2 gradualmente a crescere: nel 1939 il territorio era gi\u00e0 molto urbanizzato, tuttavia il massimo sviluppo si raggiunge negli anni sessanta con lo spostamento della popolazione dal centro delle citt\u00e0 verso le cittadine pi\u00f9 periferiche.\nNel 1918 la Royal Air Force vi costru\u00ec un aerodromo. Da questa base part\u00ec il primo aereo per comunicazioni radio e il primo aereo che abbatt\u00e9 un aereo tedesco durante la Seconda guerra mondiale e fu un punto cruciale durante la Battaglia d'Inghilterra. Ora \u00e8 l'Aeroporto di Londra-Biggin Hill e spesso ospita spettacoli aeronautici.\nFantasmi.\nBiggin Hill viene considerata la \"casa\" di molti fantasmi. Ci\u00f2 viene attribuito al fatto che vi \u00e8 situata una base aerea della Seconda guerra mondiale."}
{"id": "362316", "revid": "149485", "url": "https://it.wikipedia.org/wiki?curid=362316", "title": "Carelia Settentrionale", "text": "La Carelia settentrionale (\"Pohjois-Karjala\" in finlandese, \"Norra Karelen\" in svedese) \u00e8 una regione della Finlandia nella provincia della Finlandia orientale.\n\u00c8 chiamata in tale modo in base alla posizione geografica della regione storica della Carelia, che adesso si trova divisa tra la Finlandia e la Russia.\nComuni.\nNella Carelia settentrionale vi sono 14 comuni, di cui cinque sono citt\u00e0, evidenziate in grassetto nella seguente lista\nStemma della Carelia settentrionale.\nSebbene la Carelia settentrionale sia solo una parte della regione storica della Carelia, il suo stemma \u00e8 praticamente identico a quello della regione storica."}
{"id": "362320", "revid": "135229", "url": "https://it.wikipedia.org/wiki?curid=362320", "title": "Bromley (borgo di Londra)", "text": "Il London Borough of Bromley \u00e8 un borgo di Londra nel sud-est della capitale inglese.\n\u00c8 il borgo pi\u00f9 esteso della Grande Londra con una superficie di .\nLa maggior parte del territorio \u00e8 costituito da aree verdi, i centri urbani sono concentrati nella parte nord e ovest escluso Biggin Hill nell'estremit\u00e0 sud.\nIl borgo \u00e8 gemellato con Neuwied, Germania.\nStoria.\nIl borgo fu creato il 1\u00ba aprile 1965 con il London Government Act 1963, insieme a tutti gli altri borghi.\nComprende i distretti municipali di Bromley e di Beckenham, nonch\u00e9 i distretti urbani di Penge, Orpington e in parte di Chislehurst e Sidcup.\nIl distretto municipale di Beckenham si trovava nel nord-est del Kent attorno alla citt\u00e0 di Beckenham; divenne distretto urbano nel 1894 con la Legge sul Governo Locale 1894 e acquis\u00ec il titolo di distretto municipale nel 1935, per essere abolito nel 1965 con la Legge sul Governo Locale 1963. La sua area pass\u00f2 di competenza dal Kent alla Grande Londra insieme alle altre aree vicine che ora formano il Distretto di Bromley.\nNel 1969 il villaggio di Knockholt, che prima del 1965 era parte del Orpington Urban District, pass\u00f2 sotto la giurisdizione del distretto rurale di Sevenoaks (ora distretto di Sevenoaks) del Kent."}
{"id": "362339", "revid": "880848", "url": "https://it.wikipedia.org/wiki?curid=362339", "title": "Spatula clypeata", "text": "Il mestolone o mestolone comune (Spatula clypeata ()) \u00e8 un uccello della famiglia degli Anatidi diffuso in Europa e Asia e nella maggior parte del Nordamerica.\nDescrizione.\nQuesta specie \u00e8 inconfondibile nell'emisfero settentrionale a causa del suo grande becco a forma di spatola. Il maschio nidificante (\"abito nuziale\") ha la testa verde (che in base alla condizione di luce pu\u00f2 apparire anche blu, nera e/o violetto in varie tonalit\u00e0), il petto bianco e il ventre e i fianchi castano-rosicci, gli occhi sono di color giallo. In volo, vengono rese visibili le penne anteriori dell'ala azzurro pallide, separate dallo specchio di color verde da un bordo bianco. Le femmine sono bruno chiare, con il piumaggio molto simile ad una femmina di germano reale, ma il loro becco lungo e largo le identifica facilmente. La parte anteriore dell'ala della femmina \u00e8 grigia, gli occhi sono di colore marrone, le zampe sono di colore arancione, la taglia \u00e8 pi\u00f9 piccola di quella del maschio. Nel piumaggio non di nidificazione (eclissato), il maschio assomiglia di pi\u00f9 alla femmina.\nDimensioni.\nLunghezza: dai 43 ai 50\u00a0cm di lunghezza.\nApertura alare: dai 67 agli 82\u00a0cm di larghezza.\nPeso medio: 560-670 grammi.\nDistribuzione e habitat.\n\u00c8 un uccello delle regioni acquatiche aperte, come le praterie allagate o le paludi con un po' di vegetazione emergente. Quest'anatra di superficie \u00e8 strettamente migratrice e sverna molto pi\u00f9 a sud del suo areale di nidificazione. Non \u00e8 cos\u00ec gregario come altre anatre di superficie al di fuori della stagione della nidificazione e tende a formare solamente piccoli stormi.\nBiologia.\nVoce.\nQuesta \u00e8 una specie abbastanza silenziosa. Il maschio emette un richiamo sgraziato, mentre la femmina emette un \"quack\" simile a quello del germano reale.\nAlimentazione.\nLa particolare forma a cucchiaio del becco, provvisto inoltre di setole lungo il bordo interno superiore e inferiore, consente al mestolone di filtrare l'acqua, spesso spostando il suo becco da un lato all'altro cibandosi di plancton ma anche di piccoli molluschi e insetti; la sua dieta comprende inoltre vegetali acquatici.\nRiproduzione.\nLe coppie si formano durante l'inverno; nidifica in prossimit\u00e0 dell'acqua. Il nido \u00e8 una bassa depressione sul suolo, rivestita con materiale vegetale e piumino. Vengono deposte da 8 a 12 uova che vengono covate dalla femmina dai 22 ai 24 giorni; gli anatroccoli nati impiegano circa 40-49 giorni per crescere.\nSistematica.\nOssa fossili di un'anatra molto simile sono state ritrovate nei depositi del Pleistocene inferiore di Dursunlu (Turchia). Non sappiamo ancora, comunque, come questi uccelli fossero imparentati con il mestolone settentrionale del giorno d'oggi; in senso stretto, se le differenze notate li facciano appartenere ad una specie imparentata o ad una paleosottospecie, o siano attribuibili ad una variazione individuale .\nConservazione.\nIl mestolone comune \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA)."}
{"id": "362345", "revid": "106908", "url": "https://it.wikipedia.org/wiki?curid=362345", "title": "Distretto Municipale di Beckenham", "text": ""}
{"id": "362353", "revid": "647919", "url": "https://it.wikipedia.org/wiki?curid=362353", "title": "Anatide", "text": ""}
{"id": "362354", "revid": "1543377", "url": "https://it.wikipedia.org/wiki?curid=362354", "title": "Politica dell'Iraq", "text": "L'Iraq \u00e8 diventato indipendente dal Regno Unito nel 1932. Per un breve periodo nel 1958 ha formato una federazione con la Giordania come Unione Araba.\nFino ad aprile 2003 l'Iraq \u00e8 stato una repubblica dittatoriale governata dal Partito Ba'th, o Partito di Rinascita Araba Socialista. Soprattutto a partire dalla presa del potere da parte di Saddam Hussein nel 1979 il regime privilegiava gli arabi musulmani sunniti a danno degli arabi musulmani sciiti e dei curdi musulmani sunniti.\nNella primavera 2003 la seconda Guerra del Golfo, lanciata da una coalizione guidata dagli Stati Uniti, ha portato alla caduta del regime di Saddam Hussein.\nDa allora lo stato iracheno \u00e8 una repubblica parlamentare. La nuova costituzione assegna un ruolo importante alla religione islamica, proclamata religione di Stato e \"sorgente fondamentale della legislazione\", vietando l'imposizione di leggi che contraddicano i principi fondamentali dell'Islam. Essa prevede pure che non possano essere imposte leggi contrarie ai principi democratici ed ai diritti umani e garantisce la libert\u00e0 religiosa di tutti i cittadini.\nLa divisione amministrativa consiste in 18 governatorati, cui la nuova costituzione concede la possibilit\u00e0 di formare delle confederazioni dotate di ampia autonomia. Il Kurdistan iracheno \u00e8 una regione autonoma nei territori settentrionali abitati dai curdi, stabilita successivamente alla prima Guerra del Golfo del 1991. I governatorati centro-settentrionali sono a maggioranza araba sunnita e quelli centro-meridionali a forte prevalenza araba sciita, dove un ruolo informale molto importante \u00e8 svolto dai quattro \"grandi ayatollah\" sciiti che hanno sede nella citt\u00e0 santa di Najaf, fra cui il pi\u00f9 influente \u00e8 \u02bfAl\u012b al-Sist\u0101n\u012b.\nLa scena politica irachena all'indomani della caduta di Saddam (2003).\nIn teoria il regime di Saddam Hussein aveva imposto all'Iraq l'ideologia laica, nazionalista e con tendenze socialiste del partito Ba\u2018th. In pratica la societ\u00e0 irachena era ancora percorsa da divisioni etniche, religiose e persino tribali. Il regime sfruttava queste divisioni e praticava discriminazioni sistematiche fra i vari gruppi, favorendo grandemente la minoranza (circa 25% della popolazione irachena) sunnita e specialmente i \"clan\" originari di Tikrit, citt\u00e0 natale di Saddam. Gran parte delle posizioni di una certa responsabilit\u00e0 (dirigenti del partito, funzionari governativi, ufficiali dell'esercito ecc.) erano affidate a sunniti, possibilmente di tendenze laiche.\nL'opposizione a Sadd\u0101m era particolarmente forte fra coloro che erano danneggiati da queste discriminazioni, ovvero fra gli sciiti (oltre il 50% della popolazione) ed i curdi (circa il 20%).\nGli sciiti.\nNel sud sciita tutti i tentativi di rivolta (ad es. subito dopo la Prima Guerra del Golfo) erano stati repressi dal governo centrale e quasi tutti i leader politici erano dovuti fuggire in esilio. Fra questi erano particolarmente importanti l'Ayatollah Sayyed Muhammad B\u0101qir al-Hak\u012bm ed Ibr\u0101h\u012bm al-Ja\u02bffar\u012b, rispettivamente a capo del Consiglio Supremo per la Rivoluzione Islamica in Iraq (noto con l'acronimo inglese \"SCIRI\") e del Partito Islamico Da'wa (\"Da\u02bfwa\" vuol dire \"appello\"), entrambi con forti legami con l'Iran.\nL'unica autorit\u00e0 a cui il regime era obbligato a concedere una minima autonomia era quella ecclesiastica, specialmente quella dei \"grandi ayatollah\" sciiti di Najaf (citt\u00e0 santa dello Sciismo in quanto ospita la tomba di \u02bfAl\u012b ibn Ab\u012b \u1e6c\u0101lib, quarto califfo e primo Imam sciita). Ci\u00f2 non imped\u00ec l'assassinio nel 1999 del \"grande ayatollah\" Muhammad S\u0101diq al-Sadr (e di due suoi figli), fondatore di un movimento politico-religioso considerato pericoloso da Saddam. Il suo assassinio non estinse il movimento \"sadrista\", per quanto esso passasse in clandestinit\u00e0 e subisse una scissione: la maggioranza dei suoi membri rimase fedele a Muqtada al-Sadr (un altro figlio dell\"'ayatollah\" assassinato), mentre una consistente minoranza pass\u00f2 con lo sceicco Muhammad Ya'qubi (amico del padre di Muqtada e appoggiato del \"Grande Ayatollah\" iraniano Kadhim al-Haeri), che avrebbe successivamente fondato il partito \"Fadila\" (virt\u00f9).\nL'assassinio di al-Sadr ebbe anche la conseguenza di rendere indiscussa la preminenza religiosa del \"grande ayatollah\" \u02bfAl\u012b al-S\u012bst\u0101n\u012b: egli \u00e8 oggi la personalit\u00e0 pi\u00f9 influente dell'Iraq.\nI partiti sciiti accettarono con grande riluttanza l'occupazione americana, considerata un prezzo da pagare per poter rivendicare i propri diritti (oltre la met\u00e0 della popolazione irachena \u00e8 sciita). L'opposizione agli americani era particolarmente forte fra i \"sadristi\", che fin dall'inizio li accusarono di voler trasformare l'Iraq in uno stato fantoccio se non addirittura in una colonia. Va inoltre notato che diversi di questi partiti disponevano (e dispongono) di milizie armate, fra cui le pi\u00f9 importanti sono la \"Badr\" (dello SCIRI) e l\"'esercito del Mahdi\" (di Muqtada al-Sadr).\nI curdi.\nNegli anni novanta i curdi erano riusciti a stabilire nel nord quello che era quasi uno stato indipendente, nonostante i forti conflitti interni fra i due partiti maggiori, l'Unione Patriottica del Kurdistan di Jal\u0101l T\u0101lab\u0101n\u012b ed il Partito Democratico del Kurdistan di Mas\u02bf\u016bd B\u0101rz\u0101n\u012b. Entrambi questi partiti sono di tendenza relativamente laica, ma esiste pure un partito islamico curdo.\nPrima dell'invasione americana l'entit\u00e0 curda era protetta dalla milizia dei \"peshmerga\", che poi partecip\u00f2 attivamente all'invasione stessa. I curdi sono i pi\u00f9 fedeli alleati degli USA in Iraq, per quanto siano stati costretti da essi a rinunciare alle proprie aspirazioni di indipendenza totale, accontentandosi di una larga autonomia dal governo centrale iracheno.\nI sunniti e la guerriglia.\nI sunniti sono il blocco della popolazione irachena che ha visto la caduta del regime di Saddam nella luce peggiore. Essi infatti hanno controllato lo stato iracheno fin dall'istituzione della monarchia negli anni venti, spesso a spese degli altri gruppi etnico-religiosi iracheni: la caduta di Saddam ha segnato la fine di questo predominio. Inoltre moltissimi di loro erano parte dell'apparato governativo, dell'esercito o del partito Ba\u02bfth e l'epurazione o la dissoluzione di queste istituzioni li ha spesso lasciati senza lavoro. Tutto ci\u00f2 si \u00e8 sommato ad un nazionalismo particolarmente forte ed alla convinzione di essere vittime di un sopruso (i sunniti rifiutano di credere di non essere la maggioranza) ed ha creato un clima di ostilit\u00e0 diffusa nei confronti delle truppe occupanti e delle nuove istituzioni irachene.\nQuesto clima, unito alle competenze militari dei sunniti (ad es. gli ex ufficiali dell'esercito potevano attingere a depositi segreti di armi e munizioni disseminati da Saddam in tutto il Paese) ha portato alla formazione di numerosi gruppi armati di tendenze sia laiche (ex ba\u02bfthisti) che islamiche. Questi si sono spesso alleati con \"jih\u0101disti\" provenienti dall'estero e facenti parte di gruppi esplicitamente terroristici come quello di al-Zarqawi, noto impropriamente come \"al-Q\u0101\u02bfida in Iraq\".\nA livello politico, vi sono diversi gruppi che vorrebbero rappresentare i sunniti. Fra questi l\"'Associazione del clero musulmano\", il \"Fronte di Accordo Nazionale\" (entrambi di carattere religioso) ed il \"Consiglio Nazionale per il Dialogo\" (di tendenza laica). Questi partiti sono considerati i pi\u00f9 vicini alla resistenza.\nGli esiliati laici.\nUn ruolo di una certa importanza \u00e8 svolto da alcuni esiliati laici come Iyad Allawi (sunnita, ex membro del partito Ba\u2018th fuggito dall'Iraq durante l'ascesa al potere di Saddam e poi entrato al servizio della CIA, primo ministro fra il giugno del 2004 e l'inizio del 2005), Ahmad Shalab\u012b (scritto talora Chalabi; finanziere sciita legato ai gruppi neoconservatori americani - e forse anche ai servizi segreti iraniani - fonte di molte delle informazioni che hanno spinto gli USA alla guerra) ed Adn\u0101n Pachach\u012b.\nAltri gruppi.\nNella politica irachena vi sono poi gruppi di importanza minore, come le piccole minoranze turca e cristiana caldea, insediate in regioni ristrette del nord del paese (come la citt\u00e0 di Kirkuk), o\nalcuni piccoli partiti (come i comunisti) non legati a gruppi etnici, religiosi o tribali.\nElezioni costituenti del 30 gennaio 2005.\nIn un passaggio importante della transizione dal controllo straniero all'autodeterminazione, gli iracheni votarono per l'Assemblea Nazionale Irachena (rinominata Consiglio dei Rappresentanti dell'Iraq dopo il referendum costituzionale dell'ottobre 2005), un nuovo organo transitorio composto da 275 membri avente per compito la stesura della nuova costituzione democratica, oltre all'esercizio della funzione legislativa nel frattempo.\nLa partecipazione al voto fu pari al 58% (8,4 milioni di votanti), nonostante il quasi totale boicottaggio della componente sunnita e dei suoi partiti e ben 9 attacchi contro i seggi, che fecero 44 morti. I risultati definitivi furono ufficializzati il 13 febbraio.\nRisultati delle elezioni del gennaio 2005\nDodici liste ottennero seggi all'Assemblea Nazionale. Il 48,2% dei voti e la maggioranza dei seggi (140) andarono a due partiti che rappresentavano la componente sciita (SCIRI: Abd al-Aziz al-Hakim, Da\u02bfwa: Ibrahim al-Ja'fari), riuniti nella Alleanza Irachena Unita, tacitamente sostenuta dal Grande Ayatollah Ali al-Sistani. Anche la comunit\u00e0 curda fu ben rappresentata con il 25,7% dei voti e 75 seggi per la Alleanza Patriottica Democratica del Kurdistan, che riuniva i due principali partiti curdi (UPK: Jalal Talabani, PDK: Mas'ud Barzani). La Lista Irachena, guidata dal primo ministro Iyad Allawi, giunse terza con il 13,8% dei voti e 40 seggi. Nessun'altra lista super\u00f2 il 2%: nel complesso ottennero 20 seggi.\nElezioni provinciali del 30 gennaio 2005.\nSimultaneamente alle elezioni costituenti si tennero le elezioni dei consigli dei 18 governatorati (41 seggi in ciascun consiglio, 51 a Baghdad). I sunniti boicottarono anche queste elezioni. Liste sciite vinsero in 11 province, inclusa Baghdad. Liste curde vinsero in 5 province (Arbil, Dahuk, Ninawa (Ninive), Sulaymaniyya, al-Tamim). Liste sunnite vinsero in una provincia (al-Anbar). Non ebbe un chiaro vincitore una provincia (Salah al-Din). In questa data si elessero anche i 111 consiglieri della regione autonoma del Kurdistan iracheno.\nLa redazione della Costituzione.\nIl compito principale del parlamento eletto il 15 gennaio 2005 era di redigere una nuova costituzione. La Transitional Administrative Law (TAL) prevedeva che essa fosse approvata entro il 15 agosto, in modo da poterla sottoporre a referendum in ottobre. Queste scadenze si rivelarono difficili da rispettare. Un primo ostacolo fu la nomina del presidente e del nuovo governo, che occup\u00f2 il parlamento fino al 29 aprile. Il problema si spost\u00f2 poi alla scelta della commissione che avrebbe redatto la costituzione, ed in particolare al numero di sunniti che avrebbero dovuto farne parte. Il boicottaggio delle elezioni del 15 gennaio aveva lasciato i sunniti con pochissimi deputati e si cercava di evitare che la loro conseguente esclusione dalla stesura della costituzione potesse esacerbare ulteriormente gli animi. A fine giugno si arriv\u00f2 al compromesso di aggiungere dei membri esterni all'iniziale commissione di 55 deputati, portando la rappresentanza sunnita a 25 membri su circa 80 (di cui 10 senza diritto di voto). La commissione cominci\u00f2 a lavorare agli inizi di luglio e procedette con rapidit\u00e0, salvo per due questioni fondamentali:\nIl totale disaccordo su questi temi obblig\u00f2 il Parlamento ad spostare di 2 settimane la scadenza del 15 agosto. Sciiti e curdi giunsero infine ad un compromesso, che ignorava invece le richieste dei sunniti (e vanificava i precedenti sforzi di \"coinvolgerli\" nella stesura della costituzione): i curdi avrebbero accettato un articolo che impedisce l'approvazione di leggi contrarie ai \"principi riconosciuti dell'Islam\" (oltre che ai \"diritti umani\" ed ai \"principi democratici\"), mentre gli sciiti avrebbero acconsentito alle confederazioni regionali (sia pur in forma edulcorata rispetto alle proposte curde).\nPresidente: Jalal Talabani (curdo) (2005) YNK\nVice-presidenti: Ghazi Mashal Ajil al-Yawer (sunnita, \"\u02bfIraqiyy\u016bn\") e Adel Abd al-Mahdi (sciita, SCIRI) (2005)\nPrimo ministro: Jawad al-Maliki (sciita, Da\u02bfwa) (2006)\nReferendum costituzionale del 15 ottobre 2005.\nLa costituzione provvisoria del 2004 prevedeva che la nuova costituzione venisse approvata in un referendum nazionale prima di entrare in vigore. Per tutelare le minoranze, non solo i voti favorevoli dovevano prevalere a livello nazionale ma i voti contrari non dovevano raggiungere o superare i due terzi in pi\u00f9 di 2 delle 18 province. La norma era stata pensata per tutelare i curdi, ma in realt\u00e0 fin\u00ec con il servire per i sunniti.\nIl voto ebbe luogo in presenza di forti misure di sicurezza. La partecipazione tocc\u00f2 il 63%. I risultati erano previsti dopo quattro giorni, ma ne furono necessari dieci. A livello nazionale i s\u00ec toccarono il 79%. Il no prevalse in tre province, ma solo in due pass\u00f2 la soglia dei due terzi (vi furono accuse di brogli nella terza). L'approvazione della costituzione mise in moto il processo per le elezioni parlamentari di dicembre.\nElezioni parlamentari del 15 dicembre 2005.\nDopo le elezioni per l'assemblea costituente (e parlamento provvisorio iracheno) del 31 gennaio 2005 e il referendum di ratifica della Costituzione del 15 ottobre 2005, la nuova tappa per passare dalle istituzioni provvisorie irachene a quelle definitive \u00e8 stata contrassegnata dalle elezioni parlamentari del 15 dicembre 2005 per eleggere i 275 membri dell'Assemblea Nazionale (\"Al-Majlis al-Watani\") permanente.\nAnche queste elezioni si sono svolte con un sistema proporzionale, come quelle del 31 gennaio, ma con un diverso metodo di ripartizione dei seggi per una maggiore tutela della minoranza sunnita. L'affluenza \u00e8 stata elevata nelle regioni a maggioranza curda e a maggioranza sciita, mentre minore in quella a maggioranza sunnita. I risultati definitivi furono resi noti il 10 febbraio.\nRisultati delle elezioni del dicembre 2005\nL'Alleanza Irachena Unita, coalizione dei partiti sciiti facenti capo all'ayatollah Ali al-Sistani, si conferm\u00f2 maggioritaria con il 41% dei voti, ottenendo 128 seggi.\nL'Alleanza del Kurdistan, coalizione dei principali partiti curdi PDK e UPK, ottenne il 21,7% dei voti, prevalentemente dalle province del Kurdistan, guadagnando 53 seggi.\nPer la prima volta parteciparono alle elezioni anche gli arabi sunniti, che avevano boicottato le precedenti elezioni di gennaio, seppure in due liste separate, a causa di un diverso giudizio verso la Costituzione: il Fronte dell'Accordo Iracheno, guidato da Adnan al-Dulaymi e dal Partito Islamico Iracheno di Mohsen Abd al-Hamid (15% dei voti e 44 seggi) la accettava con riserva, richiedendone una modifica per introdurvi elementi di Shari'a, mentre il Fronte Iracheno del Dialogo Nazionale, guidato da Salah al-Mutlak (4% dei voti e 11 seggi), di tendenza laica e neo-Ba'th, la respingeva totalmente per l'impostazione federalista che penalizzava le province sunnite nella ripartizione degli introiti petroliferi.\nLa Lista Nazionale Irachena, dell'ex Premier Iyad Allawi, sciita e filo-occidentale, perse invece molti consensi (8% dei voti e 25 seggi), mentre nella coalizione sciita era in crescita la frangia anti-occidentale di Muqtada al-Sadr.\nGoverno Maliki I (2006-2010).\nPoich\u00e9 la Costituzione prevedeva la maggioranza dei due terzi per l'elezione del Presidente della Repubblica, vi furono mesi di trattative per formare una grande coalizione tra le diverse componenti etniche del Paese. Dopo una fase di stallo per via dei veti incrociati tra gli sciiti da un lato, i curdi e i sunniti dall'altro, la situazione si sblocc\u00f2 con le dimissioni del primo ministro Ibrahim al-Ja'fari, fortemente criticato dai sunniti, e la scelta quale suo successore di Nuri al-Maliki, dello stesso Partito Islamico Da\u02bfwa.\nTrovato l'accordo sulle cariche istituzionali, i deputati elessero come Presidente del Parlamento il sunnita Mahmud Mashhadani, e rielessero per un secondo mandato come Presidente dell'Iraq il curdo Jalal Talabani (il 22 aprile), il quale confer\u00ec l'incarico per formare il governo a Nuri al-Maliki.\nSecondo molti osservatori un governo di unit\u00e0 nazionale era l'unico modo per evitare l'aggravarsi del clima da guerra civile iniziato alla fine di febbraio con l'attentato alla Moschea di Samarra. Una spinta decisiva per sbloccare la situazione di stallo nelle trattative per la formazione del nuovo governo \u00e8 stata data dalla diplomazia degli Stati Uniti, preoccupati del fatto che il vuoto di potere potesse favorire i numerosi gruppi guerriglieri e di terroristi.\nIl 20 maggio, fu infine votata la fiducia al nuovo governo di unit\u00e0 nazionale guidato da Nuri al-Maliki. I deputati approvarono uno ad uno per alzata di mano ciascuno dei 37 ministri. All'inizio della seduta, alcuni deputati sunniti del Fronte dell'Accordo Iracheno abbandonarono l'aula in segno di protesta. Le trattative per la formazione del nuovo governo non portarono ad un accordo sui Ministeri chiave dell'Interno e della Difesa, diretti \"ad interim\" rispettivamente dal premier Nuri al-Maliki e dal vicepremier sunnita Salam al-Zubaie.\nIl giorno della presentazione al parlamento del governo, la cosiddetta \u201cZona Verde\u201d di Baghdad, dove sono concentrati i ministeri, \u00e8 stata presidiata ancor pi\u00f9 del solito dalle forze di sicurezza, ma la giornata \u00e8 stata comunque funestata come ogni giorno da attentati e uccisione; in particolare nella stessa Baghdad (quartiere di Sadr City, e nella cittadina di Qa'im, presso il confine con la Siria. Tra le priorit\u00e0 del nuovo governo vi era naturalmente la sicurezza e il tentativo di impedire che nel paese scoppiasse definitivamente una guerra civile provocata dai gruppi armati. A tale scopo sono state avviate trattative di pace con alcuni gruppi di guerriglieri sunniti che non hanno compiuto attentati contro i civili ed \u00e8 stata espressa dal Primo Ministro l'intenzione di sciogliere o assorbire nelle forze regolari le milizie dei vari partiti. Inoltre, furono promessa la lotta alla corruzione e la definizione di un calendario per sostituire con forze irachene i militari stranieri della forza multinazionale.\nTra il 2007 e il 2008, anche grazie all'incremento di truppe americane e alla maggiore presenza e autonomia delle truppe irakene, a partire dal \"Movimento del Risveglio\" (tribale) nella provincia di al-Anbar, un numero crescente di sunniti ha abbandonato il fiancheggiamento di al-Qa'ida in Iraq e la resistenza baathista - saddamista per accettare il nuovo regime. Anzi molti sunniti sono entrati nell'organizzazione militare anti-qaedista \"Figli dell'Iraq\", che a fine 2008 contava 90.000 militanti. Finanziati inizialmente dagli USA, a fine 2008 i Figli dell'Iraq erano pagati dal governo che di fatto ha riconosciuto loro uno status ufficioso e che si \u00e8 impegnato a incorporarne almeno una parte nelle forze dell'ordine. Come contrappeso, e per svuotare i ranghi del movimento radicale sciita retto da Muqtada al-Sadr, il governo ha finanziato la formazione di gruppi simili anche nelle aree sciite. Di conseguenza la violenza settaria \u00e8 fortemente diminuita (soprattutto nella capitale Baghdad, ma non solo): stime indipendenti hanno contato 6.700-8.000 iracheni uccisi nel 2008, meno della met\u00e0 del dato del 2007, e la Associated Press ha indicato in 314 le perdite USA nel 2008, a fronte di 904 nel 2007.\nQuesti risultati hanno facilitato, alla fine del 2008, un accordo tra Stati Uniti ed Iraq sul ritiro delle truppe americane entro la fine del 2011 (e da tutte le citt\u00e0 entro met\u00e0 2009), uno degli ultimi atti della presidenza Bush. Siglato dopo lunghe trattative, \u00e8 stato approvato dal Parlamento irakeno, tra le forti critiche dei partiti di opposizione.\nElezioni provinciali del 31 gennaio 2009.\nLe elezioni nei governatorati del 2009 si sono tenute a gennaio in 14 dei 18 governatorati, chiamando alle urne 15 milioni di elettori per scegliere 444 seggi tra 14.431 candidati, ed a luglio nei tre governatorati del Kurdistan, mentre per Kirkuk non fu ancora raggiunto un accordo istituzionale.\nAlle precedenti elezioni del 2005 non era stata consentita la candidatura dei sunniti, i cittadini sunniti avevano boicottato le elezioni e dato vita alla prima insorgenza irachena. Le elezioni del 2009 furono le prime rappresentative della composizione dell'elettorato regionale, sebbene le condizioni di sicurezza restassero precarie. Per contenere il rischio di attentati ai seggi elettorali, fu imposto il divieto di circolazione veicolare durante il voto. Per la prima volta il governo concesse la presenza di osservatori internazionali nei collegi elettorali per garantire l'assenza di brogli.\nLa partecipazione al voto fu del 51%, inferiore alle precedenti elezioni del 2005. I risultati definitivi furono resi noti il 19 febbraio. Furono annullati per irregolarit\u00e0 procedurali gli scrutini di soli 60 seggi (su 42.000).\nNei governatorati meridionali a maggioranza sciita risult\u00f2 maggioritario il Partito Islamico Da'wa, del primo ministro Nuri al-Maliki, sebbene con preferenze inferiori al 50%, seguito dal Supremo Consiglio Islamico Iracheno di Abd al-Aziz al-Hakim, dal movimento radicale filo-iraniano di Muqtada al-Sadr e da quello riformista dell'ex-primo ministro Dawa Ibrahim al-Jaafari.\nNei governatorati a maggioranza sunnita si affermarono liste sunnite radicate nei singoli governatorati: in quelli centrali di Diyala e Salah-ad-Din prevalse l'islamista Fronte dell'Accordo Iracheno, in quello settentrionale di Ninive la lista regionale al-Hadba (collegata alla Lista Nazionale Irachena laica dell'ex-primo ministro Iyad Allawi e dell'ex-presidente Ghazi al-Yawar), in quello di al-Anbar ottenne un'ampia maggioranza la Lista del Risveglio, composta da ex-combattenti baathisti sunniti, in quello di Kerbela si afferm\u00f2 una lista indipendente (Progetto Nazionale Iracheno). Inoltre, nei governatorati di Diyala e Ninive, risult\u00f2 seconda la lista unitaria curda.\nRitiro delle truppe americane.\nSeguendo quanto promesso nella sua campagna elettorale, nel febbraio 2009 il neo-presidente Barack Obama dispose l'avvio del ritiro delle truppe americane dall'Iraq. Nel corso del 2009 le truppe della coalizione si ritirarono dall'Iraq, mentre l'intensit\u00e0 dei bombardamenti si ridusse un po'. Per il \"cambiamento di clima\" nelle relazioni con il mondo musulmano, il presidente Obama ricevette il premio Nobel per la pace nel 2009.\nFu anche proposta la realizzazione di un referendum nazionale in Iraq per chiedere un ritiro pi\u00f9 rapido delle truppe americane.\nElezioni parlamentari del 7 marzo 2010.\nLe elezioni parlamentari in Iraq del 7 marzo 2010 ebbero come fine il rinnovo dell'Assemblea nazionale irachena, precedentemente eletta nel dicembre 2005.\nLe migliori condizioni di sicurezza consentirono una piena partecipazione dei sunniti, inoltre la legge elettorale fu modificata permettendo di rendere noti i nomi dei candidati nelle liste, e quindi di esprimere un voto di preferenza.\nI principali temi della campagna elettorale furono la lotta alla corruzione e il rafforzamento dello Stato di diritto, gli investimenti pubblici in infrastrutture, la lotta alla disoccupazione in tempi di crisi, il bilancio pubblico gravato da una riduzione delle entrate a causa del calo dei prezzi del petrolio.\nRisultati delle elezioni del 2010\nI risultati elettorali videro il Movimento nazionale iracheno (al-\u02bfIr\u0101qiyya) di Iyad Allawi come lista maggioritaria (25% dei voti e 91 seggi), seguito dalle due liste sciite, la Coalizione dello Stato di Diritto del Primo Ministro Nuri al-Maliki (24% dei voti e 89 seggi), e l'Alleanza nazionale irachena dell'ex Primo Ministro Ibrahim al-Ja'fari (18% dei voti e 70 seggi), sorte dalla separazione dell'Alleanza irachena unita.\nL'Alleanza del Kurdistan, coalizione dei due principali partiti curdi, ottenne un buon risultato nelle regioni a maggioranza curda (14,5% dei voti e 43 seggi).\nGoverno Maliki II (2010-2014).\nSuccessivamente al voto vi furono polemiche su quale partito dovesse esprimere il Primo Ministro e fu richiesto il riconteggio dei voti.\nTuttavia, successivamente al riconteggio, le due liste sciite provenienti dalla dissolta Alleanza Irachena Unita riformarono una coalizione di governo per escludere i sunniti, eleggendo per un secondo mandato come Primo Ministro Nuri al-Maliki. Come Presidente del Parlamento fu eletto il sunnita Usama al-Nujayfi, la cui lista Al-Hadba aveva fatto parte della coalizione Movimento Nazionale Iracheno (\"Iraqiyya\") di Iyad Allawi, che esercit\u00f2 un'opposizione istituzionale alla politica accentratrice ed anti-sunnita del premier sciita Nuri al-Maliki.\nIn concomitanza con le primavere arabe mediorientali, anche i sunniti iracheni protestarono contro il governo di Maliki, ma furono repressi militarmente dall'esercito.\nSuccessivamente, a partire dall'autunno 2012, i governatorati a maggioranza sunnita di Salah-ad-Din, Diyala ed Anbar avviarono il processo per costituire una regione autonoma sunnita, come previsto dalla Costituzione federale irachena, ma il premier Maliki si oppose a tale processo.\nA partire da dicembre, Maliki attu\u00f2 una campagna di epurazione ai danni dei sunniti presenti nelle istituzioni. Molti politici sunniti furono costretti a fuggire all'estero ritirandosi dalla vita attiva, come il gruppo facente capo a Rafi al-Issawi.\nElezioni provinciali del 2013.\nIn occasione delle elezioni nei governatorati del 2013, i principali partiti sunniti abbandonarono l'alleanza, risultata politicamente infruttuosa, con Iyad Allawi, e si coalizzarono con i gruppi anti-qaedisti sunniti del Risveglio (\"Sahwa\"), formando la coalizione elettorale Mutahidun, per cavalcare l'ondata delle proteste nei governatorati sunniti (movimento \"Hirak\"), chiedendo le dimissioni di Maliki e la creazione di una regione autonoma nei sei governatorati a prevalenza sunnita (analogamente al Kurdistan iracheno).\nGuerra civile irachena.\nAlla fine del 2013, la protesta dei sunniti, inizialmente pacifica, si trasform\u00f2 in una rivolta nel governatorato di al-Anbar. I leader moderati, sconfessati dal governo, furono sostituiti da jihadisti, portando all'affermazione del gruppo islamista Stato Islamico.\nElezioni parlamentari del 30 aprile 2014.\nLe elezioni si svolsero in un contesto di instabilit\u00e0 e violenza, mentre proseguivano gli attentati terroristici in tutto il Paese e gli insorti iracheni avanzavano dalle citt\u00e0 di Falluja e Ramadi nel governatorato di al-Anbar, stringendo alleanze con gli insorti siriani. Nei territori da loro controllati, fu impedito alla popolazione di prendere parte alle elezioni.\nLa campagna elettorale fu dominata dalla questione della sicurezza e del ristabilimento della pace, mentre i temi economico-sociali, come le carenze di servizi pubblici essenziali, passarono in secondo piano. I media locali si focalizzarono sulle accuse reciproche tra i candidati e sugli scandali piuttosto che su temi politici, inoltre i candidati facevano spesso appello alle origini etniche, religiose e tribali del loro elettorato di riferimento, con un'impostazione tipicamente settaria.\nIl premier uscente Nuri al-Maliki, attraverso una legge che consentiva l'esclusione dei candidati \"di cattiva fama\", imped\u00ec la candidatura di diversi esponenti dell'opposizione.\nRisultati delle elezioni del 2014\nGoverno Abadi (2014-2018).\nLe elezioni videro la riconferma della Coalizione dello Stato di Diritto, che tuttavia dovette associarsi anche con i partiti curdi e sunniti per ottenere la maggioranza dei due terzi necessaria all'elezione del Presidente, Fu'ad Ma'sum, il quale incaric\u00f2 Haider al-Abadi di formare il nuovo governo. Il governo si insedi\u00f2 l'8 settembre 2014, con un'ampia coalizione della maggior parte dei partiti politici.\nLa priorit\u00e0 del governo fu la guerra contro lo Stato Islamico, che si era affermato nelle regioni settentrionali del Paese. Ci\u00f2 ha portato all'affermazione di molte milizie sciite legate all'Iran, come le Forze di Mobilitazione Popolare. A causa del protrarsi della guerra civile, il mandato di Haydar al-'Abadi, che scadeva nel settembre 2017, fu prolungato fino al 2018.\nA seguito della battaglia di Mossul, la guerra fu dichiarata conclusa ufficialmente il 9 dicembre 2017, consentendo la ripresa del processo elettorale.\nElezioni parlamentari del 12 maggio 2018.\nLe elezioni legislative del 2018 si svolsero il 12 maggio.\nRisultati delle elezioni del 2018\nI risultati elettorali videro l'affermazione dei partiti sciiti radicali, come il Movimento sadrista, l'Organizzazione Badr e il Supremo Consiglio Islamico Iracheno. La coalizione Saarun, capeggiata da Muqtada al-Sadr, fu quella che ottenne il maggior numero di voti e di seggi (54 su 329). Muqtada al-Sadr fu dunque incaricato di formare un governo di coalizione.\nGoverno Abd al-Mahdi (2018-2020).\nMuqtada al-Sadr, leader di una coalizione di tendenza sciita nazionalista, intavol\u00f2 le trattative di governo, stringendo accordi preliminari con il partito sciita Movimento Nazionale della Saggezza di Ammar al-Hakim, e col partito laico filo-occidentale Al-Wataniya di Iyad Allawi, ricevendo pressioni dagli Stati Uniti affinch\u00e9 si formasse un governo di coalizione con esso. Il 12 giugno, tuttavia, Sadr annunci\u00f2 un accordo di coalizione con l'Alleanza Fatah di Hadi al-Ameri, partito vicino all'Iran, che aggiungendosi ai precedenti accordi, consentiva alla coalizione di raggiungere la maggioranza parlamentare con 141 seggi. Il 23 giugno si aggiunse alla coalizione anche l'Alleanza della Vittoria di Abadi, ma l'8 settembre, a seguito di rivolte a Bassora, la corrente sadrista e l'Alleanza Fatah invocarono le dimissioni di Abadi.\nIl 25 ottobre 2018, fu nominato premier Adil Abd al-Mahdi, capo del partito sciita Supremo Consiglio Islamico Iracheno, ritenuto vicino all'Iran. Il suo governo deve affrontare il difficile compito di ricostruire il Paese, devastato da anni di guerra civile, con carenza di servizi pubblici e infrastrutture essenziali (acqua, elettricit\u00e0, strade, sanit\u00e0, scuole...) e di garantire l'occupazione e migliori condizioni economiche agli iracheni. Il malcontento della popolazione per l'inefficacia dell'azione di governo, nonch\u00e9 per il persistere dell'insicurezza in un clima ancora segnato dal terrorismo e dalla invadente presenza delle milizie iraniane sul territorio, suscita, in particolare nel sud del Paese ed a Baghdad, a partire dal 1\u00ba ottobre 2019 violente manifestazioni di protesta, accusando la classe politica di corruzione e incapacit\u00e0 a risolvere i problemi economici del Paese, chiedendo anche il ritiro delle milizie straniere dall'Iraq, come le milizie iraniane Hashd al-Shaabi. Il governo reagisce con la repressione, causando centinaia di morti e migliaia di feriti. Infine \u00e8 lo stesso Muqtada al-Sadr, leader del primo dei partiti della coalizione di governo e capo delle Brigate della pace, milizie sciite nazionaliste non dipendenti dall'Iran, a fare pressioni sul governo per farlo cadere, prospettando le elezioni anticipate.\nIl 29 ottobre 2019, Hadi al-Amiri e Muqtada al-Sadr ritirano la fiducia al governo, e il 30 novembre il premier Adil Abd al-Mahdi annuncia le proprie dimissioni, accettate dal Parlamento, pur restando in carica fino alla nomina del successore.\nIl 1\u00ba febbraio 2020 fu incaricato di formare un nuovo governo Mohamed Allawi, ma il tentativo fall\u00ec e il 17 marzo fu designato il parlamentare Adnan al-Zurfi, del Partito Islamico Da'wa. Anche questi non riusc\u00ec a formare un governo e il 9 aprile, su pressioni statunitensi, il presidente iracheno Salih ha designato premier il capo dei servizi segreti iracheni, Mustafa Al-Kadhimi, insediatosi il 6 maggio.\nGoverno Al-Kadhimi (2020-2021).\nDal 7 maggio 2020 il premier iracheno \u00e8 Mustafa Al-Kadhimi, gi\u00e0 capo dei servizi segreti iracheni dal 2016, appoggiato dagli USA.\nA causa delle manifestazioni di protesta che hanno portato alla sua nomina, gi\u00e0 nei primi mesi del suo governo, Kadhimi stabil\u00ec di anticipare le elezioni politiche (previste ogni quattro anni, dunque nel 2022) al giugno 2021, poi rinviate al 10 ottobre 2021.\nPer la prima volta dal 2005, il sistema elettorale proporzionale fu rimpiazzato da un sistema di nomina diretta dei rappresentanti, in cui gli elettori votano il singolo rappresentante nel proprio collegio elettorale, senza formali liste di partito, bench\u00e9 nella pratica i candidati si avvalgano comunque del sistema di propaganda del proprio partito, oltre che di mezzi propri essendo in competizione tra loro anche tra candidati dello stesso partito.\nIl Partito comunista iracheno, ed altre organizzazioni che avevano partecipato alle proteste del 2019, contestarono le elezioni, evidenziando la presenza di organizzazioni partitiche affiancate da bracci armati capaci di fare pressione sugli elettori, come ad esempio nei quartieri popolari della capitale.\nElezioni parlamentari del 10 ottobre 2021.\nLe elezioni si svolsero il 10 ottobre, e videro, come sempre, un'elevata dispersione del voto verso piccole liste e candidati indipendenti, cui and\u00f2 circa il 40% dei seggi, di modo che il risultato delle urne non individu\u00f2 una netta maggioranza assoluta, rendendo necessari accordi post-elettorali tra le liste maggioritarie.\nRisultati delle elezioni del 2021\nDei sei principali partiti, verso cui si concentr\u00f2 il 60% delle preferenze, la maggioranza relativa fu ottenuta dai partiti sciiti, divisi tra lo storico partito Da'wa, di Nuri al-Maliki, con 37 seggi (11%, +12 seggi rispetto al 2018), e gli sciiti nazionalisti di Muqtada al-Sadr, con la maggioranza relativa e 73 seggi (22%, +19 seggi rispetto all'alleanza Saroon del 2018), che risult\u00f2 aver guadagnato consensi anche a spese dell'alleanza Fatah dei partiti sciiti filo-iraniani, i cui seggi (da 48 nel 2018) si ridussero a soli 14 (4%, -34 seggi).\nAll'opposizione i sunniti dell'alleanza Taqaddum (Progresso) ottennero il 12,5%, con 41 seggi, mentre i due partiti curdi (PDK e UPK) ottennero messi assieme il 15%, con rispettivamente 32 e 17 seggi."}
{"id": "362358", "revid": "1543377", "url": "https://it.wikipedia.org/wiki?curid=362358", "title": "TDK", "text": "La TDK, sigla di , \u00e8 un'azienda giapponese, fondata nel 1935 e inizialmente attiva nel campo della ferrite.\nDopo la fine della seconda guerra mondiale, la TDK diventa uno dei maggiori produttori di supporti magnetici e di componenti elettronici, sia per uso domestico che per uso industriale.\nStoria.\nLa TDK venne fondata a Tokyo il 7 dicembre 1935 come azienda produttrice della ferrite, materiale inventato da Yogoro Kato e Takeshi Takei nel 1930.\nTra il 1952 e il 1957, la compagnia inizi\u00f2 la produzione di nastri magnetici e, dal 1966, di musicassette.\nNel 1965, venne aperta a New York la prima sede negli Stati Uniti, seguita nel 1970 da quella aperta a Francoforte nella Germania Ovest.\nDurante gli anni novanta, il settore dei supporti di archiviazione di massa della TDK venne ampliato con la produzione di motori brushless a corrente continua, testine magnetoresistenti (MR), e testine a pellicola sottile.\nDal 1997, la TDK ha gradualmente ridotto la produzione di musicassette per poi interromperla definitivamente nel 2012 sotto il controllo della Imation; l'azienda, intanto, inizi\u00f2 a mostrare interesse verso le nuove tecnologie di archiviazione che stavano per essere immese sul mercato: nel 2004 la TDK fu la prima compagnia ad aggiungersi al consorzio delle aziende produttrici del nascente formato Blu-Ray.\nNel 2005 la TDK complet\u00f2 l'acquisizione della Teridian, azienda californiana dedicata alla produzione di semiconduttori, rivenduta poi nel 2010 alla Maxim Integrated Products.\nDa giugno 2006, Takehiro Kamigama divenne il presidente della compagnia, nominato dal predecessore Hajime Sawabe che tuttora copre un ruolo importante all'interno dell'azienda.\nNel 2007, la Imation acquist\u00f2 il settore di supporti di archiviazione della TDK, compresa la produzione di memorie flash, dischi ottici, nastri magnetici e accessori, per circa $300 milioni, con inclusa la possibilit\u00e0 della Imation di inserire il marchio \"TDK Life on Record\" sui supporti di archiviazioni e prodotti audio per almeno 25 anni.\nNel 2015, la Imation annunci\u00f2 che avrebbe rinunciato alla sua licenza e avrebbe interrotto la produzione di prodotti a marchio TDK verso la fine dello stesso anno.\nLa TDK gestisce un proprio museo situato nello stabilimento non pi\u00f9 attivo di Hirasawa.\nPubblicit\u00e0 e sponsorizzazioni.\nLa TDK sponsorizz\u00f2 la squadra di calcio olandese Ajax durante gli anni ottanta, mentre dal 1993 al 1998 l'azienda giapponese divenne sponsor del club inglese Crystal Palace.\nLa compagnia fu sponsor anche della squadra australiana di rugby Brisbane Broncos agli inizi degli anni novanta. A oggi, \u00e8 lo sponsor ufficiale dei campionati del mondo di atletica leggera.\nDal 1994 al 2014 era presente al famoso Piccadilly Circus a Londra un pannello pubblicitario della TDK .\nL'azienda nipponica possiede dal 2000 una sua insegna pubblicitaria sulla One Times Square di New York, posta sotto il pannello della Toshiba e visibile durante il famoso capodanno organizzato nella metropoli statunitense.\nNel 2002, la divisione dell'elettronica di consumo della TDK fu lo sponsor della terza edizione dei Jammy Awards dedicati alle jam bands.\nFino al 2009 la TDK era proprietaria di una squadra di calcio di Nikaho, nella prefettura di Akita, nota come TDK Sport Club e rinominata nel 2010 come Blaublitz Akita."}
{"id": "362365", "revid": "110157", "url": "https://it.wikipedia.org/wiki?curid=362365", "title": "Maxell", "text": "La , meglio nota come Maxell, \u00e8 un'azienda giapponese produttrice di componenti elettronici e di apparati per l'industria; fa parte della multinazionale giapponese dell'elettronica Hitachi. L'azienda \u00e8 quotata in borsa ().\nCommercializza supporti magneto-ottici (nastri magnetici, audiocassette, dat tapes, cd, ecc.). \nIn ogni caso i prodotti pi\u00f9 importanti dell'azienda sono le batterie, infatti il nome \"Maxell\" proviene dalla contrazione di \"maximum capacity dry cell\"\nCuriosit\u00e0.\nHannah Baker, personaggio di Tredici, incide su dei nastri Maxell le motivazioni per cui ha deciso di togliersi la vita.\nNovit\u00e0.\nNel gennaio 2007 Maxell annunci\u00f2 che entro l'anno avrebbe messo in commercio dischi olografici da 300GB con un trasferimento dati pari a 20 Megabyte/secondo.\nPer il 2008 annunci\u00f2 supporti da 800\u00a0GB e da 1,6 Terabyte per il 2010.\nAl febbraio 2017, nessun disco olografico \u00e8 ancora giunto sul mercato."}
{"id": "362366", "revid": "38120", "url": "https://it.wikipedia.org/wiki?curid=362366", "title": "Funzione Pubblica", "text": ""}
{"id": "362393", "revid": "63756", "url": "https://it.wikipedia.org/wiki?curid=362393", "title": "Beck (fiume)", "text": "Il Beck \u00e8 un fiume dell'Inghilterra meridionale, scorre a sud di Londra ed \u00e8 un affluente del Ravensbourne.\nIl percorso.\nBeck nasce a Spring Park dove si incontrano le localit\u00e0 di Shirley e West Wickham; inizialmente coincide con il confine tra i Distretti di Croydon e Bromley, storicamente era anche il confine tra il Surrey e il Kent.\nArriva a Cator Park dove si unisce al Chaffinch Brook e cambia nome in Pool, il quale confluisce successivamente nel Ravensbourne che \u00e8 a sua volta affluente del Tamigi.\nL'origine del nome.\nSecondo un'ipotesi il corso d'acqua prenderebbe il nome dalla citt\u00e0 di Beckenham ma potrebbe derivare anche da \"bekkr\" che in norreno significa corso d'acqua (parola presente anche in altre lingue germaniche, ad es. in tedesco \"bach\"). Dal fiume Beck prendono il nome le localit\u00e0 di Beck Lane e Elmers End."}
{"id": "362397", "revid": "767487", "url": "https://it.wikipedia.org/wiki?curid=362397", "title": "Trattato navale di Londra", "text": "Il trattato navale di Londra fu un accordo tra Regno Unito, Giappone, Francia, Italia e Stati Uniti d'America, firmato il 22 aprile 1930, che regolava la guerra sottomarina e limitava la costruzione di armamenti navali.\nFu un'estensione delle condizioni che erano state firmate nel trattato navale di Washington e venne chiamato ufficialmente \"Treaty for the Limitation and Reduction of Naval Armament\" (\"Trattato per la limitazione e riduzione degli armamenti navali\"). Fu un tentativo di rivivificare la conferenza navale di Ginevra del 1927 in cui non erano stati in grado di giungere a un accordo a causa dei cattivi sentimenti che intercorrevano tra il governo britannico e quello degli Stati Uniti.\nLe nazioni firmatarie si accordarono per non costruire nuove \"capital ships\" (corazzate o incrociatori da battaglia, formalmente definite come navi del dislocamento superiore alle 10.000 tons (10.160 t) o con cannoni di calibro superiore a 8 pollici (203\u00a0mm) fino al 1937. Nessun vascello esistente avrebbe potuto essere convertito in portaerei. La costruzione di sottomarini venne limitata a vascelli di dislocamento inferiore a 2.032 t. Il tonnellaggio totale degli incrociatori (suddivisi in incrociatori pesanti con cannoni di calibro superiore a 6,1 pollici (155\u00a0mm) e incrociatori leggeri con cannoni di calibro inferiore), cacciatorpediniere, sommergibili da costruire dal 1937 venne limitato, cos\u00ec come il tonnellagio individuale in ogni categoria.\nL'articolo 22 correlato alla guerra sottomarina dichiarava che la legge internazionale si applicava a essi come per i vascelli di superficie. Inoltre vascelli mercantili che non dimostrassero un \"rifiuto persistente a fermarsi\" o \"resistenza attiva\" non potevano essere affondati senza prima portare i passeggeri ed equipaggio in un \"luogo sicuro\".\nLe discussioni in quella sede indussero per la prima volta l`Italia a chiedere la parit\u00e0 navale con la Francia, richiesta alla quale i francesi erano decisi a resistere; e cominci\u00f2 cos\u00ec il distacco fra i due paesi che alla fine port\u00f2 l'Italia al fianco della Germania. \nLa fase successiva del tentativo di controllo degli armamenti navali fu la Seconda conferenza navale di Ginevra nel 1932. Questa venne seguita dal Secondo trattato navale di Londra del 1936."}
{"id": "362400", "revid": "2039709", "url": "https://it.wikipedia.org/wiki?curid=362400", "title": "Rostroconchia", "text": "I Rostroconchia sono una classe di molluschi estinti vissuti tra il Cambriano e il tardo Permiano.\nInizialmente furono collocati tra i bivalvi, ma in seguito venne assegnata loro una classe indipendente.\nErano dotati di un guscio singolo pseudo-bivalve che racchiudeva il mantello e il piede muscolare. La parte anteriore del guscio probabilmente era rivolto verso il basso e aveva una fessura dal quale il piede probabilmente emergeva.\nTassonomia.\nLa classe comprende le seguenti famiglie:"}
{"id": "362405", "revid": "2039709", "url": "https://it.wikipedia.org/wiki?curid=362405", "title": "Technics", "text": "Technics \u00e8 un marchio della compagnia Panasonic.\nFondato nel 1965, contraddistingue la gamma di prodotti di alta fedelt\u00e0 audio del produttore giapponese, in particolare giradischi, dei quali commercializz\u00f2 le prime versioni prive di argano e cinghia di trasmissione, per poi estendersi alla gamma di registratori a nastro per audiocassette.\nStoria.\nIl nome fu introdotto come marchio per gli altoparlanti commercializzati in Giappone dalla Matsushita nel 1965; il modello EAB-1204, poi rinominati SB-1204 \"Technics 1\" (\"not for sale\"), ove il marchio \"Technics\" fu coniato da Naraji Sakamoto (audio product designer di Panasonic) e Kawamoto Musen (venditore di Nipponbashi, Osaka).\nNel 1969 ottenne un grande successo mondiale introducendo sul mercato i primi giradischi a trazione diretta della serie SP come l'SP-10, destinati a utenti professionali e, nel 1971, portando la nuova tecnologia alla portata dei normali ascoltatori, con la serie \"SL\", come l'SL-1100. \nIl marchio Technics si \u00e8 anche distinto alla fine degli anni '70 nel campo delle amplificazioni di qualit\u00e0 e per la registrazione a nastro.\nL'SL-1100 fu usato dal dj giamaicano DJ Kool Herc come parte del \"sound reinforcement system\" nelle sue esibizioni a New York. \nNel 1972 Technics introdusse l'autoreverse nelle piastre delle audio\"cassette\" (Technics RS-277US).\nNel 1973 Technics fu la prima ad usare tre testine nelle piastre a \"cassette\" (Technics RS-279US).\nNel 1976, Technics introduce il giradischi a doppia cinghia, SL-20 e SL-23. L'SL-23 era semiautomatico, con luce stroboscopica per l'aggiustamento del numero dei giri e braccio a \"S\"; costarono sul mercato 100.00$ e 140.00$, rispettivamente.\nNel 1977 viene immessa sul mercato una serie di registratori a bobina (RS1500 e derivati) basati su una innovativa meccanica di precisione \"closed loop\" e dotati di elettronica di controllo particolarmente sofisticata; per le notevoli prestazioni tali apparecchi sono tuttora molto ricercati dai collezionisti e dagli appassionati di hi-fi di tutto il mondo.\nNel corso del 2003, in seguito ad una riorganizzazione interna della struttura commerciale del gruppo, si era deciso di riunire tutte le attivit\u00e0 destinate al settore \"consumer\" sotto il pi\u00f9 noto marchio commerciale Panasonic; in seguito, si \u00e8 deciso di mantenere il marchio Technics per alcuni settori specifici (in particolare quelli legati alla produzione di impianti stereofonici di fascia alta e prodotti da discoteca).\nL'azienda Technics \u00e8 stata anche produttrice di tastiere elettroniche e di pianoforti digitali molto apprezzati dalla clientela, anche se si \u00e8 trattato di strumenti per uso \"casalingo\".\nNel 2010 \u00e8 stata annunciata la fine della produzione dei giradischi SL-1200 che per pi\u00f9 di 30 anni \u00e8 stato un punto di riferimento per i dj di tutto il mondo.\nIl SL-1200 MK2 fu un prodotto robusto e con \"pitch control\" (o \"vari-speed\").\nIl Technics SL-1200 continu\u00f2 a essere prodotto fino al 2003 con la serie M3D, poi venne introdotta serie MK5.\nNel 2014 Panasonic ha annunciato il ritorno sul mercato europeo del marchio Technics ed il 15 aprile 2015 \u00e8 tornata ufficialmente sul mercato anche in Italia con due gamme di prodotti ad alte prestazioni: la Serie Reference Class R1 e la Premium Class Serie C700.\nInaspettatamente, nel 2016 viene ufficializzato il lancio di altri due giradischi della serie SL: il SL-1200GAE, in edizione limitata e il SL-1200G. I giradischi SL-1200GAE prodotti sono solo 1200, dei quali 900 destinati al mercato mondiale e 300 esclusivamente a quello giapponese, questi ultimi sono stati venduti in appena mezz'ora"}
{"id": "362408", "revid": "2226591", "url": "https://it.wikipedia.org/wiki?curid=362408", "title": "Cena Cypriani", "text": "La Cena Cypriani \u00e8 un racconto nato in Europa durante il primo Medioevo, forse tra il V ed il VI secolo, e pi\u00f9 tardi messo per iscritto in latino da Rabano Mauro, Giovanni di Montecassino e, forse, Asselin di Reims. La tradizione lo attribuisce a Tascio Cecilio Cipriano.\nContenuto.\nLa \"Cena Cypriani\" \u00e8 un esempio di pantomimo conviviale dell'et\u00e0 tardoantica, a met\u00e0 tra una parodia, un'allegoria e una satira di alcuni passaggi della Bibbia, soprattutto la Parabola del banchetto di nozze in Matteo e dell'avvenimento delle Nozze di Cana raccontato in Giovanni . Essa racconta del re orientale Gioele, il quale, per celebrare le nozze del figlio, invita a Cana di Galilea personaggi dell'Antico e del Nuovo Testamento, tra cui Caino e Abele, Ges\u00f9, Mos\u00e8, Abramo, Eva e Maria. Il testo si dilunga sull'abbigliamento, sul menu, sui dettagli grotteschi, per suscitare comicit\u00e0. Il giorno seguente, Gioele si accorge di un furto e, irritato, ordina di torturare gli ospiti per cercare il ladro. Questo si rivela presto essere Acar, figlio di Carmi, che viene condannato a morte; sono gli stessi ospiti ad ucciderlo e poi a seppellirlo.\nTemi.\nLa finalit\u00e0 del testo non \u00e8 chiara. Secondo Rabano Mauro, che lo adatt\u00f2 in prosa per Lotario II di Lotaringia nell'855, aveva valenza didattica: sarebbe servito per facilitare la memorizzazione dei personaggi biblici citati, attraverso un episodio certamente inconsueto. Altri, come Giovanni di Montecassino che la rielabora in settenari trocaici ritmici, inserendovi allusioni surreali e spunti di politica contemporanea, puntarono su un intento prettamente ludico.\nRipresa moderna.\nLa \"Cena Cypriani\" \u00e8 citata diverse volte ne \"Il nome della rosa\" di Umberto Eco, come uno dei libri \"scandalosi\" che suscitano l'ilarit\u00e0 eseguendo una parodia delle Sacre Scritture, e come tema per una visione di Adso da Melk. \nMichail Bachtin interpreta la \"Cena Cypriani\" come rovesciamento dei valori, tipica tecnica del comico. Si riallaccerebbe a un'omelia di Zeno che \u00abscelse nella Bibbia e nel Vangelo tutti i brani che trattavano del mangiare e del bere di personaggi della storia sacra\u00bb, ma la supera di molto ampliando questa idea attraverso una \u00abcernita prodigiosa non soltanto di tutte le immagini dei banchetti, ma, pi\u00f9 in generale, delle immagini delle feste sparse nella Bibbia e nel Vangelo\u00bb. In conclusione la descrizione di questi banchetti, o giochi proibiti, permessi nei sermoni religiosi durante le feste pasquali, avevano \u00abla potenza di liberare la parola dalle catene della piet\u00e0 e della paura divina\u00bb facendo quindi accedere al gioco e alla gioia."}
{"id": "362416", "revid": "1318658", "url": "https://it.wikipedia.org/wiki?curid=362416", "title": "Salso", "text": "Con il termine Salso si indicano diversi corsi d'acqua o laghi italiani:"}
{"id": "362418", "revid": "1318658", "url": "https://it.wikipedia.org/wiki?curid=362418", "title": "Trazione", "text": " \nIl termine trazione viene utilizzato:"}
{"id": "362419", "revid": "2184720", "url": "https://it.wikipedia.org/wiki?curid=362419", "title": "Panasonic", "text": "Panasonic Corporation (fino al 2010 Matsushita Electric Industrial Co.) \u00e8 una delle maggiori aziende al mondo nella produzione di materiali elettronici, fondata a Osaka nel 1918 da Konosuke Matsushita.\nStoria.\nAl contrario di altre aziende giapponesi, ha utilizzato per lungo tempo diversi marchi per commercializzare i suoi prodotti.\nDal 1953 al 2008 ha controllato anche un altro famoso marchio, la JVC (Japan Victor Company).\nIl 10 gennaio 2008 la societ\u00e0, gi\u00e0 Matsushita Electric, ha annunciato l'intenzione di mutare il nome della societ\u00e0 diventando \"Panasonic Corporation\". Il cambio di denominazione nasce dalla notevole notoriet\u00e0 acquisita nel tempo dal principale marchio posseduto dalla societ\u00e0 e diverr\u00e0 operativo dal 1\u00ba ottobre 2008.\nLa transizione tra i due marchi dovrebbe concludersi entro il marzo del 2010.\nNel corso del 2010 Panasonic ha acquisito Sanyo Electric Co. Inoltre, Panasonic ha una divisione nel campo della gomma e sviluppa pneumatici per il settore bici sotto il nome di Panaracer.\nRicerca e sviluppo.\nMatsushita \u00e8 fra i fondatori del \"DVD board\", il consorzio di aziende che hanno stabilito le linee guida dello standard DVD e, a sua volta, commercializza la tecnologia di cui \u00e8 proprietaria che va sotto il nome di \"DVD-RAM\".\nPanasonic \u00e8 con Olympus l'azienda che ha lanciato a fine 2008 il nuovo standard fotografico denominato Micro Quattro Terzi.\nNel 2010 Panasonic ha lanciato sul mercato Europeo Lavatrici e frigoriferi, ampliando cos\u00ec la sua gamma di prodotti per la casa e cura della persona. Infatti in Europa vengono commercializzati da anni forni a microonde e rasoi da uomo. Grande novit\u00e0 \u00e8 la vaporiera: moderna versione della pentola a pressione, molto indicata per la cottura del riso e la preparazione del Sushi."}
{"id": "362421", "revid": "287204", "url": "https://it.wikipedia.org/wiki?curid=362421", "title": "Truschino graduato", "text": "Il truschino graduato (o calibro per altezze) \u00e8 uno strumento di misura utilizzato per misurare l'altezza di una superficie rispetto ad un piano di riferimento.\nIl truschino \u00e8 costituito da un'asta graduata fissata rigidamente su un pesante basamento. L'asta \u00e8 fissata in modo tale da risultare perfettamente ortogonale al piano d'appoggio su cui viene poggiato il basamento.\nSull'asta scorre un \"corsoio\", munito di indice, in modo non dissimile ad un calibro a corsoio. Sul corsoio viene fissata una punta che serve da \"battuta\" per le quote da misurare.\nIl corsoio dispone inoltre di un sistema di bloccaggio a vite per evitare di perdere accidentalmente la misura durante la manipolazione dello strumento.\nNormalmente, le aste vengono realizzate di altezza compresa tra 200 e 1000 mm, limitando cos\u00ec le misure entro questi valori.\nTruschino a nonio.\nQuesto tipo di truschino presenta inciso sul corsoio un nonio (un regolo graduato) per la lettura di precisione. Pertanto, sulla scala dell'asta vengono letti i millimetri, sul nonio le relative frazioni.\nI noni possono essere ventesimali o cinquantesimali, e conseguentemente la risoluzione dello strumento potr\u00e0 essere di 0,05 o 0,02 mm. Il lato dove \u00e8 stato inciso il nonio \u00e8 smussato, per avvicinarlo alla scala dell'asta, e annullare gli errori di parallasse. Le graduazioni vengono incise e annerite, per evitare che vengano cancellate da abrasioni accidentali.\nIn modo simile ai calibri cinquantesimali, i truschini dispongono di un corsoio diviso in due sezioni collegate tra loro da una vite micrometrica, che facilita la regolazione fine della misura. Tutte e due le sezioni dispongono di viti di bloccaggio, mentre solo una dispone del nonio (quella su cui \u00e8 collegata la punta).\nAlcuni truschini hanno il corsoio realizzato in un pezzo unico; ma quest'ultimo dispone di una rotella che muove il corsoio ingranando in una cremagliera realizzata nell'asta. Progettando convenientemente il passo pignone/cremagliera \u00e8 possibile realizzare spostamenti fini del corsoio.\nUso.\nPrima di effettuare le misure \u00e8 necessario pulire il piano di riferimento, sia per evitare che materiale estraneo si infili sotto lo strumento o il pezzo da misurare (falsando le misure), sia perch\u00e9 l'uso del truschino impone il suo scorrimento sul piano, e sfridi potrebbero rovinare le superfici di uno o dell'altro.\nLa misura si effettua seguendo queste operazioni:\n\u00c8 importante accertarsi che la punta sfiori appena la superficie, in quanto, facendo leva sulla punta, si potrebbe continuare ad agire sulla vite micrometrica fino a sollevare la base del truschino dal piano di riferimento. In questa condizione le misure verrebbero ovviamente falsate.\nLa ricerca (in parte soggettiva) della quota esatta di \"sfioramento\" tra punta e superficie del pezzo, genera un errore che limita la precisione nell'uso dei truschini al centesimo di millimetro.\nAzzeramento.\nPreventivamente \u00e8 importante assicurarsi che il truschino sia correttamente azzerato: quando il corsoio \u00e8 sullo zero della scala graduata, la punta deve poggiare sul piano di riferimento (non prima).\nQuesta operazione esige un piano di riferimento idoneo. Lo strumento pu\u00f2 essere azzerato anche tramite blocchetti pianparalleli, quando non poggiasse direttamente sul piano di riferimento.\nL'azzeramento si esegue seguendo queste operazioni:\nTruschino digitale.\nL'evoluzione dell'elettronica ha permesso la realizzazione di truschini che montano degli indicatori che visualizzano direttamente la quota di misura. In questo tipo di truschino, sul corsoio viene montato un indicatore elettronico digitale che ne rileva lo spostamento.\nI display sono normalmente realizzati con una risoluzione di 0,01 mm, ma per truschini di precisione, la risoluzione potrebbe salire a 0,001 mm.\nGli indicatori possono disporre di numerose funzioni:\nTastatore elettronico.\nI truschini digitali di precisione vengono dotati di un accessorio particolare: il \"tastatore elettronico\".\nIn questi strumenti, la punta \u00e8 costituita da una sferetta di materiale duro (acciaio temprato o rubino sintetico) montata in cima ad una levetta in grado di muoversi. Un sensore ne rileva l'eventuale spostamento dalla posizione di riposo e blocca la visualizzazione dell'indicatore.\nAppena il tastatore tocca la superficie da misurare, la leva muovendosi, blocca il visualizzatore, rendendo la misura immediatamente disponibile.\nQuesti tastatori annullano l'errore che si genera quando si cerca la quota esatta nello \"sfioramento\" della superficie.\nParticolari costruttivi.\nLe aste dei truschini vengono realizzate in acciaio inossidabile, onde prevenirne la corrosione. Queste inoltre vengono satinate o cromate(cromatura \"ghiacciata\") per evitare abbagliamenti durante la lettura delle scale graduate.\nPi\u00f9 raramente, nei truschini di precisione, le aste possono raggiungere spessori notevoli o avere una struttura complessa (a travetto), questo per la ricerca di una struttura molto stabile che riduca gli errori dovuti alla flessione dell'asta.\nI basamenti sono realizzati in ghisa o acciaio inossidabile, con il piano d'appoggio inferiore finemente lavorato per ottenerne la planarit\u00e0.\nLe punte e le parti di scorrimento, subiscono trattamenti di indurimento, allo scopo di ridurne l'usura (con i conseguenti errori di misura).\nNei truschini, il corsoio \u00e8 provvisto di un lardoncino di bronzo regolabile, che permette di ridurre il gioco (fonte di errori di misura), senza ridurne troppo la scorrevolezza. Periodicamente, questo va regolato per compensarne l'usura.\nI truschini vengono costruiti in modo che diano la massima precisione alla temperatura standard di 20\u00b0C. Misurazioni effettuate a temperature significativamente pi\u00f9 alte, e con strumenti di grande risoluzione, devono tenere conto della dilatazione del materiale con cui \u00e8 costruito lo strumento.\nTruschini per la tracciatura.\nNelle officine meccaniche, i truschini vengono normalmente usati per l'operazione di \"tracciatura\" dei pezzi da lavorare.\nIn questo caso la punta, opportunamente affilata e temprata, viene utilizzata per tracciare sui pezzi in lavorazione righe parallele al piano di riferimento, che verranno successivamente usate come riferimento per le lavorazioni meccaniche.\n\u00c8 opportuno (quando possibile) evitare di usare per misure strumenti destinati a questo scopo, in quanto questo tipo di applicazione rovina velocemente punta e corsoio.\nUn tipo di truschino pi\u00f9 elementare, da utilizzare solamente per la tracciatura, \u00e8 costituito semplicemente da una base piana sulla quale \u00e8 fissata un'asta, lungo la quale scorre un \"graffietto\" orientabile secondo la necessit\u00e0."}
{"id": "362422", "revid": "76963", "url": "https://it.wikipedia.org/wiki?curid=362422", "title": "Pierre Alechinsky", "text": "Studia illustrazione di libri e tipografia, ma dipinge anche in uno stile appartenente a quel movimento post-cubista che poi modificher\u00e0 sino ad arrivare a somigliare pi\u00f9 al suo connazionale James Ensor.\nBiografia.\nNasce a Schaerbeek, regione di Bruxelles-Capitale, ma per molti anni vive e lavora tra Bougival e il sud della Francia.\nNel 1944 frequenta l\"'Ecole nationale sup\u00e9rieure d'Architecture et des Arts d\u00e9coratifs de La Cambre\", a Bruxelles, dove studia tecniche di illustrazione, stampa e fotografia. Un anno dopo, nel 1945 scopre i lavori di Henri Michaux, Jean Dubuffet e diventa amico di un critico di un rinomato critico d'arte, Jacques Putman.\nInsieme a Karel Appel, Asger Jorn e Corneille fonda nel 1948 il gruppo CO.BR.A., che prende nome dalle iniziali delle loro citt\u00e0 d'origine (Copenaghen, Bruxelles e Amsterdam).\nCon il gruppo partecipa ad entrambe le esposizioni. Nel 1951, si trasferisce a Parigi per studiare tecniche di stampa con una borsa di studio del governo francese e l'anno dopo approfondisce le sue conoscenze dell'incisione con Stanley William Hayter. Tre anni dopo, nel 1954, espone per la prima volta le sue opere a Parigi e inizia ad interessarsi alla calligrafia giapponese.\nIntorno al 1960 poi espose a Londra, Berna e alla Biennale di Venezia; in seguito a Pittsburgh, New York, Amsterdam e a Silkeborg. Non appena la sua reputazione crebbe, lavor\u00f2 con Wallace Ting, mantenendo sempre stretti rapporti con Christian Dotremont. Allacci\u00f2 poi i rapporti anche con Andr\u00e9 Breton. Nel 1983 entr\u00f2 nell'\u00c9cole nationale sup\u00e9rieure des Beaux-Arts, a Parigi, come professore di pittura.\nNel 1994 gli fu assegnato il titolo di Dottore Onorario dalla Universit\u00e9 libre de Bruxelles e un anno dopo, nel 1995 uno dei suoi disegni venne stampato sui francobolli belgi."}
{"id": "362430", "revid": "1833487", "url": "https://it.wikipedia.org/wiki?curid=362430", "title": "Riso soffiato", "text": "Il riso soffiato \u00e8 un tipo di riso prodotto riscaldando i chicchi sotto la pressione del vapore. \nProduzione e processo di lavorazione.\nPer la produzione si scelgono chicchi di riso alimentare brillato e vengono usate quantit\u00e0 minime di olio di colza.\nIl processo comprende un preriscaldamento del chicco ad una temperatura di 300-400\u00a0\u00b0C in autoclave seguito da un aumento della pressione, che gradualmente raggiunge e supera i 15 bar. L'introduzione di vapore acqueo surriscaldato (240-250\u00a0\u00b0C) completa la fase di pretrattamento. \nIl processo \u00e8 completato da una drastica riduzione della pressione che provoca l'espansione dell'acqua presente all'interno del chicco e la sua conseguente trasformazione sia nella forma che nella consistenza, diventando cos\u00ec riso soffiato."}
{"id": "362438", "revid": "1543377", "url": "https://it.wikipedia.org/wiki?curid=362438", "title": "Leopold Engleitner", "text": "Testimone di Geova, fu perseguitato durante il periodo nazista a causa della sua fede.\nVita.\nLeopold Engleitner nacque il 23 luglio 1905 a Aigen-Voglhub, in Austria. Crebbe nella cittadina imperiale di Bad Ischl, dove incontr\u00f2 qualche volta l'imperatore Francesco Giuseppe. All'inizio degli anni trenta cominci\u00f2 a studiare la Bibbia, cambi\u00f2 coraggiosamente religione e nel 1932 si battezz\u00f2 come testimone di Geova. Per questa sua scelta dovette far fronte all'intolleranza religiosa da parte delle autorit\u00e0.\nQuando, nel 1938, Adolf Hitler occup\u00f2 l'Austria, Leopold Engleitner entr\u00f2 in conflitto col sistema nazista, perch\u00e9 si rifiut\u00f2 di rinunciare alla propria fede e si rifiut\u00f2 anche di prestare servizio militare nell'esercito di Hitler.\nIl 4 aprile 1939 fu arrestato dalla Gestapo a Bad Ischl, e in seguito fu messo nelle prigioni di Linz e Wels in custodia cautelare. Dal 9 ottobre 1939, al 15 luglio 1943, fu internato nei campi di concentramento di Buchenwald, di Niederhagen e di Ravensbr\u00fcck. Nel campo di concentramento di Niederhagen, Leopold Engleitner si rifiut\u00f2 di firmare una dichiarazione di abiura, per rinnegare la propria fede, anche se questo gli avrebbe permesso di uscire dal campo di concentramento. \nNonostante il trattamento brutale sub\u00ecto nei campi di concentramento, la sua volont\u00e0 rimase tale da continuare ad attenersi ai suoi princ\u00ecpi e da rifiutarsi di prestare servizio militare.\nNel luglio 1943 fu rilasciato dal campo di concentramento di Ravensbr\u00fcck, ma avrebbe dovuto impegnarsi in lavori forzati a vita, in agricoltura. Dopo il suo ritorno a casa, lavor\u00f2 presso un contadino a St. Wolfgang. Tre settimane prima della fine della guerra, \nil 17 aprile 1945, Engleitner ricevette comunque la chiamata alle armi da parte della Wehrmacht. Decise di rifugiarsi fra le montagne del Salzkammergut. L\u00ec si nascose nella malga Meistereben, in una caverna. Fu braccato dai nazisti per settimane, ma invano.\nIl 5 maggio 1945, Leopold Engleitner ritorn\u00f2 nuovamente a casa.\nDopo la guerra, Leopold Engleitner continu\u00f2 a subire isolamento e intolleranza. Solo nel 1999, a seguito dell'uscita del libro \"Nein statt Ja und Amen\", opera dello scrittore e regista Bernhard Rammerstorfer, nonch\u00e9 del documentario omonimo diretto da quest'ultimo, Engleitner divenne noto al grande pubblico. Da allora, Engleitner e Rammerstorfer tennero conferenze in universit\u00e0, scuole e memoriali in Germania, Italia, Austria, Svizzera e Stati Uniti d'America.\nEngleitner, divenuto centenario nel 2005, fu riconosciuto in tutto il mondo per il suo coraggio, tolleranza e principi morali, memoria vivente degli orrori dell'Olocausto, e continu\u00f2 a tenere pubbliche conferenze negli Stati Uniti fino al 2009. Mor\u00ec a Sankt Wolfgang im Salzkammergut il 21 aprile 2013, all'et\u00e0 di 107 anni. \nAl momento della morte, Engleitner era il pi\u00f9 longevo sopravvissuto dei campi di concentramento di Buchenwald, Niederhagen e Ravensbr\u00fcck."}
{"id": "362445", "revid": "37281", "url": "https://it.wikipedia.org/wiki?curid=362445", "title": "Circuiti in serie e parallelo", "text": ""}
{"id": "362447", "revid": "339392", "url": "https://it.wikipedia.org/wiki?curid=362447", "title": "Seconda Guerra del Golfo", "text": ""}
{"id": "362449", "revid": "124304225", "url": "https://it.wikipedia.org/wiki?curid=362449", "title": "Ecgfrith di Mercia", "text": "Era figlio di re Offa e di Cynethryth e gi\u00e0 dal 787 aveva regnato insieme al padre. Successe a quest'ultimo nel luglio del 796. Dato che Offa mor\u00ec il 26 o il 29 luglio, \u00e8 logico pensare che il figlio sia morto il 14 o il 17 dicembre."}
{"id": "362450", "revid": "1031941", "url": "https://it.wikipedia.org/wiki?curid=362450", "title": "Cenelm", "text": "Figlio di re Cenwulf di Mercia, secondo alcune fonti avrebbe regnato a sette anni per pochi mesi dopo la morte del padre nell'821, ma fu assassinato. Comunque, in altri documenti \u00e8 anche menzionato negli anni precedenti, cosa incompatibile con l'et\u00e0 di sette anni nell'821. Generalmente, dunque, si ritiene che sia morto prima del padre, nell'812.\nLa tradizione lo ritiene martire e lo venera come santo. Il suo elogio si legge nel Martirologio romano al 17 luglio."}
{"id": "362453", "revid": "1318658", "url": "https://it.wikipedia.org/wiki?curid=362453", "title": "Teatro Regio", "text": "In Italia esistono alcuni teatri denominati Teatro Regio:"}
{"id": "362454", "revid": "95049", "url": "https://it.wikipedia.org/wiki?curid=362454", "title": "Vermicino", "text": "Vermicino \u00e8 una frazione condivisa di Roma Capitale (zona \"O\" 37), in zona Z. XVII Torre Gaia, e del comune di Frascati.\nGeografia fisica.\nTerritorio.\nSorge al sedicesimo km di via Tuscolana, all'incrocio a nord con via di Vermicino (Roma) e a sud con via della Mola Cavona (Frascati)\nStoria.\nOrigini del nome.\nVermicino deve il suo nome ad un evento accaduto nel 1183, quando durante la Battaglia di Prata Porci le truppe dell'arcivescovo Cristiano di Magonza, giunsero in soccorso dei Conti di Tuscolo, assediati dai Romani. Le truppe dell'arcivescovo morirono dopo aver bevuto l'acqua della fonte avvelenata dagli assedianti, secondo questa versione \"vermicina\" starebbe, dunque, per velenosa.\nL'incidente di Vermicino.\nPass\u00f2 agli onori della cronaca per la tragica vicenda di Alfredino Rampi, un bambino di 6 anni che il 10 giugno 1981 precipit\u00f2 dentro un pozzo artesiano di 60 metri di profondit\u00e0, sebbene questo sia sito nella vicina localit\u00e0 Selvotta nel comune di Frascati. L'imponente sforzo dei soccorsi venne seguito da tutta l'Italia in diretta televisiva, ma il 13 giugno Alfredino mor\u00ec.\nMonumenti e luoghi d'interesse.\nArchitetture civili.\nAll'incrocio di via Tuscolana Vecchia con via della Mola Cavona, nel comune di Frascati, si trova la fontana di Vermicino, nota anche come \"Fontanone\", fatta costruire nel 1731 da papa Clemente XII e disegnata da Luigi Vanvitelli.\nPer secoli questa fontana fu una tappa costante per i viandanti che si muovevano tra Roma e Frascati e questa fontana, che si trovava in mezzo alla campagna, era uno dei maggiori luoghi di sosta e ristoro presenti lungo la Tuscolana.\nQuartiere che sorge al sedicesimo chilometro della Tuscolana, nel comune di Frascati nato nel 1958, conosciuto per il suo caratteristico stile architettonico, fondato dal Cardinale Clemente Micara ed un industriale Belga. Ospita la Chiesa dei Sacri Cuori di Ges\u00f9 e Maria.\nVilla risalente al 1876, si trova su via di Sal\u00e8.\nEra una villa enorme con ampi spazi interni, in controtendenza con le altre ville romane, che avevano spazi interni ristretti e ampi giardini: nei secoli successivi venne trasformata in monastero poi fortificato tra il XII e XIII secolo e nelle epoche a seguire possedimento delle pi\u00f9 importanti casate nobiliari succedutesi nel controllo del territorio, fino al XIX secolo in cui la villa venne adibita a residenza privata fino ai nostri giorni.\nViene chiamata anche \"tomba di Lucullo\"\nRicerca scientifica.\nA nord di Vermicino, nella zona di Grotte Portella, su via del Fosso del Cavaliere , si trovano alcuni laboratori scientifici del CNR e dell'INAF, mentre su via Enrico Fermi si trovano le sedi dell'ESA-ESRIN, dei Laboratori nazionali di Frascati dell'INFN e dell'ENEA.\nAmministrazione.\nL'area a sud di via Tuscolana, ricade nel territorio del comune di Frascati, mentre l'area a nord a ridosso di Via di Vermicino \u00e8 di competenza del Municipio Roma VII di Roma capitale\nInfrastrutture e trasporti.\nDal 1940, fino al 1960, anno in cui fu demolita, era presente a Vermicino, a valle della via Tuscolana poco prima dell\u2019incrocio tra via Valle di Vermicino e via Prato della Corte la stazione \"Valle Vermiglia\".\nLa Stazione di Valle Vermiglia, di cui non restano pi\u00f9 tracce, era posta sulla tratta ferroviaria Roma-Frascati, era una fermata collocata in piena campagna, tra le vigne di Vermicino, presumibilmente utilizzata da lavoratori del settore vitivinicolo e molto probabilmente come scalo merci, soprattutto uva e vino per rifornire la vicina Capitale.\nAd oggi Vermicino \u00e8 attraversata dalla Roma-Frascati e dalla Roma-Napoli, entrambe passanti sotto i ponti di via Tuscolana.\nSu via Enrico Fermi, dal 1\u00ba Maggio 2000 \u00e8 presente la Stazione di Tor Vergata, chiamata cos\u00ec perch\u00e9 serve, oltre a Frascati, il quartiere di Tor Vergata.\nSport.\nNella zona Enrico Fermi, a nord di Vermicino \u00e8 presente il Palazzetto dello Sport di Frascati.\nNella zona di Spinoretico, tra via del Fontanile Tuscolano e via di Vermicino, \u00e8 presente lo stadio da Rugby \"Andrea Grossi\", precedentemente beneficiato per le attivit\u00e0 calcistiche dell'Atletico Vermicino ed attualmente usato dalla squadra di Rugby del Rugby Frascati Union\nDal 1921, annualmente si tiene la cronoscalata Vermicino-Rocca di Papa, una gara automobilistica con partenza da Piazza Vanvitelli, transitando per Frascati, Grottaferrata e arrivo al Santuario della Madonna del Tufo di Rocca di Papa."}
{"id": "362456", "revid": "1543377", "url": "https://it.wikipedia.org/wiki?curid=362456", "title": "Elitra", "text": "L'elitra (pronuncia: \u00e8litra) \u00e8 l'ala anteriore sclerificata della quale sono dotati i coleotteri e gli emitteri. Nei primi, tutta l'ala anteriore \u00e8 sclerificata, mentre nei secondi si parla pi\u00f9 propriamente di emielitre in quanto solo la met\u00e0 prossimale \u00e8 sclerificata, mentre la restante parte rimane membranosa.\nLe elitre sono costituite da sclerotina e hanno perduto la funzione del volo, divenendo una sorta di scudo o protezione per l'addome e le ali membranose sottostanti, che sono le sole utilizzate per il volo, durante il quale le elitre sono mantenute sollevate; in alcuni coleotteri scarabeidi cetonini esse non vengono sollevate e le ali posteriori vengono distese scivolando al di sotto del bordo elitrale arrotondato. In alcuni gruppi, le elitre sono fuse assieme poich\u00e9 \u00e8 stata perduta del tutto la capacit\u00e0 di volo (es. alcuni rappresentanti della famiglia dei carabidi). I coleotteri brachitteri (es: gli stafilinidi) hanno elitre molto corte che non raggiungono l'addome.\nIl processo di sclerotizzazione delle ali anteriori si manifesta anche negli ortotteri, nei quali, per\u00f2, le ali anteriori prendono il nome di tegmine."}
{"id": "362457", "revid": "30610", "url": "https://it.wikipedia.org/wiki?curid=362457", "title": "Beornwulf di Mercia", "text": "Non si conoscono i suoi antenati: due uomini di nome Beornwulf compaiono, rispettivamente, nell'epoca di Coenwulf e in quella di Ceolwulf (quindi tra l'812 all'823), ma pare che nessuno dei due avesse un rango particolarmente elevato. \nBeornwulf sal\u00ec sul trono di Mercia nell'823. Nell'825 fu sconfitto nella battaglia di Ellandun da re Egbert del Wessex. In seguito, Egbert si impossess\u00f2 del Kent e scacci\u00f2 il suo re filo-merciano, Baldred. Sulla scia di questi eventi, il dominio merciano sull'Inghilterra meridionale and\u00f2 dissolvendosi rapidamente. Nell'826 Beornwulf fu ucciso mentre tentava di sedare una rivolta."}
{"id": "362458", "revid": "23", "url": "https://it.wikipedia.org/wiki?curid=362458", "title": "Elitre", "text": ""}
{"id": "362459", "revid": "339392", "url": "https://it.wikipedia.org/wiki?curid=362459", "title": "Tribunale Speciale Fascista", "text": ""}
{"id": "362462", "revid": "767487", "url": "https://it.wikipedia.org/wiki?curid=362462", "title": "Adi\u00f3s gringo", "text": "Adi\u00f3s gringo \u00e8 un film del 1965 diretto da Giorgio Stegani.\nIl film, uno dei classici del genere spaghetti-western, \u00e8 tratto dal romanzo \"Adios\" di Harry Whittington, edito da Longanesi.\nTrama.\nBrett Landers, un pistolero dedito alla vita di campagna, acquista del bestiame per il suo ranch da un amico, Gil Clawson, ma viene ingiustamente accusato di furto. Per legittima difesa uccide il suo accusatore, ma viene ritenuto colpevole di omicidio, e rischia di essere linciato dalla folla.\nRiesce a divincolarsi dalla pericolosa situazione solo grazie alla sua pistola, cos\u00ec scappa dalla citt\u00e0, giurando di tornare col vero ladro di bestiame e si mette in cammino sulla tracce del suo truffatore. Sulla strada, tra le mesas, trova una ragazza morente: Lucy, rapita durante un assalto ad una diligenza, seviziata, e legata l\u00ec, per morire di disidratazione. Brett cerca di prestare i primi soccorsi alla ragazza, ma decide comunque di portarla nella citt\u00e0 pi\u00f9 vicina, dove viene per\u00f2 guardato con circospezione: i colpevoli dell'assalto alla diligenza non sono infatti ancora stati trovati. Qui, Lucy, riconosce i tre colpevoli, uno dei quali \u00e8 proprio Gil Clawson, il ladro di bestiame che Brett stava cercando.\nUn altro dei tre banditi per\u00f2, \u00e8 Avery Ranchester, il figlio di Clayton Ranchester, padrone di mezza citt\u00e0 e per questo Lucy non viene creduta. I tre cercano di mettere a tacere la ragazza, e rapiscono Brett, in modo da inscenare una loro fuga. Brett per\u00f2 riesce a liberarsi e uccide uno dei tre banditi. In citt\u00e0 intanto, Clayton Ranchester incita la folla contro Brett, il quale con la complicit\u00e0 dello sceriffo e del medico della citt\u00e0 riesce a scappare insieme a Lucy. Inizia cos\u00ec la caccia all'uomo tra le montagne e Lucy \u00e8 costretta ad uccidere Gil Clawson, l'unica persona che poteva scagionare Brett. Brett per\u00f2, riesce a catturare Avery, che ha addosso ancora il denaro della rapina che voleva usare per comprarsi il silenzio di Brett. All'arrivo degli altri, Lucy accusa pubblicamente Avery delle sevizie subite, il quale, in cambio di un aiuto al processo, scagiona anche Brett del furto di bestiame.\nColonna sonora.\nLa voce nelle canzoni \u00e8 di Fred Bongusto"}
{"id": "362463", "revid": "767487", "url": "https://it.wikipedia.org/wiki?curid=362463", "title": "Quando l'amore brucia l'anima - Walk the Line", "text": "Quando l'amore brucia l'anima - Walk the Line (\"Walk the Line\") \u00e8 un film statunitense del 2005 diretto da James Mangold, che narra la storia del giovane cantante Johnny Cash, mito americano, e della sua turbolenta storia d'amore con June Carter Cash.\nTratto dai libri ', dello stesso Cash, e ', ancora di Cash e Patrick Carr, la pellicola ricevette una grande accoglienza di critica e di pubblico, aggiudicandosi 3 Golden Globe nella categoria \"musical/commedia\" e cinque \"nomination\" agli Oscar 2006, di cui uno solo poi conquistato dalla protagonista Reese Witherspoon.\nTrama.\nNel 1968 il cantante Johnny Cash deve fare un concerto nella prigione di Folsom ma prima osservando una sega circolare rievoca tutta la sua vita.\nChiamato da tutti J.R., da bambino cresce con il padre in una fattoria di cotone a Dyess, in Arkansas e con il fratello Jack. La sua vita cambia nel 1944, quando un giorno Johnny si allontana per andare a pescare e Jack si ferisce con una sega e muore. Dopo questo incidente, i rapporti con il padre peggiorano.\nNel 1950 si arruola in aviazione e viene inviato in una base della Germania Ovest. Nel 1952 impara a suonare una chitarra appena acquistata ed inizia a scrivere canzoni per diletto. Rientrato in patria, sposa la fidanzata Vivian e si trasferisce a vivere a Memphis, dove Johnny lavora come venditore porta a porta. Un giorno passa davanti a uno studio di registrazione, il che lo ispira a fondare un gruppo gospel. Le crescenti difficolt\u00e0 economiche della sua famiglia lo spronano a tentare un'audizione per Sam Phillips, il proprietario della Sun Records: la band inizia a suonare un pezzo gospel ma Phillips li interrompe chiedendo di suonare una canzone che \"sentano\" veramente, cos\u00ec Cash suona Folsom Prison Blues, scritta durante il periodo passato in Germania. La band firma un contratto e registra immediatamente il primo disco, Cry! Cry! Cry!.\nIniziano subito un tour col nome di \"Johnny Cash and the Tennesse Two\". Durante il tour conosce June Carter, di cui si innamora. Una sera June respinge un suo tentativo di baciarla e Johnny reagisce assumendo sempre pi\u00f9 pillole e alcool, fino a quando lei decide di interrompere ogni relazione. Anni dopo June e Johnny si incontrano ad una cerimonia di premiazione e lui ne approfitta per convincerla a fare un altro tour insieme, nonostante le proteste della moglie. Dopo il concerto di Las Vegas Johnny e June finiscono a letto insieme, ma al mattino lei nota la grande quantit\u00e0 di pillole che Cash prende ed il suo atteggiamento diventa molto freddo.\nTornando a casa, Cash ha bisogno di procurarsi nuove pillole e lo fa in Messico, ma al rientro in patria viene scoperto ed arrestato con le pillole nascoste nella cassa armonica della sua chitarra. Uscito di carcere Johnny torna a casa, deciso a ricostruire i rapporti con Vivian e con le figlie, ma scoppia una nuova lite: lui decide di appendere le foto del suo ultimo concerto, ma Vivian gli impedisce di appendere quella che ritrae June; dopo alcune insistenze, Vivian gliela strappa di mano e gliela distrugge, causando la reazione di Johnny sotto gli occhi delle figlie disperate. Vivian prende le figlie e lascia la casa, chiedendo il divorzio.\nNel 1966 Cash si trasferisce a Nashville in una nuova casa affacciata sul lago di Hendersonville. Nel giorno del ringraziamento Johnny riceve la visita dei suoi genitori e della famiglia allargata di June, ma la giornata finisce male quando Johnny ed il padre Ray hanno un duro confronto in cui il figlio \u00e8 accusato di non aver fatto nulla pur con tutto il talento di cui \u00e8 dotato. La madre di June (che si era accorta dei sentimenti della figlia per Cash) la aiuta a prendersi cura di Johnny, che intanto inizia a disintossicarsi. June e Johnny iniziano a passare del tempo insieme.\nCash scopre che molte delle lettere che riceve sono scritte da detenuti, fra cui numerose dalla Folsom Prison. Decide quindi di tenere un concerto in quel penitenziario, ma quando espone l'idea di registrare l\u00ec un album dal vivo la sua etichetta discografica si mostra riluttante. Lui decide di registrarlo lo stesso e lascia alla Columbia la decisione di cosa fare dei nastri.\nLa sua band riparte per un nuovo tour, in cui una sera Johnny sul pullman che li sta trasportando propone a June di sposarlo, ma lei rifiuta. Alla data successiva, Johnny va nel camerino di June e ripete la sua domanda di matrimonio, ma lei rifiuta nuovamente dicendogli che in futuro gli rivolger\u00e0 la parola solamente sul palco. A questo punto Cash, durante il concerto di London (Ontario), inizia a cantare con lei la canzone Jackson (un duetto) ma a met\u00e0 si interrompe, dicendo che non avrebbe continuato fino a quando lei non avesse acconsentito a sposarlo. June alla fine accetta e si scambiano un bacio sul palco sotto gli occhi di tutti gli spettatori.\nColonna sonora.\nLe canzoni presenti nel film sono state magistralmente cantate dagli attori stessi: la colonna sonora del film \u00e8 composta da \"Get Rhythm\", \"I Walk the Line\", \"Ring of Fire\", \"Cry Cry Cry\", \"Folsom Prison Blues\", \"Home of the Blues\", \"Cocaine Blues\", interpretate da Joaquin Phoenix, \"Jackson\", \"It Ain't Me Babe\", duetto tra Phoenix e Reese Witherspoon, a cui si aggiungono \"You're My Baby\", cantata da Johnathan Rice, \"That's All Right, Mama\" e \"Milkcow Blues Boogie\", cantate da Tyler Hilton, \"I'm a Long Way from Home\", cantata da Shooter Jennings, \"Lewis Boogie Blues\", cantata da Waylon Payne, e per concludere \"Wildwood Flower\" e \"Jukeboxe Blues\", interpretate da Reese Witherspoon. Phoenix e Witherspoon erano gi\u00e0 stati scelti dai Cash per interpretarli nel film prima del loro decesso."}
{"id": "362464", "revid": "729019", "url": "https://it.wikipedia.org/wiki?curid=362464", "title": "Gianmarco Bellini", "text": "Biografia.\nProveniente dall'Accademia Aeronautica, ha frequentato il corso \"Turbine III\" negli anni 1977-1981.\nOperazione Locusta.\nAlla vigilia della guerra del Golfo il Governo italiano invi\u00f2 nel Golfo Persico otto cacciabombardieri multiruolo Panavia Tornado IDS appartenenti al 6\u00ba, 36\u00ba e 50\u00ba Stormo nell'ambito dell'Operazione Desert Shield, per l'occasione rischierato negli Emirati Arabi Uniti presso l'aeroporto di Al Dhafra.\nIl 16 gennaio 1991, con l'Operazione Desert Storm, le forze della Coalizione iniziarono una campagna di bombardamenti sulle posizioni della Guardia repubblicana irachena, sia sul territorio dell'Iraq che su quello del Kuwait occupato.\nNella notte tra il 17 e il 18 gennaio 1991, il maggiore Gianmarco Bellini (pilota) ed il capitano Maurizio Cocciolone (navigatore) decollarono a bordo del loro cacciabombardiere con altri velivoli italiani e alleati per la prima missione che li vedeva impiegati nello spazio aereo controllato dagli iracheni.\nLa missione della squadriglia era un deposito areale (vettovagliamento, munizioni e mezzi) nell'Iraq meridionale, a nord-ovest di Kuwait City, difeso da artiglieria contraerea radar-asservita. Bellini e Cocciolone, partiti come molti altri dalla base emiratina, furono gli unici capaci di portare a termine il rifornimento in volo; tutti gli altri velivoli, di cui 7 Tornado italiani e circa 30 altri aeromobili di altri Paesi, ostacolati dalle condizioni meteorologiche, fallirono l'approccio all'aerocisterna e dovettero rientrare alla base.\nBellini, in qualit\u00e0 di capo equipaggio, decise che il loro velivolo avrebbe dovuto proseguire in solitaria, sapendo che il profilo di missione prevedeva di portare avanti l'attacco anche in una situazione del genere, quale che fosse lo schieramento difensivo del nemico. Ricevuto l'ok da parte del comando aerotattico, il velivolo livell\u00f2 a circa 250 piedi di quota, attiv\u00f2 il controllo automatico TF e sganci\u00f2 il carico bellico (5 bombe Mk 83) sull'obbiettivo attorno alle 4.30 del mattino.\nDopo circa 40 secondi il loro aereo fu colpito dall'artiglieria contraerea irachena, addestrata alla difesa contro attacchi a bassa quota, e i due italiani dovettero lanciarsi con il seggiolino eiettabile. L'aereo impatt\u00f2 col terreno a circa 20\u00a0km a nordovest della capitale kuwaitiana, a poche centinaia di metri da una caserma della Guardia repubblicana irachena.\nI due aviatori vennero immediatamente catturati dalle truppe irachene, furono separati, venne loro confiscato tutto ci\u00f2 che avevano con s\u00e9 (compresi gli indumenti e gli scarponi) e costretti a indossare una tuta gialla, che li qualificava come prigionieri di guerra.\nLa prigionia.\nIl loro velivolo venne dato per disperso, e la loro sorte rimase del tutto ignota per due giorni.\nIl 20 gennaio la televisione irachena mostr\u00f2 un gruppo di piloti prigionieri, fra cui Cocciolone. Il suo volto tumefatto suggeriva un trattamento brutale e le parole da lui pronunciate sembravano dettate dai suoi carcerieri. Nessuna notizia di Bellini venne data in questa occasione, facendo temere il peggio. I due aviatori vennero tenuti separati per tutto il tempo della prigionia.\nDell'esperienza nelle mani irachene Bellini non ricorda molto: per almeno dieci giorni fu sottoposto a pestaggi, spesso minacciato di morte durante gli interrogatori, il maggiore pass\u00f2 gran parte della prigionia in una cella buia e sporca, sotto l'effetto di narcotici e sedativi.\nIl 3 marzo, conclusasi l'offensiva, entrambi gli ufficiali furono rilasciati dalle autorit\u00e0 irachene e trasportati su una nave ospedale statunitense nel Golfo Persico.\nBellini e Cocciolone furono gli unici prigionieri di guerra italiani di tutto il conflitto, e il loro status nei 47 giorni di prigionia, per un vuoto normativo delle Forze Armate, non fu mai completamente chiarito dalle autorit\u00e0 militari italiane: non essendo l'Italia formalmente in guerra con l'Iraq, nel loro stato di servizio non compare alcuna detenzione da parte del nemico, ma solo la generica distinzione \"\"a disposizione del comandante di corpo\".\"\nIl servizio successivo.\nBellini, promosso tenente colonnello negli anni 1990 e poi colonnello, fu in seguito nominato comandante del Contingente Italiano al Tri-National Tornado Training Establishment di Cottesmore e poi del 6\u00ba Stormo della base aerea di Ghedi.\nPromosso generale di brigata aerea e ritiratosi dal servizio attivo nel 2012, oggi vive a Virginia Beach, Virginia (Stati Uniti) dove possiede un ristorante di cucina italiana, \"Il Rigoletto\".\nIl generale Bellini con decreto ministeriale n. 5013/142/BIS del 27 marzo 2015 pubblicato sulla Gazzetta Ufficiale n. 87 del 15 aprile 2015 \u00e8 stato nominato dal ministro degli Esteri, console onorario d'Italia a Norfolk in Virginia (USA)."}
{"id": "362465", "revid": "125532801", "url": "https://it.wikipedia.org/wiki?curid=362465", "title": "Maurizio Cocciolone", "text": "Biografia.\nOperazione Locusta.\nAlla vigilia della guerra del Golfo il Governo italiano invi\u00f2 nel Golfo Persico otto cacciabombardieri multiruolo Panavia Tornado IDS appartenenti al 6\u00ba, 36\u00ba e 50\u00ba Stormo nell'ambito dell'Operazione Desert Shield, per l'occasione rischierato negli Emirati Arabi Uniti presso l'aeroporto di Al Dhafra.\nNella notte tra il 16 e il 17 gennaio 1991, con l'Operazione Desert Storm, le forze della Coalizione iniziarono una campagna di bombardamenti sulle posizioni della Guardia repubblicana irachena, sia sul territorio dell'Iraq sia su quello del Kuwait occupato.\nIl maggiore Gianmarco Bellini (pilota) e il capitano Maurizio Cocciolone (navigatore) decollarono a bordo del loro cacciabombardiere con altri velivoli italiani e alleati per la prima missione che li vedeva impiegati nello spazio aereo controllato dagli iracheni.\nLa missione della squadriglia era un deposito areale (vettovagliamento, munizioni e mezzi) nell'Iraq meridionale, a nord-ovest di Kuwait City, difeso da artiglieria contraerea radar-asservita. Bellini e Cocciolone, partiti come molti altri dalla base emiratina, furono gli unici capaci di portare a termine il rifornimento in volo; tutti gli altri velivoli, di cui 7 Tornado italiani e circa 30 altri aeromobili di altri Paesi, ostacolati dalle condizioni meteorologiche, fallirono l'approccio all'aerocisterna e dovettero rientrare alla base.\nBellini, in qualit\u00e0 di capo equipaggio, decise che il loro velivolo avrebbe dovuto proseguire in solitaria, sapendo che il profilo di missione prevedeva di portare avanti l'attacco anche in una situazione del genere, quale che fosse lo schieramento difensivo del nemico. Ricevuto l'ok da parte del comando aerotattico, il velivolo livell\u00f2 a circa 250 piedi di quota, attiv\u00f2 il controllo automatico TF e sganci\u00f2 il carico bellico (cinque bombe Mk 83) sull'obiettivo attorno alle 4.30 del mattino.\nDopo circa quaranta secondi il loro aereo fu colpito dall'artiglieria contraerea irachena, addestrata alla difesa contro attacchi a bassa quota, e i due italiani dovettero lanciarsi con il seggiolino eiettabile. L'aereo impatt\u00f2 con il terreno a circa 20\u00a0km a nordovest della capitale kuwaitiana, a poche centinaia di metri da una caserma della Guardia repubblicana irachena.\nI due aviatori vennero immediatamente catturati dalle truppe irachene, furono separati, venne loro confiscato tutto ci\u00f2 che avevano con s\u00e9 (compresi gli indumenti e gli scarponi) e costretti a indossare una tuta gialla, che li qualificava come prigionieri di guerra.\nLa prigionia.\nIl loro velivolo venne dato per disperso e la loro sorte rimase del tutto ignota per due giorni. Il 20 gennaio la televisione irachena mostr\u00f2 un gruppo di piloti prigionieri, fra cui Cocciolone. Il suo volto tumefatto suggeriva un trattamento brutale e le parole da lui pronunciate sembravano dettate dai suoi carcerieri. Nessuna notizia di Bellini venne data in questa occasione, facendo temere il peggio. I due aviatori vennero tenuti separati per tutto il tempo della prigionia.\nIn una intervista concessa a quasi venti anni di distanza, Cocciolone rivel\u00f2 di essere stato torturato, perdendo alcuni denti per le percosse, subendo una lacerazione della lingua, suturata dai suoi carcerieri, e finendo per avere un danno permanente a un nervo della schiena a causa dell'uso di scosse elettriche durante gli interrogatori. Il 3 marzo, a guerra terminata, entrambi gli ufficiali furono rilasciati dalle autorit\u00e0 irachene.\nIl dibattito postbellico.\nBellini e Cocciolone furono gli unici prigionieri di guerra italiani di tutto il conflitto; il loro periodo di prigionia, durato 47 giorni, per un vuoto normativo delle Forze Armate, non fu mai completamente chiarito dalle autorit\u00e0 militari italiane. Non essendo l'Italia formalmente in guerra con l'Iraq nel loro stato di servizio non compare alcuna detenzione da parte del nemico, ma solo la generica distinzione \"a disposizione del comandante di corpo\", generalmente utilizzata per il personale in permesso temporaneo.\nAltra fonte di discussione fu la mancata assegnazione a Cocciolone della Medaglia d'argento al Valor Militare, che fu invece conferita a Bellini. Il motivo della preferenza non \u00e8 mai stato ufficialmente chiarito dalle autorit\u00e0 militari. Fu ipotizzato che lo Stato Maggiore non abbia gradito il presunto sfruttamento mediatico che Cocciolone ebbe della propria improvvisa popolarit\u00e0 (con la vendita delle foto del proprio matrimonio a un giornale di \"gossip\") o, come sostengono altri, perch\u00e9 nella registrazione della scatola nera del Tornado abbattuto si sarebbe sentito Cocciolone esitare, seppur per poco, nella decisione di proseguire la propria missione, un dubbio che Bellini non avrebbe avuto, mostrando invece assoluto sprezzo del pericolo.\nDopo la guerra del Golfo.\nCocciolone prosegu\u00ec la propria carriera in seno all'Aeronautica Militare, ottenendo la promozione a maggiore immediatamente dopo la Guerra del Golfo, e successivamente a tenente colonnello e colonnello. Durante le guerre jugoslave egli ha operato in scenari operativi a bordo di aerei AWACS. Si \u00e8 occupato poi di sistemi di tecnologia avanzata per lo Stato Maggiore e ha svolto attivit\u00e0 di coordinamento per lo stato maggiore del Comando Logistico.\nIn seguito \u00e8 stato inserito come vicecomandante della \"Task Force Aquila - Forward Support Base\", dal 13 ottobre 2005 al 25 aprile 2006. Operando dall'aeroporto di Herat, Cocciolone ha contribuito sensibilmente alla \"pi\u00f9 importante operazione logistica dell'Aeronautica dal 1945 a oggi\" e ha partecipato attivamente alla distribuzione di aiuti alla popolazione.\n Vive in Brasile con la moglie Adelina e i due figli."}
{"id": "362467", "revid": "125451079", "url": "https://it.wikipedia.org/wiki?curid=362467", "title": "Curlandia", "text": "La Curland\u00eca (in lettone \"Kurzeme\"; in livone \"Kur\u0101m\u014d\"; in tedesco \"Kurland\"; in polacco \"Kurlandia\"; in latino \"Curonia\" o anche \"Couronia\") \u00e8 una regione storica dell'area baltica compresa nell'attuale territorio della Lettonia. In passato, fu possesso dell'Ordine cavalieri Teutoni di Federico II Hohenstaufen, detta dall'avito nome degli Hohenstaufen, Buren o Wierthemberg, secondo l'antico nome e presidio in Svevia degli Hohenstaufen, che era Beinstein o Wiertemberg, Terra del Signore, ovvero di Federico I Barbarossa che volle stigmatizzare che il nuovo Signore della Curlandia era stato Federico di B\u00fcren o Wiertemberg, avo dell'imperatore (Fonte MGH ,che traduce presidio del Signore) o in variante, , costituiva infatti, una provincia dello stato dell'Ordine teutonico della Livonia (circa 1200\u20131560), in seguito fu un ducato all'interno della Confederazione polacco-lituana (1560\u20131794) e una gubernija dell'Impero russo (1795\u20131918).\nGeografia e clima.\nIl confine nord-orientale della Curlandia (con la Semigallia) era delimitato dal fiume Daugava (Dvina), che la separava dai distretti della Letgallia (che ai tempi dell'impero russo era parte del governatorato di Vitebsk) e dalla Livonia. A nord era delimitata dal golfo di Riga, a ovest dal mar Baltico e a sud confinava con la Prussia orientale (provincia della Prussia) e con il governatorato di Kovno. \nLa superficie \u00e8 pari a circa 27286\u00a0km\u00b2, dei quali 262 sono acque interne. Il territorio \u00e8 pianeggiante con lievi ondulazioni e le coste sono pianeggianti e paludose; l'interno \u00e8 costituito da colline coperte di foreste con numerose aree umide e laghi. L'altitudine non supera i 213 m s.l.m. \nLa pianura di Jelgava (Mitau) divide il territorio in due parti:\nOltre un centinaio di fiumi ne attraversano il territorio ma solo tre di questi \u2014 la Daugava, il Lielupe (Aa) e il Venta (Windau) \u2014 sono navigabili, tutti scorrono verso nord-ovest e sfociano nel mar Baltico. Il territorio \u00e8 caratterizzato dalla presenza di numerosi laghi e aree umide. Il clima \u00e8 variabile, spesso nebbioso e con inverni rigidi. \nL'occupazione principale della popolazione, in passato, era l'agricoltura e le colture principali erano segale, orzo, avena, grano, lino e patata.\nLa cartina contiene numerosi errori da correggere.\nPopolazione.\nLa popolazione era di 619.154 abitanti nel 1870; 674.437 nel 1897, di cui 345.756 donne; 714.200 (stima) nel 1906. Il 79% della popolazione era di etnia lettone, l'8,75% tedeschi, l'1,7% russi, e un 1% rispettivamente di polacchi e di lituani. Vi era inoltre un 8% di ebrei e alcuni livoni. \nI capoluoghi dei 10 distretti erano Jelgava (Mitau) che era la capitale (35011 abitanti nel 1897), Bauska (6543), Jaunjelgava (Friedrichstadt) (5223), Kuld\u012bga (Goldingen) (9733), Grobi\u0146a (1489), Aizpute (Hasenpoth) (3338), Il\u016bkste (Illuxt) (2340), Talsi (Talsen) (6215), Tukums (Tuckum) (7542) e Ventspils (Windau) (7132). \nIl 75% della popolazione era luterano, il resto era ortodosso o cattolico.\nStoria.\nIn tempi antichi era abitata dai Curi, una trib\u00f9 baltica che nella prima parte del XIII secolo furono convertiti al cristianesimo dai Cavalieri portaspada, un ordine monastico militare tedesco. Nel 1237, in seguito alla fusione fra i due ordini, l'area pass\u00f2 sotto il controllo dell'Ordine teutonico: a quell'epoca la Curlandia comprendeva anche il ducato di Semigallia.\nIl ducato di Curlandia e Semigallia.\nNel 1651 il ducato di Curlandia e Semigallia prese possesso della sua prima colonia in Africa: l'isola di Sant'Andrea, sul fiume Gambia, dove venne fondato il forte Giacobbe. La colonia esportava avorio, oro, pelli e spezie. Poco pi\u00f9 tardi, nel 1652, i curlandesi stabilirono una nuova colonia nell'isola caraibica di Tobago, da dove esportavano zucchero, tabacco, caff\u00e8 e spezie.\nSeconda guerra mondiale.\nIl gruppo d'armate Curlandia (tedesco: \"Heeresgruppe Kurland\") si riferisce ad un raggruppamento operativo della \"Wehrmacht\", costituito durante la seconda guerra mondiale con le divisioni tedesche accerchiate dall'Armata Rossa in questa regione geografica nel corso dell'offensiva del Baltico.\nDurante la controffensiva sovietica dell'inverno 1944/45, mentre le armate centrali e meridionali erano sul punto di crollare, quelle settentrionali (Gruppo d'armate Nord) avevano mantenuto saldamente le posizioni in Estonia, Lettonia e Lituania. Nonostante ci\u00f2, il 24 novembre 1944 le truppe sovietiche aggirarono le armate tedesche in Curlandia, raggiungendo la citt\u00e0 di Memel (allora al confine estremo della Prussia Orientale). Questo comport\u00f2 l'isolamento di tre intere armate. Hitler, due mesi dopo, cambi\u00f2 loro nome in \"Gruppo d'armate Curlandia\"; era un altro modo per dire che le truppe ivi bloccate erano abbandonate a s\u00e9 stesse. I tedeschi resistettero per sei mesi, organizzarono una tenace difesa contro successive e sanguinose offensive sovietiche ma con la resa di Berlino e l'esaurimento delle scorte alimentari e belliche si arresero il 4 maggio 1945 al comando del generale Hilpert."}
{"id": "362468", "revid": "4506", "url": "https://it.wikipedia.org/wiki?curid=362468", "title": "Diktat bulgaro", "text": ""}
{"id": "362473", "revid": "466539", "url": "https://it.wikipedia.org/wiki?curid=362473", "title": "Cavalieri portaspada", "text": "I Cavalieri portaspada (in latino: \"Fratres militiae Christi\", in tedesco: \"Schwertbr\u00fcder\") furono un ordine monastico militare tedesco costituito nel 1202 da Alberto di Riga. La regola era fondata su quella dei Cavalieri templari. Furono chiamati anche \"Cavalieri di Cristo\" e \"Fratelli della spada\", poi confluiti nell'\"Ordine livoniano\".\nStoria.\nFondazione e operazioni militari.\nAlberto, vescovo di Riga, fond\u00f2 l'ordine con lo scopo di cristianizzare le popolazioni pagane insediate nei territori intorno al golfo di Riga: curi, livoni, selonici, semigalli e letgalli. L'ordine doveva coadiuvare l'azione evangelizzatrice dei missionari e dipendeva dal vescovo secondo un patto feudale.\nFin dalla fondazione l'ordine mostr\u00f2 di ignorare il suo presunto vassallaggio nei confronti del vescovo e nel 1218 Alberto chiese assistenza al sovrano Valdemaro II di Danimarca; questi si alle\u00f2 invece con l'ordine e invase il nord dell'Estonia.\nLa sede dell'ordine si trovava nella citt\u00e0 estone di Viljandi (\"Fellin\") dove le mura del castello sono tuttora visibili: altre roccaforti erano sorte a C\u0113sis (\"Wenden\", futura roccaforte centrale), Sigulda (\"Segewold\") e Aizkraukle (\"Ascheraden\"). I comandanti di Viljandi, Kuld\u012bga (\"Goldingen\"), Al\u016bksne (\"Marienburg\"), Tallinn (\"Reval\"), e il balivo di Paide (\"Weissenstein\") costituivano l'entourage pi\u00f9 stretto del maestro dell'ordine.\nL'ordine venne quasi annientato dai lituani e dai semigalli nel 1236 nel corso della battaglia di \u0160iauliai. Il 12 maggio 1237 l'ordine fu incorporato nell'Ordine teutonico e da quel momento fu, di fatto, un braccio autonomo dell'Ordine teutonico continuando a mantenere un proprio gran maestro (che \"de iure\" dipendeva dal gran maestro dell'Ordine teutonico) e abbigliamento e regola propri.\nPrese dunque il nome di Ordine livoniano.\nOrdine livoniano.\nTra il 1237 e il 1290 l'ordine conquist\u00f2 la Curlandia, la Livonia e la Semgallia e nel 1346 acquist\u00f2 dal sovrano danese Valdemaro IV il rimanente territorio estone.\nIl declino dell'Ordine teutonico, cui faceva riferimento l\u2019ordine di Livonia, inizi\u00f2 in seguito alla sconfitta nella battaglia di Grunwald nel 1410 e alla secolarizzazione dei territori della Prussia da parte di Alberto di Prussia nel 1525. Nel 1413, l'Ordine dei portaspada riusc\u00ec a tornare indipendente. Durante la guerra di Livonia, fu sconfitto in modo perentorio dalle truppe russe nel corso della battaglia di Ergeme (1560). L'ordine cerc\u00f2 allora l'appoggio del sovrano polacco Sigismondo II che gi\u00e0 nel 1557 era intervenuto in una guerra tra l'ordine e il vescovo di Riga.\nIn seguito al Trattato di Vilnius (1561), l'ultimo gran maestro Gottardo Kettler secolarizz\u00f2 l'ordine convertendolo al luteranesimo. Nella parte meridionale dei territori dell'ordine venne creato il ducato di Curlandia e Semigallia (vassallo del Granducato di Lituania), sul quale venne insediata la dinastia Kettler. Il territorio rimanente entr\u00f2 a far parte dell'Unione Polacco-Lituana, mentre la parte settentrionale dell'Estonia fu divisa in una parte danese e una parte svedese.\nCollegamenti esterni.\nI Cavalieri portaspada"}
{"id": "362474", "revid": "123587814", "url": "https://it.wikipedia.org/wiki?curid=362474", "title": "Mareca penelope", "text": "Il fischione (Anas penelope ) o (Mareca penelope ()) \u00e8 un uccello della famiglia degli Anatidi.\nDescrizione.\nQuest'anatra di superficie \u00e8 lunga 42\u201350\u00a0cm ed ha un'apertura alare di 71\u201380\u00a0cm. Il maschio nidificante ha i fianchi e il dorso grigi, con l'estremit\u00e0 posteriore nera, specchio alare verde metallico e una vistosa macchia bianca sull'ala, visibile sia in volo che a riposo. Ha il petto rosa, il ventre bianco e la testa castana con una striscia giallastra sulla sommit\u00e0 del capo. Nel piumaggio non-nidificante (eclissato), il maschio assomiglia molto alla femmina ma se ne distingue per la macchia bianca dell'ala. La femmina \u00e8 uniformemente bruno rossiccia e con il ventre bianco. Molto simile al fischione americano, ma quest'ultimo ha la testa pi\u00f9 pallida e penne ascellari bianche sul sottoala.\nDistribuzione e habitat.\nNidifica nelle aree pi\u00f9 settentrionali di Europa e Asia. \u00c8 la controparte del Vecchio Mondo del fischione americano del Nordamerica. \u00c8 strettamente migratore e sverna pi\u00f9 a sud del suo areale di nidificazione. In Gran Bretagna e Irlanda il fischione \u00e8 comune come visitatore invernale, ma come uccello nidificante scarseggia in Scozia, nel Distretto dei Laghi, sui Monti Pennini e occasionalmente pi\u00f9 a sud. Pu\u00f2 essere rinvenuto come raro visitatore invernale negli Stati Uniti, in particolare sia sulla costa atlantica che su quella pacifica.\nIl fischione \u00e8 un uccello delle regioni acquatiche aperte, come pianure allagate o paludi con un po' di vegetazione pi\u00f9 alta.\nBiologia.\nSolitamente si nutre scivolando sulla superficie alla ricerca di vegetali o pascolando, cosa che fa molto frequentemente. Nidifica sul suolo, vicino all'acqua e sotto un riparo. \u00c8 molto gregario, al di fuori della stagione della nidificazione, e forma grandi stormi.\nQuesta \u00e8 una specie rumorosa. Il maschio emette un fischio nitido, mentre la femmina emette un basso ringhio.\nConservazione.\nIl fischione \u00e8 una delle specie protette dall'Agreement on the Conservation of African-Eurasian Migratory Waterbirds (AEWA)."}
{"id": "362476", "revid": "1821847", "url": "https://it.wikipedia.org/wiki?curid=362476", "title": "Luis Echeverr\u00eda", "text": "Il suo mandato come Segretario degli Interni durante l'amministrazione D\u00edaz Ordaz fu segnato da un notevole aumento della repressione politica nel paese; giornalisti dissidenti, politici e attivisti furono soggetti a censura, arresti arbitrari, torture ed esecuzioni extragiudiziali. Ci\u00f2 culmin\u00f2 con il massacro di Tlatelolco del 2 ottobre 1968, che pose fine a mesi di proteste sociali in tutto il Paese; D\u00edaz Ordaz, Echeverr\u00eda e il segretario alla Difesa Marcelino Garc\u00eda Barrag\u00e1n sono stati considerati i mandanti del massacro, in cui centinaia di manifestanti disarmati furono uccisi da membri dell'esercito. L'anno successivo D\u00edaz Ordaz nomin\u00f2 Echeverr\u00eda suo successore designato alla presidenza, che assunse il 1\u00ba dicembre 1970.\nEcheverr\u00eda fu uno dei presidenti di pi\u00f9 alto profilo nella storia del dopoguerra del Messico; tent\u00f2 di diventare un leader del cosiddetto \"Terzo mondo\", i paesi che non erano allineati n\u00e9 con gli Stati Uniti n\u00e9 con l'URSS durante la Guerra fredda. Offr\u00ec asilo politico a Hortensia Bussi e ad altri rifugiati della dittatura di Pinochet in Cile, stabil\u00ec relazioni diplomatiche e una stretta collaborazione con la Repubblica Popolare Cinese dopo la visita a Pechino e l'incontro con il presidente Mao Zedong e il premier Zhou Enlai, e cerc\u00f2 di utilizzare l'influenza di Mao tra le nazioni asiatiche e africane in un tentativo alla fine fallito di diventare Segretario generale delle Nazioni Unite. Echeverr\u00eda mise a dura prova le relazioni con Israele (e gli ebrei americani) dopo aver sostenuto una risoluzione delle Nazioni Unite che equiparava il sionismo al razzismo.\nA livello nazionale, Echeverr\u00eda raggiunse una crescita economica significativa, con l'economia messicana in crescita del 6,1% e promosse in modo aggressivo lo sviluppo di progetti infrastrutturali come i nuovi porti marittimi a L\u00e1zaro C\u00e1rdenas e Ciudad Madero. Tuttavia, la sua presidenza fu anche caratterizzata da metodi autoritari (infatti, i primi casi documentati di voli della morte in America Latina avvennero in Messico sotto Echeverr\u00eda), il massacro del Corpus Christi del 1971 contro gli studenti manifestanti, la Guerra Sporca contro il dissenso di sinistra nel paese (nonostante lo stesso Echeverr\u00eda abbia adottato una retorica populista di sinistra), e la crisi economica scoppiata in Messico verso la fine del suo mandato. Nel 2006 fu incriminato e condannato agli arresti domiciliari per il suo ruolo nel massacro di Tlatelolco del 1968 e nel massacro del Corpus Christi del 1971, ma nel 2009 le accuse contro di lui sono state archiviate.\nA 100 anni, Echeverr\u00eda \u00e8 l'ex presidente del Messico pi\u00f9 anziano in vita ed inoltre il pi\u00f9 longevo ex capo di Stato messicano di sempre.\nBiografia.\nLaureato in legge, Luis Echeverr\u00eda si dedic\u00f2 ben presto alla carriera politica, militando nelle file del Partito Rivoluzionario Istituzionale messicano, che dominava la vita politica del Messico da quasi mezzo secolo. Fu Segretario degli Interni nel governo del presidente del Messico Gustavo D\u00edaz Ordaz dal 1964 al 1970; mentre deteneva questo dicastero, vennero soffocate nel sangue, nell'agosto del 1968, le contestazioni giovanili a Citt\u00e0 del Messico in occasione dei Giochi della XIX Olimpiade che dal 12 ottobre al 27 ottobre quell'anno si sarebbero tenuti nella capitale messicana (Massacro di Tlatelolco). Malgrado questo, il 1\u00ba dicembre 1970, alla scadenza del mandato di Ordaz, Echeverr\u00eda venne eletto presidente del Messico, facendosi interprete delle istanze riformatrici che fermentavano nel Paese mesoamericano. Attu\u00f2 infatti una politica riformista che tent\u00f2 di incrementare lo sviluppo economico della nazione e renderla sempre meno dipendente dagli Stati Uniti, ad esempio facendo nazionalizzare le miniere, in mano a compagnie straniere. Allo scadere del mandato, il 30 novembre 1976, Echeverr\u00eda svolse un importante ruolo internazionale come membro dell'esecutivo dell'Unesco (1977), e come ambasciatore in Australia dal 1979 al 1980. Inoltre, per un decennio, 1976 - 1986, l'ex - capo di Stato ha diretto il Centro per gli studi economici e sociali del Terzo mondo. Il presidente Echeverr\u00eda fece numerose visite di stato; dopo la fine del blocco a Cuba, ha incontrato il leader cubano Fidel Castro, il presidente di Cile Salvador Allende, l'imperatore Hirohito di Giappone, la regina Elisabetta II del Regno Unito, il leader della Cina, Mao Zedong e il presidente Josip Broz Tito di Jugoslavia."}
{"id": "362477", "revid": "8596", "url": "https://it.wikipedia.org/wiki?curid=362477", "title": "Luis Echeverr\u00eda \u00c1lvarez", "text": ""}
{"id": "362478", "revid": "124000081", "url": "https://it.wikipedia.org/wiki?curid=362478", "title": "Gustavo D\u00edaz Ordaz", "text": "Proveniva da una famiglia facoltosa.Adolfo L\u00f3pez Mateos lo nomin\u00f2 Segretario degli Interni dopo la vittoria alle elezioni presidenziali del 1958 e D\u00edaz Ordaz esercit\u00f2 il potere esecutivo \"de facto\" durante le assenze del presidente, in particolare durante la crisi dei missili di Cuba.\nLa sua amministrazione \u00e8 ricordata soprattutto per le proteste studentesche del 1968 e per la loro successiva repressione da parte dell'esercito e delle forze di Stato nel massacro di Tlatelolco, durante il quale furono uccisi centinaia di manifestanti disarmati. Sotto il suo governo inoltre si disputarono nel Paese le Olimpiadi del 1968 e il Campionato mondiale di calcio del 1970.\nBiografia.\nPrimi anni di vita e istruzione.\nD\u00edaz Ordaz Bola\u00f1os nacque a San Andr\u00e9s Chalchicomula (ora Ciudad Serd\u00e1n, Puebla), secondo di quattro figli. Negli ultimi anni suo padre, Ram\u00f3n D\u00edaz Ordaz Redonet, lavorava come contabile. Tuttavia, per un decennio prest\u00f2 servizio nella macchina politica del presidente Porfirio D\u00edaz, diventando il \"jefe pol\u00edtico\" e l'amministratore della polizia di San Andr\u00e9s Chilchicomula. Quando D\u00edaz fu espulso dalle forze rivoluzionarie nel maggio 1911 all'inizio della rivoluzione messicana, perse il suo posto burocratico nel cambio di regime. Successivamente la situazione finanziaria della famiglia divenne instabile, e il padre di D\u00edaz Ordaz prese diversi lavori e la famiglia si trasfer\u00ec spesso. Rivendic\u00f2 origini con il conquistatore-cronista Bernal D\u00edaz del Castillo. La madre di Gustavo, Sabina Bola\u00f1os Cacho de D\u00edaz Ordaz, era un'insegnante di scuola, descritta come \"severa e pia\". Gustavo, cos\u00ec come il fratello maggiore R\u00e1mon, aveva il mento debole e grandi denti sporgenti ed era magro. \"Sua madre direbbe liberamente a chiunque, 'Ma che brutto figlio ho!'\" La sua mancanza di bellezza divenne un modo per deriderlo quando divenne presidente del Messico.\nQuando la famiglia visse per un periodo a Oaxaca, il giovane D\u00edaz Ordaz frequent\u00f2 l'Istituto di Arti e Scienze, i cui ex alunni includevano Benito Ju\u00e1rez e Porfirio D\u00edaz. Era uno studente serio, ma a causa delle circostanze finanziarie della sua famiglia, non poteva sempre comprare i libri di testo di cui aveva bisogno. A un certo punto, la famiglia visse come un caso di beneficenza con uno zio materno a Oaxaca, che era un funzionario statale del luogo. La famiglia dovette assentarsi quando i potenti visitatori arrivarono alla residenza. Mentre Gustavo frequentava l'istituto, suo fratello maggiore Ram\u00f3n insegnava l\u00ec dopo gli studi in Spagna, insegnando latino. Uno studente derise la bruttezza del professor Ram\u00f3n D\u00edaz Ordaz e Gustavo difese suo fratello con la forza fisica. D\u00edaz Ordaz si laure\u00f2 all'Universit\u00e0 di Puebla l'8 febbraio 1937 con una laurea in giurisprudenza. Divenne professore all'universit\u00e0 e prest\u00f2 servizio come vicerettore dal 1940 al 1941.\nInizio della carriera politica.\nIn una foto del 1938, D\u00edaz Ordaz si trova in piedi dietro al presidente L\u00e1zaro C\u00e1rdenas, al centro. Sempre nella foto sono presenti altri due futuri presidenti del Messico, Manuel \u00c1vila Camacho e Miguel Alem\u00e1n Vald\u00e9s.\nLa sua carriera politica ebbe un inizio modesto. Non aveva combattuto nella Rivoluzione e suo padre aveva fatto parte del regime di Porfirio D\u00edaz, quindi la sua ascesa politica non fu semplice. Serv\u00ec nel governo di Puebla dal 1932 al 1943. Nell'ultimo anno divenne un politico federale, prima come deputato della Camera per il primo distretto dello stato di Puebla, e dopo come senatore per lo stesso stato dal 1946 al 1952. Raggiunse la rilevanza nazionale nel gabinetto del presidente Adolfo L\u00f3pez Mateos dal 1958 al 1964, come Segretario degli Interni. Il 18 novembre 1963 divenne il candidato presidenziale per il Partito Rivoluzionario Istituzionale (PRI). Nonostante affrontasse solo un'opposizione simbolica, D\u00edaz Ordaz fece una campagna come se fosse il perdente. Vinse le elezioni presidenziali il 5 luglio 1964.\nPresidenza.\nD\u00edaz Ordaz assunse la presidenza il 1\u00ba dicembre 1964 al Palacio de Bellas Artes. L\u00ec prest\u00f2 giuramento prima del Congresso dell'Unione presieduto da Alfonso Mart\u00ednez Dom\u00ednguez. L'ex presidente Adolfo L\u00f3pez Mateos cedette la fascia presidenziale e D\u00edaz Ordaz pronunci\u00f2 il suo discorso inaugurale.\nPolitica interna.\nCome presidente, D\u00edaz Ordaz era noto per il suo modo autoritario di guidare il suo gabinetto e il Paese in generale. La sua severit\u00e0 era evidente nella sua gestione di una serie di proteste durante il suo mandato, in cui lavoratori delle ferrovie, insegnanti e dottori furono licenziati per aver intrapreso azioni industriali. Una prima dimostrazione di questo nuovo autoritarismo fu data quando us\u00f2 la forza per porre fine allo sciopero dei medici. I medici dell'Institute for Social Security and Services for State Workers, in particolare residenti e stagisti, avevano organizzato uno sciopero per chiedere migliori condizioni di lavoro e un aumento dello stipendio. Il suo stile autoritario di governo produsse resistenza come l'emergere di un movimento di guerriglia nello Stato di Guerrero. Economicamente, l'era di D\u00edaz Ordaz \u00e8 stata un periodo di crescita. Fond\u00f2 il Mexican Institute of Petroleum nel 1965, un passo importante, poich\u00e9 il petrolio era (ed \u00e8 tuttora) una delle industrie pi\u00f9 produttive del Messico.\nMovimento studentesco.\nQuando gli studenti universitari a Citt\u00e0 del Messico protestarono contro le azioni del governo durante il periodo delle Olimpiadi estive del 1968, D\u00edaz Ordaz supervision\u00f2 l'occupazione dell'Universit\u00e0 nazionale autonoma del Messico e l'arresto di diversi studenti, portando alla sparatoria di centinaia di manifestanti disarmati durante il massacro di Tlatelolco nel centro di Citt\u00e0 del Messico il 2 ottobre 1968. L'esercito messicano spar\u00f2 senza piet\u00e0 perch\u00e9 un gruppo chiamato \"Battaglione Olympia\" inizi\u00f2 le sparatorie tra gli studenti disarmati e molte altre persone che permisero agli studenti di rifugiarsi all'interno delle loro case. Le statistiche relative alle vittime di questo incidente variano, spesso per motivi politici. Alcune persone furono imprigionate per diversi anni. La repressione alla fine sarebbe stata denunciata dai successori di D\u00edaz Ordaz e i comuni messicani considerano l'assalto agli studenti disarmati un'atrocit\u00e0. La macchia rimase sul PRI per molti anni.\nOgni anno, nell'anniversario del massacro di Tlatelolco, la statua di D\u00edaz Ordaz a Zapopan, Jalisco, viene vandalizzata con un secchio di vernice rossa schizzato su di essa.\nTentativo di democratizzare il PRI.\nIl modo autoritario di D\u00edaz Ordaz imped\u00ec anche qualsiasi tentativo di democratizzare il PRI. Il presidente del PRI, Carlos Madrazo, fece un simile tentativo proponendo elezioni interne al partito al fine di rafforzare la base del partito. Dopo che il suo tentativo fall\u00ec, Madrazo si dimise.\nPolitica estera.\nStati Uniti.\nDurante l'amministrazione di D\u00edaz Ordaz, le relazioni con gli Stati Uniti erano in gran parte armoniche e si firmarono numerosi trattati bilaterali. In onore di Diaz Ordaz, il presidente Richard Nixon ospit\u00f2 la prima cena di stato alla Casa Bianca che si tenne fuori Washington, presso l'Hotel del Coronado di San Diego, il 3 settembre 1970.\nTuttavia, c'erano anche alcuni punti di conflitto con gli Stati Uniti. Uno era l'Operation Intercept antidroga, condotta dagli Stati Uniti; tra settembre e ottobre 1969, tutti i veicoli che entrano negli Stati Uniti dal Messico furono ispezionati. Anche il Messico abbracci\u00f2 la dottrina del non intervento e D\u00edaz Ordaz condann\u00f2 l'invasione USA di Santo Domingo, la capitale della Repubblica Dominicana.\nTrattato di Tlatelolco.\nSotto la sua amministrazione, il trattato di Tlatelolco proibiva la produzione, il possesso o l'uso di armi nucleari in America Latina. Fu consentito solo un uso pacifico dell'energia nucleare. Il trattato rese l'America Latina una zona libera da armi nucleari.\nSuccessione presidenziale.\nIl 12 ottobre 1969, D\u00edaz Ordaz scelse il suo Segretario degli Interni, Luis Echeverr\u00eda, come suo successore, la settima successiva selezione del genere da parte di un presidente in carica senza incidenti. Altri possibili candidati furono Alfonso Corona de Rosal, Emilio Mart\u00ednez Manatou e Antonio Ortiz Mena. Consider\u00f2 anche Antonio Rocha Cordero, governatore del San Luis Potos\u00ed ed ex procuratore generale, che fu eliminato a causa della sua et\u00e0 (58), e Jes\u00fas Reyes Heroles, che fu scartato perch\u00e9 un genitore era nato fuori dal Messico, in questo caso la Spagna, che era vietata dall'articolo 82 della Costituzione. Nella valutazione di politologo Jorge G. Casta\u00f1eda, Echeverr\u00eda fu la scelta di D\u00edaz Ordaz per eliminazione, non per scelta.\nVita successiva.\nDopo la scadenza del suo mandato, D\u00edaz Ordaz e la sua famiglia svanirono completamente dalla vita pubblica; fu menzionato occasionalmente sui giornali (di solito in modo dispregiativo), raramente rilasciava interviste e di solito veniva notato solo quando si votava alle elezioni.\nNel 1977, una rottura da quell'oscurit\u00e0 arriv\u00f2 quando fu nominato primo ambasciatore in Spagna da 38 anni. Le relazioni tra i due paesi erano state precedentemente interrotte dal trionfo del Falangismo nella guerra civile spagnola. Durante il suo breve periodo come ambasciatore, incontr\u00f2 ostilit\u00e0 sia da parte dei media spagnoli che da parte dei media messicani, mentre gli venivano continuamente poste domande sulle sue azioni come presidente. Si dimise in pochi mesi a causa di questo e dei suoi problemi di salute. Il malcontento popolare port\u00f2 a un tormentone: \"Al pueblo de Espa\u00f1a no le manden esa ara\u00f1a\" (\"Al popolo di Spagna non gli mandino quel ragno\").\nMor\u00ec a Citt\u00e0 del Messico per cancro del colon, il 15 luglio 1979.\nEredit\u00e0 e opinione pubblica.\nL'Aeroporto Internazionale Lic. Gustavo D\u00edaz Ordaz di Puerto Vallarta prende il suo nome.\nL'opinione pubblica sull'amministrazione D\u00edaz Ordaz e sulla sua eredit\u00e0 continua ad essere per lo pi\u00f9 negativa, essendo associata al massacro di Tlatelolco e ad un generale inasprimento dell'autoritarismo che avrebbe prevalso durante le successive amministrazioni del PRI. Anche durante la sua vita, la sua nomina a Ambasciatore in Spagna nel 1977 fu accolta con tale rifiuto e proteste che dovette dimettersi poco dopo.\nIn un sondaggio nazionale condotto nel 2012, il 27% degli intervistati ritenne che l'amministrazione D\u00edaz Ordaz fosse \"molto buona\" o \"buona\", il 20% rispose che si trattava di un'amministrazione \"media\" e il 45% rispose che si trattava di un \"pessima\" o \"cattiva\" amministrazione.\nNel 2018, il governo di Citt\u00e0 del Messico ritir\u00f2 tutte le targhe dal sistema della metropolitana di Citt\u00e0 del Messico che facevano riferimento a D\u00edaz Ordaz e che erano state messe durante la sua amministrazione."}
{"id": "362479", "revid": "118144137", "url": "https://it.wikipedia.org/wiki?curid=362479", "title": "Adolfo L\u00f3pez Mateos", "text": "Biografia.\nNacque nel 1909 a una famiglia della classe media. Nel 1929 sostenne la candidatura di Jos\u00e9 Vasconcelos e nel 1946 il diplomatico Isidro Fabela lo nomin\u00f2 senatore dello stato del Messico. Nel 1952 Adolfo Ruiz Cortines lo nomin\u00f2 segretario del lavoro. Nel 1957 fu nominato candidato per la presidenza dal Partito Rivoluzionario Istituzionale.\nPresidenza.\nNel 1958 vinse le elezioni e divenne presidente della Repubblica. Fu presidente tra il 1958 e il 1964. Un mese dopo, Fidel Castro prese il potere a Cuba. L'ex presidente L\u00e1zaro C\u00e1rdenas ebbe una controversia con il presidente L\u00f3pez Mateos per aver partecipato il 26 luglio 1959 al primo anniversario della Rivoluzione cubana, ma ha cercato di andare nel 1961, durante Invasione della baia dei Porci.\nAgli scioperi dei ferrovieri del gennaio del 1959, reag\u00ec con autoritarismo reprimendo i movimenti di protesta, adducendo motivi di ordine pubblico e pace sociale.\nI sindacalisti Demetrio Vallejo e Valent\u00edn Campa furono imprigionati. Successivamente anche leader studenteschi, sindacali e degli insegnanti furono incarcerati per motivi politici. Nel suo gabinetto ha presentato Ernesto P. Uruchurtu, Gustavo D\u00edaz Ordaz il \"Chango\", Antonio Ortiz Mena per il Ministero delle Finanze e Joaqu\u00edn Hern\u00e1ndez Galicia \u00a8La Quina\u00a8, capo del sindicato petrolero.\nIl muralista David Alfaro Siqueiros fu incarcerato per aver criticato il presidente Adolfo L\u00f3pez Mateos e il leader dei contadini di Emiliano Zapata, Rub\u00e9n Jaramillo fu ucciso dall'esercito nel 1962. Il nome del generale G\u00f3mez Huerta, capo dello stato maggiore del presidente, fu gestito dal Cas\u00f3.\nDurante la sua presidenza, nazionalizz\u00f2 l'industria elettrica e nel febbraio del 1959 fond\u00f2 la Commissione nazionale dei libri di testo gratuiti.\nPolitica Internazionale.\nComp\u00ec numerosi viaggi in tutto il mondo: Stati Uniti d'America, Canada, Venezuela, Argentina, Brasile, Francia, Jugoslavia, India, Giappone, Indonesia e Filippine.\nJohn Fitzgerald Kennedy presidente degli Stati Uniti e Charles de Gaulle presidente della repubblica francese visitarono il Messico rispettivamente nel 1962 e nel 1964.\nHa anche incontrato leader mondiali come: Dwight D. Eisenhower, John Fitzgerald Kennedy, Lyndon B. Johnson, Charles de Gaulle, Georges Pompidou, R\u00f3mulo Betancourt, Sukarno, Hirohito, Hayato Ikeda, Akihito, Diosdado Macapagal, Jawaharlal Nehru, Indira Gandhi, Jurij Gagarin e Josip Broz Tito.\nPost-presidenza.\nNel 1964, consegn\u00f2 il potere a Gustavo D\u00edaz Ordaz. Nel 1967 a seguito di diversi aneurismi cerebrali cadde in coma da cui non si svegli\u00f2 e dopo due anni in stato vegetativo mor\u00ec nel 1969. Il presidente Gustavo D\u00edaz Ordaz decret\u00f2 i funerali di Stato, a cui assistettero Luis Echeverr\u00eda (segretario degli Interni) e Alfonso Corona del Rosal."}
{"id": "362480", "revid": "30610", "url": "https://it.wikipedia.org/wiki?curid=362480", "title": "Ida di Bernicia", "text": "Si impadron\u00ec del regno nel 547, scacciandone il re Morcant Bulc ap Cyngar.\nNennio nella \"Historia Brittonum\" lo dice di stirpe sassone e \"il primo re in Bernicia e in Cair Ebrauc\" (\"Eburacum\", attuale York). Riporta inoltre la sua genealogia (dal mitico antenato Woden, identificabile con il dio Odino e attribuito a tutti i re sassoni, attraverso Beldeg, Beornec, Gethbrond, Aluson, Ingwi, Edibrith, al nonno Esa e al padre Eoppa). Riporta inoltre anche il nome della regina sua sposa, Bearnoch, e il nome di sette dei suoi dodici figli (Adda, Belric Theodric, Thelric, Theodhere, Osmer, Ealric) e di alcuni loro discendenti . Il suo regno sarebbe durato dodici anni.\nIl figlio Occa, non citato da Nennio, viene invece menzionato nelle \"\"Cronache anglosassoni\",\nSecondo i \"Moore Memoranda\", ad Ida, di cui si riporta la data di inizio (547) e la durata del regno (dodici anni), sarebbe succeduto nel 559 Glappa, che tuttavia non viene citato nella \"Historia Brittonum\" tra i suoi figli. L'anno di inizio e la durata del regno di Ida vengono inoltre riportati anche nelle \"Cronache angolosassoni\"\"."}
{"id": "362481", "revid": "30610", "url": "https://it.wikipedia.org/wiki?curid=362481", "title": "Davidson Black", "text": "Black annunci\u00f2 la scoperta del sinantropo nel 1929 basandosi sullo studio di un dente fossile scoperto due anni prima a Chou Kou Tien, presso Pechino. Nella stessa zona e altrove furono trovati altri resti scheletrici che confermarono l'interpretazione di Black.\nLaureatosi in medicina all'Universit\u00e0 di Toronto, nel 1909 si era trasferito negli Stati Uniti e aveva cominciato a lavorare alla \"Western Reserve University\" di Cleveland, nell'Ohio, diventando assistendo nel 1913.\nDurante la prima guerra mondiale fece parte del corpo sanitario canadese in Europa. Subito dopo emigr\u00f2 in Cina dove divent\u00f2 professore di neurologia (1918) e di anatomia (1921) a Pechino. Qui rimase fino alla morte dopo aver acquistato fama internazionale per la sua ricostruzione, in base a un solo dente, dell'Uomo di Pechino, uno dei pi\u00f9 antichi ominidi dell'Asia."}
{"id": "362482", "revid": "121623329", "url": "https://it.wikipedia.org/wiki?curid=362482", "title": "Irma Gramatica", "text": "Ebbe due sorelle, Emma e Anna, anche loro famose attrici.\nBiografia.\nNata Maria Francesca ma chiamata Irma sin dall'infanzia, come in uso nella Carnia dove si trasformava in Irma tutte le bambine battezzate Maria Francesca.\nFiglia di Domenico Gramatica e dell'istriana Cristina Bradil, rispettivamente suggeritore e sarta della compagnia di Luigi Monti, debutt\u00f2 sulle scene a cinque anni nel dramma \"Cause ed effetti\" di Paolo Ferrari e subito dimostr\u00f2 enormi possibilit\u00e0. Da ragazzina recit\u00f2 accanto ai grandi attori del momento come Cesare Rossi, Giacinta Pezzana, Flavio And\u00f2 ed Eleonora Duse affiancandoli nella \"Fedora\" di Victorien Sardou; con essi prese parte a una importante tourn\u00e9e in Sudamerica, dove iniziano a manifestarsi i primi sintomi di squilibrio: Irma tent\u00f2 infatti il suicidio mangiando frutta esotica contaminata da febbre gialla. Il motivo \u00e8 sconosciuto ma legato a difficolt\u00e0 legate a un grande dolore interiore, di origini non sentimentali.\nA diciassette anni spos\u00f2 l'attore Arnaldo Cottin da cui ebbe un figlio l'anno successivo. Con Cottin torn\u00f2, due anni dopo, in Argentina; durante la tourn\u00e9e, il bambino che avevano lasciato in Italia mor\u00ec. L'episodio sanc\u00ec la separazione tra la Gramatica e il marito. Rimasta in Argentina, l'attrice contrasse una meningite da cui si salv\u00f2 rimanendo per\u00f2 anemica e debilitata da un intenso esaurimento nervoso che la portarono a una profonda depressione, iniziando a percepire la sua esistenza come un peso insopportabile.\nTornata in Italia, nel 1892 divenne Prima attrice giovane nella Compagnia di Italia Vitaliani e Vittorio Salsilli e nel 1895 entr\u00f2 nella formazione di Napoleone Mozzidolfi, dove fu diretta da Alessandro Marchetti. Perfezion\u00f2 in questi anni il proprio eccezionale temperamento, adatto a un repertorio assai vasto.\nSi dimostr\u00f2 sensibile sia al nuovo teatro che agli autori romantici dell'Ottocento.\nDopo essere uscita dalla compagnia della Duse entr\u00f2 in quella di Ermete Zacconi, attore che come afferm\u00f2 la stessa Gramatica \"ebbe assoluta influenza sullo svolgimento delle mie facolt\u00e0 artistiche\". Da qui iniziarono i grandi successi che portarono alla nascita della celeberrima Compagnia Talli-Gramatica-Calabresi.\nFu la prima Nennele in \"Come le foglie\" di Giuseppe Giacosa, Lisa in \"Dal tuo al mio\" di Giovanni Verga, Paolina in \"Sperduti nel buio\" di Roberto Bracco e soprattutto Mila di Codra nella \"Figlia di Iorio\", che Gabriele D'Annunzio aveva scritto apposta per la Duse e che questa, ammalata, non pot\u00e9 portare sui palcoscenici.\nDi carattere scontroso e irritabile, e come ella stessa si autodefin\u00ec, \" \"di indole severa\" \", cerc\u00f2 sempre di essere avvicinata il meno possibile, ammettendo di detestare le interviste; ne provava una vera fobia e quasi sempre le rifiut\u00f2.\nMor\u00ec nella villa Giuseppina a Tavarnuzze il 14 ottobre 1962."}
{"id": "362509", "revid": "287204", "url": "https://it.wikipedia.org/wiki?curid=362509", "title": "George Ellery Hale", "text": "Nel 1889 invent\u00f2 lo spettroeliografo (uno strumento per l'osservazione del Sole in luce monocromatica) e scopr\u00ec nel 1908 i campi magnetici nelle macchie solari.\nIndividu\u00f2 anche un ciclo di 23 anni nei quali la polarit\u00e0 dei campi magnetici delle macchie solari subisce una inversione.\nScopr\u00ec, inoltre, il campo magnetico generale del Sole e ne determin\u00f2 le caratteristiche.\nSi deve a Hale l'idea delle torri solari, che consentono l'impiego di spettrografi a grandi distanze focali.\nSi laure\u00f2 nel 1890 dopo aver studiato matematica, fisica e chimica al Massachusetts Institute of Technology.\nFond\u00f2 l'osservatorio di Monte Wilson, di cui dal 1904 al 1923 fu direttore e dove fece installare nel 1917 un telescopio di 2,5 metri di diametro, che fino al 1948 rimase il maggiore del mondo.\nIn quell'anno, infatti, fu inaugurato il gigantesco telescopio di Monte Palomar (5 metri di diametro), che lo stesso Hale aveva progettato. Occorsero 20 anni per realizzarlo, ma quando entr\u00f2 in funzione, Hale era scomparso gi\u00e0 da un decennio. Il telescopio di Monte Palomar, che \u00e8 stato intitolato ad Hale, ha dilatato enormemente i confini dell'universo visibile ed ha contribuito molto allo sviluppo della cosmologia.\nGli \u00e8 stato dedicato un asteroide, il 1024 Hale, e un cratere su Marte.\nL'American Astronomical Society dal 1978 assegna un premio annuale, il George Ellery Hale Prize, per \"contributi eccezionali nel lungo periodo nel campo dell'astronomia solare\" intitolato alla memoria di Hale."}
{"id": "362511", "revid": "729019", "url": "https://it.wikipedia.org/wiki?curid=362511", "title": "Tom Voyce", "text": "Biografia.\nInizi\u00f2 giovanissimo giocando \"minirugby\", poi pass\u00f2 nelle giovanili del Truro RFC fino a 16 anni; a quell'et\u00e0 lasci\u00f2 la Cornovaglia e fu ingaggiato dal Bath, nelle cui selezioni minori milit\u00f2 fino ad arrivare in prima squadra.\nNel 2001 esord\u00ec in Nazionale inglese, durante un \"tour\" in Nordamerica; il suo primo \"test match\" ufficiale fu contro gli .\nNel 2003 avvenne il trasferimento ai London Wasps, e l\u00ec Voyce si mise in luce divenendo quasi subito titolare, giocando 34 dei 35 incontri stagionali e marcando 15 mete. Nel novembre 2004 segn\u00f2 la meta pi\u00f9 rapida della Guinness Premiership contro gli Harlequins, prendendo al volo la palla dal calcio d'avvio e schiacciando a terra tra i pali avversari in soli 9\u201d e 63 centesimi.\nNel 2005 giunse anche la sua prima meta internazionale, a Twickenham contro .\nA tutt'oggi le pi\u00f9 recenti esperienze internazionali di Tom Voyce risalgono al Sei Nazioni 2006, in cui disput\u00f2 quattro incontri su cinque in sostituzione di Josh Lewsey, e al \"tour\" australiano del giugno successivo: gli \"Wallabies\" sono l'ultimo avversario affrontato da Voyce.\nDal 2009 milita nel Gloucester, dopo tre titoli di campione inglese e due campionati europei vinti con il London Wasps."}
{"id": "362513", "revid": "287204", "url": "https://it.wikipedia.org/wiki?curid=362513", "title": "Giovanni Battista Piazzetta", "text": "Biografia.\nFiglio di Giacomo, scultore e intagliatore in legno, Giovanni Battista Piazzetta nacque a Venezia il 13 febbraio 1682. Dopo una prima educazione artistica nella bottega del padre, pass\u00f2 verso il 1697 in quella del pittore Antonio Molinari. Va tuttavia detto che l'artista, in una lettera del 10 agosto 1744 ad Angelo Nicolosi, indicava come suo primo maestro il veneziano Silvestro Manaigo. A vent'anni si rec\u00f2 a Bologna dove conobbe l'opera di Giuseppe Maria Crespi, che esercit\u00f2 su di lui una profonda impressione. L'influenza che sul Crespi aveva esercitato Carlo Cignani pu\u00f2 spiegare le analogie tra alcune opere del Piazzetta, come la \"Gloria di San Domenico\" e il capolavoro del Cignani, l'affresco della cupola della cappella della Madonna del Fuoco nel Duomo di Forl\u00ec.\nTornato a Venezia, nel 1711 figura iscritto alla \u201cFraglia dei Pittori\u201d. Qui ottenne le prime importanti commissioni come la pala con la \"Madonna e l'Angelo Custode\", eseguita tra il 1717 e il 1718 per la Scuola omonima, della quale sopravvivono un frammento conservato al Detroit Institute of Art e il fine bozzetto del Los Angeles County Museum of Art. Degli stessi anni \u00e8 probabilmente il ritratto della pittrice Giulia Lama che, secondo la tradizione romantica, per il suo timbro sensuale e appassionato evidenzierebbe un legame tra i due artisti pi\u00f9 intimo di quanto emerga dai documenti. L\"Arresto di San Giacomo\" segn\u00f2 l'inizio di un momento della carriera del Piazzetta ricco di importanti commissioni religiose. La tela \u00e8 considerata, al pari del \"Martirio di S. Bartolomeo\" dipinto negli stessi anni da Giambattista Tiepolo (1696 - 1770) e anch'esso destinato alla chiesa di San Stae, uno dei capolavori chiave della pittura della prima met\u00e0 del XVII secolo e testimonia quanto l'artista prediligesse il contenuto drammatico e il chiaroscuro violento. Il 22 novembre 1724 Piazzetta spos\u00f2 Rosa Muzioli nella chiesa dei Padri Cappuccini alla Giudecca, e nello stesso anno cominci\u00f2 la collaborazione con l'editore veneziano Giambattista Albrizzi, che culmin\u00f2 tra il 1736 ed il 1757 (dopo la morte dell'artista) con la pubblicazione in dieci volumi delle \"Oeuvres de Jacques-B\u00e9nigne Bousset\", corredate da incisioni disegnate del Piazzetta.\nIn questo periodo realizz\u00f2 la sua prima opera monumentale, la \"Gloria di San Domenico\" per la Chiesa dei Santi Giovanni e Paolo. Cosciente dei pericoli insiti in quel suo deciso chiaroscuro, esegu\u00ec una composizione con un cielo aperto senza barocchismi architettonici, smorzando i bruni con i toni freddi e giungendo a una luminosit\u00e0 pi\u00f9 pacata. La sua notoriet\u00e0, che aveva ormai varcato i confini veneziani, raggiunse l'apice nel 1727 quando fu eletto membro dell'Accademia Clementina di Bologna.\nCon l\"Estasi di San Francesco\", dipinta per la chiesa dell\u2019Araceli di Vicenza, Piazzetta introdusse elementi inusuali, soprattutto sul piano iconografico. All'interno di un consolidato schema compositivo - ripreso dalla pala con la \"Visione di San Filippo Neri\" di Santa Maria della Fava - l'artista rappresent\u00f2 non il momento dell'estasi vera e propria, ma quello immediatamente successivo. nel quale il santo riposa venuto e sfinito, col volto tirato tra le braccia di un angelo.\nNel 1738 termin\u00f2 la pala con i \"Santi Vincenzo Ferreri, Giacinto e Lodovico Bertrando\" iniziata tre anni prima per la chiesa dei Gesuati, e l'anno successivo fu menzionato nell'elenco degli accademici d'onore dell'Accademia Clementina di Bologna, quale \u201cegregio, ed aggiustato pittor viniziano\u201d. Nell'ultimo periodo Piazzetta altern\u00f2 a convenzionali composizioni \u201cstoriche\u201d come \"La Morte di Dario\", soggetti religiosi di minor importanza e soprattutto scene pastorali come \"L'indovina\" delle Gallerie dell'Accademia, o \"L'idillio sulla spiaggia\" del Wallraf-Richartz Museum di Colonia.\nIn riconoscimento dei suoi meriti e delle sue note qualit\u00e0 didattiche, fu nominato nel 1750 direttore della Scuola di nudo dell'Accademia veneziana, istituita in quello stesso anno dal Senato. Anche con tali gratificazioni, il Piazzetta trascorse gli ultimi anni in indigenza; la morte sopraggiunse il 29 aprile 1754 nella sua casa al ponte dei Saloni a San Gregorio.\nTra i suoi allievi si ricorda Paolo de Lorenzi."}
{"id": "362514", "revid": "648716", "url": "https://it.wikipedia.org/wiki?curid=362514", "title": "Tito Aguiari", "text": "Biografia e opere.\nDiplomatosi all'Accademia di belle arti di Venezia, insegn\u00f2 presso la Scuola tecnica comunale di Trieste, dove ebbe come allievo il fratello Giuseppe. Dipinse soggetti sacri (come un \"Sant'Antonio\" nella chiesa di Sant'Andrea ad Adria), storici (come lo \"Sbarco della salma di Massimiliano a Trieste\" conservato nella Biblioteca Nazionale di Vienna), ritratti (come quello di Pasquale Revoltella custodito del Museo Revoltella a lui dedicato) e paesaggi."}
{"id": "362516", "revid": "1983214", "url": "https://it.wikipedia.org/wiki?curid=362516", "title": "Giuseppe Aguiari", "text": "Biografia.\nStudia presso l'Accademia delle Belle Arti di Venezia, per poi frequentare la Scuola Tecnica Comunale di Trieste, dove insegna anche il fratello Tito. Qui perfeziona la tecnica del disegno ed acquerello.\nEsegu\u00ec alcuni lavori per Massimiliano d'Asburgo, arciduca d'Austria, e nel 1871 espose alcune opere alla Royal Academy di Londra.\nNel 1871 si trasferisce a Buenos Aires, divenendo membro del corpo docente del Collegio Nazionale. Nel 1876 \u00e8 cofondatore e primo presidente della Sociedad Estimulo des Bellas Artes. \nMolti suoi dipinti sono conservati al museo Fernandez Blanc\u00f2 di Buenos Aires.\nUn suo ritratto ad acquarello \u00e8 presente nel Museo civico di Padova. Muore nella capitale argentina nel 1885."}
{"id": "362519", "revid": "31886", "url": "https://it.wikipedia.org/wiki?curid=362519", "title": "Beornrad di Mercia", "text": "Le \"Cronache anglosassoni\", per l'anno 757, riportano:"}
{"id": "362520", "revid": "1005847", "url": "https://it.wikipedia.org/wiki?curid=362520", "title": "Finlandia Centrale", "text": "La Finlandia centrale (\"Keski-Suomi\" in finlandese, \"Mellersta Finland\" in svedese) \u00e8 una regione della Finlandia posizionata nella grande provincia della Finlandia Occidentale. Negli anni dal 1956 al 1997 esisteva anche una provincia chiamata \"Finlandia centrale\". Il capoluogo della regione e della vecchia provincia \u00e8 Jyv\u00e4skyl\u00e4.\nNonostante il nome, la regione della Finlandia centrale non \u00e8 affatto il centro geografico della Finlandia, ma il centro della parte meridionale della Finlandia.\nI dialetti parlati nella regione sono oramai estinti, tant'\u00e8 che gli abitanti parlano in modo molto simile alla lingua scritta.\nComuni.\nSegue la lista dei comuni della Finlandia centrale. Le citt\u00e0 sono evidenziate in grassetto."}
{"id": "362524", "revid": "14691", "url": "https://it.wikipedia.org/wiki?curid=362524", "title": "South Australia", "text": ""}
{"id": "362528", "revid": "49022", "url": "https://it.wikipedia.org/wiki?curid=362528", "title": "Beornwulf of Mercia", "text": ""}
{"id": "362529", "revid": "57342", "url": "https://it.wikipedia.org/wiki?curid=362529", "title": "Francesco Albani", "text": "Biografia.\nSecondo figlio di Agostino, mercante di seta, e di Elisabetta Torri, dopo la morte del padre nel 1590, il quale lo avrebbe voluto studente di legge, entra nella bottega bolognese del pittore fiammingo manierista Denijs Calvaert, da tempo attivo a Bologna, nella quale ha per compagni di apprendistato il Domenichino e Guido Reni; si dice che il quindicenne ma precoce Reni gli facesse da secondo maestro.\nQuesti tre migliori allievi non tardano a lasciare il Calvaert per la moderna Accademia dei Carracci dove, in assenza di Annibale, che \u00e8 a Roma per le decorazioni di Palazzo Farnese, operano Ludovico e Agostino. Nel 1598 collabora alla decorazione di Palazzo Fava con le \"Storie\" tratte dall'Eneide di Virgilio. Il 5 dicembre 1599 \u00e8 iscritto nella Compagnia dei Pittori di Bologna.\nNell'ottobre del 1601 l'artista \u00e8 a Roma, collaboratore di Annibale Carracci negli affreschi della chiesa di San Giacomo degli Spagnoli, dal 1602 al 1607, ora staccati e conservati a Madrid e a Barcellona e alle decorazioni di palazzo Aldobrandini, con l\"Adorazione dei magi\"', la \"Visitazione\", la \"Deposizione\" e l\"Assunzione\".\nDopo un ritorno a Bologna intorno al 1609, nel 1610 partecipa, con Guido Reni, alla decorazione della Cappella dell'Assunta del Quirinale e, a Bassano Romano, alle decorazioni, col Domenichino e con l'allievo Giovanni Battista Viola, di Palazzo Giustiniani.\nIl 1\u00ba giugno 1614 nasce la figlia Elisabetta dalla moglie Anna Rusconi, che muore venti giorni dopo per le complicazioni del parto; intorno a questo periodo \u00e8 iscritto nell'Accademia romana di San Luca.\nA causa di motivi familiari deve far ritorno a Bologna nel 1617 ove dipinge il \"Battesimo di Cristo\" per la chiesa di San Giorgio in Poggiale, ora conservato alla Pinacoteca Nazionale, la pala della chiesa dei Servi a Rimini e, nel 1622, quattro tondi con le \"Storie di Venere e Diana\", ora nella Galleria Borghese di Roma.\n\u00c8 a Mantova dal 1621 al 1622 con Lucio Massari, decorando per il duca Ferdinando Gonzaga la Villa Favorita.\nDopo un breve soggiorno a Roma, dal 1623 al 1625, fa definitivamente ritorno a Bologna, dove fra il 1630 e il 1632 affresca la Cappella Cagnoli di Santa Maria di Galliera.\nL'Albani contribu\u00ec notevolmente alla diffusione del classicismo bolognese, fornendo un'interpretazione che, nell'ultima parte della sua carriera, assecond\u00f2 il gusto di certi committenti. L'aspetto pi\u00f9 intenso e producente dell'Albani va ravvisato nei dipinti mitologici, piuttosto che in quelli religiosi.\nL'ultima sua opera \u00e8 probabilmente il \"Riposo nella fuga in Egitto\", dipinto per Vittoria de' Medici, conservato a Palazzo Pitti.\nEbbe tra i suoi allievi Antonio Catalani."}
{"id": "362531", "revid": "125817133", "url": "https://it.wikipedia.org/wiki?curid=362531", "title": "Floorball", "text": "Il floorball, chiamato alternativamente unihockey, \u00e8 uno sport di squadra praticato ufficialmente in oltre 74 nazioni. Il floorball \u00e8 una versione indoor dell'hockey su ghiaccio, giocato per\u00f2 senza pattini n\u00e9 protezioni.\nStoria.\nIl floorball nasce negli Stati Uniti negli anni '50 come floorhockey, nome che diventa poi floorball per la presenza di una pallina al posto del disco. \nViene inizialmente utilizzato come mezzo d'allenamento a secco per i giocatori di hockey su ghiaccio, ma diventa presto popolarissimo in Svezia, Svizzera e Finlandia. Si diffonde principalmente all'interno delle universit\u00e0 scandinave, dettaglio che gli vale il nome alternativo di unihockey (dalla contrazione di \"university hockey\"). Nel 1981 nasce la prima Federazione Nazionale in Svezia, e nel 1986 viene fondata la IFF (International Floorball Federation). L'IFF organizza dal 1996 i campionati mondiali con periodicit\u00e0 biennale (maschili in anni pari e femminili in anni dispari). Nei mondiali maschili 2008 per la prima volta dopo 6 edizioni consecutive vinte dalla Svezia il successo \u00e8 andato alla Finlandia. La struttura della IFF conta oggi oltre 4000 club, pi\u00f9 di 300.000 atleti tesserati, e pi\u00f9 di 3 milioni di giocatori non agonisti.\nNel 1997, il floorball partecipa come sport promozionale ai World Games tenuti a Lahti, in Finlandia, dal 7 al 17 agosto. Partecipano 4 squadre maschili - Finlandia, Lettonia, Svezia e Svizzera - e la Svezia si aggiudica l'oro. (Per i risultati \u00e8 possibile vedere il sito del World Games 1997)\nIl 28 ottobre 2000 l'IFF diventa socio di General Association of International Sports Federation (GAISF), ora conosciuto come SportAccord - ente riconosciuto dal Comitato Internazionale Olimpico.\nNel dicembre 2008 la IFF ed il floorball vengono riconosciuti dal Comitato Olimpico Internazionale (CIO).\nNel gennaio 2009 la IFF ed il floorball vengono riconosciuti da Special Olympics.\nNel 2017 il floorball (ora membro anche di IWGA) partecipa come sport ufficiale ai World Games tenutisi a Varsavia, dal 20 al 30 luglio.\nIl gioco.\nIl floorball \u00e8 un gioco molto veloce. La pallina va sempre controllata con la paletta sotto l'altezza del ginocchio. Toccare la pallina con le mani o con la testa comporta un'infrazione. Non \u00e8 inoltre ammesso colpire, bloccare, sollevare o calciare la stecca dell'avversario, e naturalmente non si possono colpire nemmeno gambe o piedi. Per infrazioni gravi i giocatori vengono espulsi per alcuni minuti (2'-5') di gioco costringendo cos\u00ec la squadra a giocare in inferiorit\u00e0 numerica. In generale tutte le situazioni che creano pericolo ai giocatori sono vietate. Le infrazioni vengono punite con un tiro di punizione dal luogo in cui vengono commesse e gli avversari devono restare almeno a 3 metri (per il Campo Grande) o 2 metri (per il Campo Piccolo) di distanza dal punto in cui viene battuta la punizione. Se l'infrazione viene commessa dietro le porte si batte dai punti d'ingaggio laterali. Ogni volta che la pallina esce lateralmente (sopra le balaustre) viene rimessa in gioco con un tiro di punizione dal punto pi\u00f9 vicino a dove essa \u00e8 uscita, fatta eccezione per il caso in cui esce dietro le porte, nel quale si procede come nelle infrazioni.\nPer iniziare a giocare a floorball basta anche un semplice campetto da basket o volley all'aperto, o ancora meglio una palestra con fondo liscio.\nServe un abbigliamento normale: pantaloncini, maglietta e scarpe da ginnastica. Si usano delle stecche e una pallina di materiale sintetico estremamente leggero, tipicamente fibra di carbonio o di vetro.\nLe regole.\nLe regole base del floorball furono stabilite nel 1979, quando fu fondato il primo club del mondo, il Sala IBK della citt\u00e0 svedese Sala. Le prime regole ufficiali per le partite furono scritte la prima volta nel 1981. Tali regole hanno subito aggiornamenti nel corso degli anni.\nIl campo da gioco:\nI campi ufficialmente sono di due misure: 24x14 il Campo Piccolo e 40x20 il Campo Grande. Sul primo partecipano 3 giocatori (detti di movimento) pi\u00f9 un portiere, sul secondo 5 giocatori di movimento pi\u00f9 un portiere. Data l'intensit\u00e0 del gioco si hanno cambi volanti. Tipicamente una squadra schiera in panchina 2 o 3 linee. Una linea \u00e8 un quintetto di giocatori di movimento (su Campo Grande) o un terzetto di giocatori di movimento (su Campo Piccolo). Al massimo sul referto partita possono essere schierati 20 giocatori e 5 membri di staff.\nLe porte ufficiali misurano 115 centimetri di altezza x 160 centimetri di larghezza.\nLe due aree del portiere:\nNell'area grande del portiere (4x5\u00a0metri su Campo Grande, 3x4.5 su Campo Piccolo) possono entrare anche i giocatori, ed indica il limite entro cui il portiere deve avere almeno una parte del corpo per poter toccare la pallina con le mani.\nL'area protetta, invece, \u00e8 destinata solo al portiere: nessun altro giocatore pu\u00f2 entrarci con il corpo: \u00e8 per\u00f2 possibile in quest'area giocare la pallina con la stecca.\nGrandezza delle squadre:\nUna squadra \u00e8 formata da pi\u00f9 giocatori di campo e da un portiere. Per squadra possono trovarsi contemporaneamente sul campo di gioco al massimo tre giocatori (Campo Piccolo) o cinque giocatori (Campo Grande) di movimento e un portiere. Il portiere pu\u00f2 essere sostituito da un giocatore di movimento (ci\u00f2 succede quando una squadra ha l'urgente bisogno di segnare una rete, di solito quella del pareggio. Questa sostituzione si effettua nella maggior parte dei casi negli ultimi minuti di una partita).\nDurata della partita:\nLe partite vengono giocate in 3 tempi da 20 minuti effettivi (Campo Grande) o 2 tempi da 20 minuti non effettivi (Campo Piccolo). Nelle categorie giovanili si effettuano 2 tempi da 20 o da 15 minuti. L'inizio del gioco avviene a centro campo tramite ingaggio.\nSostituzione dei giocatori:\nUn giocatore, portiere compreso, pu\u00f2 essere sostituito in ogni momento. Il giocatore pu\u00f2 entrare in campo solo dopo che l'altro \u00e8 uscito dal terreno di gioco. Una cambio scorretto viene punito con 2 minuti di penalit\u00e0.\nIngaggio:\nUn ingaggio pu\u00f2 essere effettuato al centro del campo (ad inizio gara o in seguito ad una rete) oppure in uno degli altri 6 punti d'ingaggio (4 negli angoli, 2 lungo la linea di met\u00e0 campo). Due giocatori avversari si posizionano sul punto d'ingaggio faccia a faccia, con la pallina che giace sul punto d'ingaggio e con le mani sulle rispettive stecche. Le palette dei bastoni devono appoggiare sul pavimento parallele nonch\u00e9 perpendicolari alla linea di met\u00e0 campo, senza per\u00f2 toccare la pallina. Tutti gli altri giocatori devono trovarsi almeno a due metri dal punto d'ingaggio. Con un fischio dell'arbitro la pallina viene messa in gioco.\nPalla fuori campo:\nSe la pallina esce dal campo oppure viene a contatto con un oggetto sopra il campo, viene assegnata una punizione alla squadra che ha toccato per ultima la pallina. Questa ha luogo sul posto ad una distanza di 1 metro dalla balaustra.\nPunizione:\nViene effettuata direttamente dal luogo dell'infrazione commessa. Le punizioni per le infrazioni effettuate dietro la linea prolungata della porta vengono eseguite dal punto d'ingaggio pi\u00f9 vicino. L'avversario, compreso il bastone, deve allontanarsi subito di almeno 2 metri (campo grande 3 metri). Qualora non lo facesse, egli ricever\u00e0 una penalit\u00e0 di 2 minuti.\nTiro di rigore:\nQuando un'infrazione ostacola una chiara occasione di rete, la squadra danneggiata potr\u00e0 usufruire di un tiro di rigore. Il tiratore parte da centrocampo. Il portiere potr\u00e0 abbandonare la linea di porta dopo che il giocatore avr\u00e0 toccato la pallina, la quale deve sempre muoversi in avanti durante l'esecuzione del rigore. Un tiro supplementare non \u00e8 permesso. In caso di mancata segnatura avr\u00e0 luogo un ingaggio da met\u00e0 campo.\nInfrazioni con la stecca:\nNon \u00e8 ammesso colpire con il proprio bastone il bastone o il corpo dell'avversario. Infrazioni ripetute oppure entrate dure vengono puniti con una penalit\u00e0 di 2 o 5 minuti.\nStecca alta:\nIl bastone non pu\u00f2 essere alzato oltre l'altezza dell'anca e la pallina non pu\u00f2 essere colpita con il bastone oltre l'altezza del ginocchio. Dopo un tiro il bastone pu\u00f2 essere alzato in avanti oltre l'altezza dell'anca se nelle immediate vicinanze non vi \u00e8 alcun giocatore avversario, in caso contrario \u00e8 prevista una sospensione momentanea.\nUtilizzo del corpo:\nDurante la competizione \u00e8 ammesso coprire la pallina con il corpo, come pure una leggera spinta con le spalle. \u00c8 invece proibito: trattenere, spingere con le mani, colpire con il gomito, fare ostruzione o dure entrate da tergo. Trattenere o attaccare rudemente un avversario \u00e8 punito sempre con 2 o 5 minuti di penalit\u00e0.\nGioco con il piede:\nLa pallina pu\u00f2 essere toccata o passata di piede ad un compagno una sola volta. Colpire pi\u00f9 di tre volte la pallina con il piede, senza che il bastone la tocchi, \u00e8 vietato.\nGioco con la mano, il braccio e la testa:\nNon \u00e8 ammesso giocare intenzionalmente la pallina con la mano o il braccio. Questa infrazione \u00e8 punita con 2 minuti di penalit\u00e0. Gioco con la testa comporta invece una punizione per la squadra avversaria. \u00c8 vietato anche saltare e toccare la pallina senza avere un piede sul pavimento.\nGioco a terra:\nUn giocatore pu\u00f2 avere contatto con il pavimento solo con i suoi piedi e con un ginocchio. Se viene a contatto con il pavimento con qualsiasi altra parte del suo corpo, e gioca intenzionalmente la pallina, commette un'infrazione: \u00e8 punito con 2 minuti di penalit\u00e0. \u00c8 particolarmente vietato gettarsi durante un tiro avversario.\nVantaggio:\nSe una squadra in possesso della pallina subisce una infrazione, ma mantiene il controllo della pallina, il gioco non viene interrotto (vantaggio), dopo il terzo vantaggio il gioco viene immediatamente interrotto, viene comminata una penalit\u00e0, e si riprende con una punizione a favore della squadra che ha subito il fallo. Se l'azione si svolge poi correttamente e l'avversario non si impossessa immediatamente della palla e la situazione \u00e8 effettivamente vantaggiosa il gioco prosegue. Il vantaggio \u00e8 dato anche in caso di infrazioni che portano a una penalit\u00e0 (penalit\u00e0 differita), in questo caso il portiere pu\u00f2 abbandonare la porta per andare in panchina e dare la possibilit\u00e0 di far entrare un giocatore di movimento in pi\u00f9, appena la situazione di vantaggio termina (quando il giocatore avversario si impossessa della palla), il gioco \u00e8 interrotto e la penalit\u00e0 sanzionata.\nFuorigioco:\nIl Fuorigioco nel floorball non esiste. \nIl portiere:\nIl portiere gioca senza bastone. Nella sua azione di difesa della porta \u00e8 libero di muoversi finch\u00e9 l'azione \u00e8 finalizzata sulla pallina. Egli pu\u00f2 trattenere la pallina solo se almeno una parte del suo corpo si trova all'interno dell'area di porta. Se egli blocca la pallina per oltre 3 secondi, l'avversario ha diritto ad una punizione indiretta da 3,5 metri dell'area protetta. Il portiere non pu\u00f2 essere ostacolato durante la rimessa della pallina. La pallina, lanciata dal portiere, non pu\u00f2 superare la linea centrale senza che abbia toccato il pavimento prima di met\u00e0 campo, o un giocatore di movimento, o il suo equipaggiamento. Il portiere non pu\u00f2 toccare con le mani un passaggio ricevuto da un compagno di squadra.\nIn Italia.\nIn Italia il floorball fa la sua apparizione nei primi anni '90, per volont\u00e0 di alcuni insegnanti di educazione fisica (tra questi il professor Bernardini di Milano, ed il professor Minervino di Varese - sua la prima tesi sul floorball in Italia). Occorre attendere sino alla stagione '96/'97 per vedere la nascita di una squadra vera e propria. A Varese nasce infatti il \"Floorball Club Mucchio Selvaggio\" che subito partecipa ai tornei nella vicina Svizzera. Nessun campionato ufficiale \u00e8 organizzato in quel periodo, ma solo tornei di esibizione che fanno acquisire ai varesini una buona esperienza. Occorre attendere ancora un paio d'anni per vedere la nascita di un altro gruppo, l'Unihockey Club Piranhas Dolo che nasce nel 1998. Le due squadre italiane partecipano ad un torneo in Svizzera ed a fine gennaio ha luogo la prima partita ufficiale di Floorball in Italia, a Leggiuno (Varese) tra il Mucchio Selvaggio ed i Piranhas, (che vede la vittoria per 10-7 della compagine varesina). Intanto alle due squadre se ne aggiungono altre due di Bolzano, l'Aasgeier Bolzano e il Diamante Bolzano. Queste 4 squadre si incontrano a maggio del 1999 durante lo Sport Show di Verona, importante fiera del settore sportivo. Le squadre bolzanine conquistano le prime due piazze (Aasgeier primi, Diamante a seguire) lasciando dietro Mucchio Selvaggio e Piranhas. A questo punto il movimento aumenta con l'arrivo sulla scena delle squadre di Milano del QT8 e del FC Milano, dei Viking Roma del Floorball Ciampino, del GLS L'Aquila e Black Lions (I Terzi - Roma).\nA novembre del 1999 si svolgono nel giro di due giorni due tornei distinti a Bologna, mentre nel maggio del 2000 si svolge un torneo a Dolo. Si arriva alla fine all'11 dicembre 2000 quando le 8 societ\u00e0 si riuniscono e fondano la Federazione Italiana Unihockey Floorball e viene eletto presidente David Lazzari d\nA questo punto la storia diventa presente con l'organizzazione del primo Campionato Italiano da gennaio a maggio del 2001 con la vittoria dell'UHC Varese Wild Boars (nuova denominazione assunta dal Mucchio Selvaggio).\nNazionale Maschile Senior.\nViene invitata dalla IFF a partecipare ai Campionati Mondiali - gruppo B nel 2002, e nel 2004 conquista la promozione nel gruppo A, con l'\u00e9lite mondiale. Nei mondiali del 2006 la Nazionale Italiana maschile si classifica all'8\u00ba posto. Dai mondiali del 2010 non ci sono pi\u00f9 le divisioni A, B e C, ma gironi di qualificazioni ed un'unica fase finale. L'ultima partecipazione alla fase finale della squadra azzurra \u00e8 stata nel 2010.\nNazionale Femminile Senior.\nLa Nazionale Femminile nei Campionati Mondiali del 2003 si classifica al quarto posto nel gruppo B. Dai mondiali del 2011 non ci sono pi\u00f9 le divisioni A e B, ma gironi di qualificazioni ed un'unica fase finale.\nItalia ha ospitato le Qualificazioni ai Mondiali femminili Senior a Celano (AQ) nel 2017. \nNazionale Maschile Under 19.\nItalia partecipa per la prima volta ai Campionati Mondiali Under19 nel 2007. Dal 2012 Italia partecipa regolarmente nelle qualificazioni ai mondiali con la squadra nazionale maschile Under19.\nItalia ha ospitato tre volte le Qualificazioni ai Mondiali maschili Under19: a Ciampino (RM) nel 2012, a Celano (AQ) nel 2016 ed a Bolzano nel 2018.\nNazionale Femminile Under 19.\nItalia nel 2017 partecipa per la prima volta alle Qualificazioni ai Mondiali Femminili Under19 e nel 2019 Italia ospita a Lignano Sabbiadoro (UD) le Qualificazioni ai Mondiali femminili Under19"}
{"id": "362533", "revid": "6923", "url": "https://it.wikipedia.org/wiki?curid=362533", "title": "Bibliotecario", "text": "Il bibliotecario \u00e8 un professionista che opera in una biblioteca fisica o digitale o entrambe con diverse specializzazioni. Nelle piccole biblioteche cura tutte le problematiche connesse al servizio. Nelle biblioteche pi\u00f9 grandi il bibliotecario tende ad avere una o pi\u00f9 specializzazioni: reference (consulenza agli utenti), gestione collezione (gestione degli acquisti, dei doni e degli scarti), promozione della biblioteca e della lettura, gestione delle risorse elettroniche (banche dati, riviste digitali), catalogazione, ricerca bibliografica esperta nelle banche dati, ecc. In Italia la professione di bibliotecario fa parte delle molte professioni non regolamentate da albo professionale o collegio, previste nella legge 4/2013. La figura del bibliotecario e i requisiti di conoscenza, abilit\u00e0 e competenza necessari per svolgere questa professione culturale, \u00e8 stata successivamente delineata nella norma UNI 11535:2014. Fra gli ambiti in cui si trova ad operare vi sono anche i Centri di documentazione, fisici e digitali, che possono o meno affiancarsi alla biblioteca, in questo caso il professionista pu\u00f2 assumere la funzione di bibliotecario documentalista. Nella tradizione italiana si usa il termine anche per indicare un esperto o docente universitario che si occupa di bibliografia e di biblioteconomia (la forma di organizzazione, di classificazione e di trasmissione del sapere).\nL'opera di un bibliotecario \u00e8 legata alla biblioteca e/o servizio di informazione e documentazione in cui opera, agli scritti che ha prodotto e alle istituzioni alle quali afferisce e/o con cui egli collabora per svolgere una funzione fondamentale nella societ\u00e0: la diffusione della conoscenza aperta, della cultura, la promozione della lettura e di tutti i servizi alle persone collegati alla conoscenza.\nUna vasta documentazione di libri scritti da bibliotecari sul lavoro in biblioteca \u00e8 accessibile tramite l'OPAC Servizio bibliotecario nazionale SBN."}
{"id": "362534", "revid": "1318658", "url": "https://it.wikipedia.org/wiki?curid=362534", "title": "Ires", "text": ""}
{"id": "362535", "revid": "14691", "url": "https://it.wikipedia.org/wiki?curid=362535", "title": "Beornwulf", "text": ""}
{"id": "362537", "revid": "81103", "url": "https://it.wikipedia.org/wiki?curid=362537", "title": "Georges Ivanovi\u010d Gurdjieff", "text": "Visse a lungo in Turchia e in Francia. Il suo insegnamento combina sufismo, scuola mistica dell'Islam (in particolare studi sulle danze sacre dei dervisci), e altre tradizioni religiose (cristianesimo, sikhismo, buddhismo, induismo), esoterismo e filosofia, \nL'insegnamento fondamentale di Gurdjieff \u00e8 che la vita umana \u00e8 ordinariamente vissuta in uno stato di veglia apparente prossimo al sogno; e per trascendere lo stato di sonno elabor\u00f2 uno specifico metodo per ottenere un livello superiore di vitalit\u00e0, per giungere al \"ricordo di s\u00e9\". Le sue tecniche non sono affidate a libri e vengono ancor oggi impartite da discepoli qualificati della sua Scuola. Nei testi, infatti, emerge solamente la parte \"teorica\" dell'insegnamento di Gurdjieff. \nDopo aver attratto a s\u00e9 un consistente numero di allievi e discepoli tra i quali vi erano persone del milieu filosofico e artistico russo, Gurdjieff fond\u00f2 una scuola per lo sviluppo spirituale, chiamata \"Istituto per lo Sviluppo Armonico dell'Uomo\". Gurdjieff fu noto anche come insegnante di danze sacre, i cosiddetti \"Movimenti,\" ad uso esclusivo dei suoi allievi. La Scuola, una volta trasferitasi a Parigi, prese il nome di \"Institut Gurdjieff,\" nome che tuttora mantiene e che rappresenta il nucleo centrale della Fondazione Gurdjieff. \nNegli anni, l'insegnamento di Gurdjieff ha influenzato diversi personaggi della cultura occidentale: fra questi, uno dei pi\u00f9 importanti architetti statunitensi del XX secolo: Frank Lloyd Wright, che spos\u00f2 in seconde nozze Olgivanna Hinzenberg, gi\u00e0 allieva di Gurdjieff, la quale gli tribut\u00f2 un pubblico riconoscimento durante un congresso svoltosi dopo la sua morte. Suoi allievi furono anche la scrittrice Pamela Lyndon Travers, nota per avere creato il personaggio di Mary Poppins e Ren\u00e9 Daumal, scrittore francese che entr\u00f2 in contatto con le sue idee, negli ultimi anni della propria esistenza, mediante Alexandre Gustav Salzmann; inoltre la celebre poetessa e narratrice Katherine Mansfield che, affetta da tubercolosi, volle passare l'ultimo periodo della sua vita accanto al Maestro, vivendo quasi come un'eremita in una casetta che Gurdjieff le aveva offerto nella propria tenuta di Avon, nei pressi di Fontainebleau.\nL'influenza gurdjieffiana \u00e8 presente anche nella pedagogia, col \"Modello educativo Etievan\", adattato, sulla base di iniziali indicazioni del Maestro, da Nathalie de Salzmann de Etievan (figlia di Alexandre e Jeanne de Salzmann) e applicato in diversi collegi del Sudamerica (diffusi tra Venezuela, Cile e Bolivia). Dalle idee di Gurdjieff hanno tratto spunti musicisti contemporanei quali Franco Battiato e Keith Jarrett e anche vari pensatori del milieu New Age.\nBiografia.\nGli inizi.\nGurdjieff nasce in una data imprecisata (egli avrebbe indicato la mezzanotte all'inizio del giorno del nuovo anno, cio\u00e8 del 14 gennaio) tra il 1866 e il 1877 nella citt\u00e0 di Alexandropol nell'Armenia russa (oggi Gyumri, Repubblica di Armenia) da padre greco (che insieme ad altre professioni \u00e8 anche \u201cashukh\u201d, cantastorie) e madre armena.\nAlcuni autori (come James Moore) optano per il 1866. Sia l'amica Olga de Hartmann che la segretaria Louise Goepfert March, credevano che fosse nato nel 1872. Un passaporto indicava il 28 novembre 1877, ma non coincide con quello da lui sostenuto. Sulla pietra tombale \u00e8 comunque incisa la data del 1872.\nDopo che la famiglia si trasferisce nella citt\u00e0 turca di Kars, Gurdjieff riceve un'educazione religiosa dal suo tutore, il decano Borsh, con cui studia medicina e ingegneria, e prende in considerazione il sacerdozio nella chiesa ortodossa.\nDall'estate del 1885 comincia un lungo percorso in diverse tradizioni spirituali, in particolare quella sufi. Il suo viaggio di ricerca inizi\u00f2 a Costantinopoli (oggi Istanbul) per studiare i dervisci Mevlevi e Bekta\u015fi.\nTra il 1887 e il 1907 forma un gruppo chiamato \"Cercatori della verit\u00e0\", compie numerosi viaggi in Medio Oriente, in India, che lo portano dall'Asia Centrale fino al Tibet (dove assiste al massacro dei tibetani da parte dei britannici a Guru e alla successiva conquista di Lhasa). Il motivo (o la suggestione) che lo spinge a continuare il suo pellegrinaggio per vent'anni \u00e8 la ricerca di una misteriosa \"Confraternita di Sarmoung\", ipoteticamente sviluppatesi nel 2500 a.C. in Babilonia, di cui aveva trovato un riferimento nel 1886. Egli conduce anche ricerche di antichi documenti egizi.\nGurdjieff racconta (in modo romanzato e metaforico) questo periodo della sua vita nel romanzo autobiografico \"Incontri con uomini straordinari\" da cui, nel 1978, il regista Peter Brook ricaver\u00e0 l'omonimo film.\nNel 1907, a Tashkent, inizia a insegnare \"Scienze Soprannaturali\". Nel 1912 forma un primo gruppo a Mosca, e nel 1913 un altro a San Pietroburgo.\nSecondo un suo racconto, in questo periodo si sostent\u00f2 anche con lavori bizzarri e talvolta truffaldini, tra cui il venditore di uccelli, in cui spacciava per preziosi canarini uccelli di valore inferiore.\nNel 1915, Gurdjieff accetta P\u00ebtr Dem'janovi\u010d Uspenskij (autore del \"Tertium Organum,\" un trattato sulla natura dell'universo) come allievo a Mosca. Uspenskij, uomo di cultura e scrittore, fu il tramite per il pensiero di Gurdjieff in Occidente e avrebbe in seguito testimoniato nel libro \"Frammenti di un insegnamento sconosciuto\" (tradotto in Italiano da Henri Thomasson) l'esperienza dell'insegnamento di Gurdjieff.\nNel 1916 e 1917 entrano nel gruppo anche il compositore e pianista Thomas de Hartmann e sua moglie Olga Arkadievna de Hartmann. A de Hartmann Gurdjieff detter\u00e0 varie composizioni per pianoforte che vennero pubblicate a nome di entrambi.\nDopo la rivoluzione russa Gurdjieff si rifugia a Essentuki vicino al Mar Nero, dove inizia a sperimentare con alcuni allievi il suo \"Laboratorio di Consapevolezza\", spostandosi poi in altre localit\u00e0 fra cui Tiflis (oggi Tbilisi), in Georgia. Qui nel 1919 Gurdjieff incontra l'artista Alexandre Gustav Salzmann e la moglie Jeanne Matignon de Salzmann, che aveva studiato danza sotto la guida di \u00c9mile Jacques-Dalcroze.\nIn collaborazione con Jeanne, Gurdjieff elabora i suoi \u201cmovimenti\u201d, o danze sacre, che presenta per la prima volta a Tiflis nel giugno 1919. Nello stesso anno costituisce l'Istituto per lo Sviluppo Armonico dell'Uomo.\nNel 1920 Gurdjieff e l'Istituto per sfuggire alla guerra civile si trasferiscono a Costantinopoli (oggi Istanbul).\nL'arrivo nell'Europa occidentale.\nIl 24 novembre 1921 Gurdjieff tiene a Berlino la sua prima conferenza europea. Nel frattempo Uspenskij in Inghilterra aveva divulgato il lavoro di Gurdjieff raccogliendo attorno a s\u00e9 molti allievi. Gurdjieff acquist\u00f2 la tenuta di le Prieur\u00e9 des Basses Loges a Fontainbleu-Avon, alle porte di Parigi, dove si stabilisce nel 1922. Al Prieur\u00e9 fonda una grande Casa di Studi in cui vissero e lavorarono accanto a lui artisti, scrittori, pittori, matematici, filosofi, architetti, musicisti, e ogni genere di individui, impegnati in una seria e profonda ricerca interiore. Qui organizz\u00f2 una vera e propria comunit\u00e0 indipendente con pascoli, coltivazioni, diverse attivit\u00e0 lavorative orientate ad un \"intenso lavoro su di s\u00e9\". I \"Movimenti\" o \"danze sacre\" erano il coronamento del suo insegnamento.\nLe serate di musica e Movimenti organizzate da Gurdjieff riscuotono interesse tra numerosi intellettuali anche oltre i confini europei, tanto da organizzare nel 1924, e negli anni successivi, diverse tourn\u00e9e negli Stati Uniti.\nSempre nel 1924 ebbe un gravissimo incidente automobilistico che quasi lo uccise, e al quale fece seguito una lunga e dolorosa convalescenza, assistito dalla moglie e dalla madre (morta di cancro nel 1926). Questo cambi\u00f2 anche l'orientamento del suo lavoro.\nGurdjieff deve lasciare il Prieur\u00e9 nel 1932, e lo perde definitivamente a causa di difficolt\u00e0 economiche nel 1933. Allo scoppio della seconda guerra mondiale, Gurdjieff abita in un piccolo appartamento in Rue des Colonels-Renard al numero 6, e si rifiuta di abbandonare Parigi quando le truppe tedesche la occupano. Pare che sia riuscito a intessere rapporti anche con gli occupanti.\nGurdjieff continua tuttavia a insegnare le sue idee e le sue tecniche nella Parigi occupata e nei frequenti viaggi negli Stati Uniti. Nel 1924 fond\u00f2 dei gruppi negli Stati Uniti diretti da Alfred Richard Orage. Inizi\u00f2 a scrivere una serie di opere con lo scopo di trasmettere i fondamenti del suo insegnamento per le generazioni a venire.\nNegli anni 1936-1937 anima il gruppo \"La Corda\" (The Rope), costituito da scrittrici americane lesbiche, fra cui Margaret Anderson e Jane Heap, che erano state le fondatrici della Little Review a New York.\nDopo la fine della Guerra, dal 1945 l'opera di Gurdjieff \u00e8 volta a riunire tutti i propri allievi sparsi per il mondo (Parigi, Londra, New York), dando vita a un intenso periodo di lavoro nell'appartamento parigino di Rue des Colonels-Renard.\nNel 1948 le sue condizioni di salute si aggravano. Muore il 29 ottobre 1949 all'Ospedale Americano di Neuilly, dopo avere trasmesso le sue ultime istruzioni a Jeanne de Salzmann. \u00c8 lei, a partire dal 1950, seguendo le istruzioni del Maestro, a organizzare i tanti gruppi di allievi nella Scuola diffusa in tutto il mondo e nota ancora oggi sotto il nome Gurdjieff Foundation, i cui centri principali sono Parigi (\"Institut Gurdjieff\"), New York (\"Gurdjieff Foundation\"), Londra (\"The Gurdjieff Society\") e Caracas (\"Fundaci\u00f2n Gurdjieff Caracas\"), e che \u00e8 presente anche in Italia con il nome di \"Associazione o Centro Italiano Studi sull'Uomo G.I. Gurdjieff\" e le sedi di Milano, Torino, Roma, Palermo, Cagliari. Dopo Jeanne de Salzmann, sar\u00e0 suo figlio Michel de Salzmann ad occuparsi a livello internazionale della Scuola, fino alla sua morte avvenuta nel 2001.\nL'organizzazione denominata \"The Gurdjieff Foundation\" \u00e8 dunque l'espressione delle Scuole di Parigi, New York, Londra e Caracas, che vennero create seguendo le dirette istruzioni di Georges Ivanovitch Gurdjieff. Scopo dell\"Associazione Internazionale delle Fondazioni Gurdjieff\", definita a volte semplicemente come \"la Scuola di Gurdjieff\", \u00e8 di preservare l'essenza, la specificit\u00e0 e l'integrit\u00e0 dell'insegnamento del \"maestro\".\nInfluenza postuma.\nSono numerosi gli allievi anziani di Gurdjieff ad aver continuato il proprio lavoro all'interno della Fondazione dopo la sua morte. Fra questi, si ricordano Olga Arkadievna de Hartmann, Henri Tracol, Henriette Lannes, William Segal, John Pentland, Michel De Salzmann, William Welch, Louise Welch e molti altri. In Italia, l'organizzazione \u00e8 stata costituita a partire dai primi anni settanta da Henri Thomasson. \nLe teorie di Gurdjieff furono trattate anche dal famoso mistico e guru indiano Osho Rajneesh - che non ha mai avuto contatti diretti n\u00e9 con lui, n\u00e9 con il suo insegnamento - (riprese in particolare l'uso del corpo e del movimento, la necessit\u00e0 di creare meditazioni adatte all'uomo moderno e occidentale e alcuni comportamenti appositamente provocatori), che tuttavia giudic\u00f2 il sistema del filosofo armeno \"incompleto\".\nFra i discepoli e gli estimatori pi\u00f9 noti, vi sono il regista teatrale inglese Peter Brook - il cui film \"Incontri con uomini straordinari\" e la sua autobiografia \"I fili del tempo\" riportano ampie testimonianze della sua vicinanza all'insegnamento di Gurdjieff, il musicista e compositore Laurence Rosenthal, il regista e produttore Jean Claude Lubchanski, il polistrumentista e compositore britannico Robert Fripp (fondatore dei King Crimson), il cantautore e regista Franco Battiato (riferimenti alle tematiche del filosofo e mistico armeno si trovano ad esempio in gran parte della sua produzione musicale, fra cui brani come \"Shock in my Town\", \"Centro di gravit\u00e0 permanente, Chanson \u00c9gocentrique,\" e \"Voglio vederti danzare\"), la cantante Alice, il pianista e compositore Roberto Cacciapaglia, la cantautrice Giuni Russo, il politico e imprenditore Gianroberto Casaleggio, il cantante e compositore inglese David Sylvian. Nel 2017 il duo futurista di musica elettronica Die Zwei inserisce un omaggio nel loro album \"Eins\" con la traccia omonima \"Gurdjieff\". La pianista e compositrice Alessandra Celletti ha dedicato a Gurdjieff un album nel 1998 intitolato \"Hidden Sources\" e nel 2018 un nuovo album dal titolo \"Sacred Honey.\" \nPensiero.\nGurdjieff afferm\u00f2 che l'uomo non nasce con un'anima, ma che la deve creare durante l'arco della sua vita, altrimenti \u00abmorir\u00e0 come un cane\u00bb, ossia senz'anima. Per \"anima\", egli si riferiva alla coscienza superiore, distinta dalla coscienza ordinaria degli esseri umani, definita come una forma di sonno, sostenendo che gli stati di coscienza superiori sono possibili. Fece riferimento allo strumento dell'attenzione come mezzo per accedere a nuove percezioni ed al \"ricordo di s\u00e9\". Insegn\u00f2 attraverso lo strumento delle \"danze sacre\" o \"movimenti\" di gruppo, accompagnati da musiche composte in collaborazione con il musicista Thomas de Hartmann, musiche che Gurdjieff compose ispirandosi a ci\u00f2 che aveva sentito e assimilato durante i suoi viaggi.\nLa \"Quarta Via\".\nGurdjieff propose una sua personale classificazione delle tradizioni spirituali esistenti:\nSecondo Gurdjieff, le \"vie\" tradizionali per lo sviluppo interiore dell'uomo risultano inadatte alla vita dell'uomo occidentale, in quanto richiedono l'abbandono della vita ordinaria per dedicarsi interamente ad esse.\nLa Quarta Via (termine introdotto da Ouspensky, in quanto Gurdjieff usava solo l'espressione \"lavoro su di s\u00e9\"), la \"via dell'uomo astuto\", pone l'accento sull'armonizzazione dell'uomo in tutte le sue parti costituenti, permettendogli di poter continuare la propria vita quotidiana normalmente. La sua particolarit\u00e0 consiste nell'essere attiva nella vita di tutti i giorni, perch\u00e9 propone l'apprendimento di un sapere antichissimo, tramandato esclusivamente oralmente e per pratica diretta, con il quale l'uomo addormentato pu\u00f2 risvegliarsi dal suo torpore profondo, iniziare a conoscere se stesso, ed \"aprirsi\" a quelle zone luminose interiori, inesplorate e sacre, attraverso il primo raggiungimento di una nuova qualit\u00e0 di Essere.\nIl lavoro di gruppo.\nP\u00ebtr Dem'janovi\u010d Uspenskij lo descriveva cos\u00ec:\nControversie e critiche.\nSecondo Pietro Citati, che ha dedicato un saggio a Katherine Mansfield, Gurdjieff \"emanava una forza sinistra\" e \"torturava i suoi discepoli\". Tra quei discepoli la Mansfield era stata accolta a Fontainebleau, dove incontr\u00f2 anche la vedova del suo autore prediletto Anton \u010cechov, durante lo stadio terminale della malattia che la condusse alla morte, secondo Citati a causa delle privazioni e delle pratiche \"sciamaniche\" a cui si sarebbe sottoposta nella comunit\u00e0 di Gurdjieff, su consiglio del maestro. Rest\u00f2 nella comunit\u00e0 per circa tre mesi, fino alla morte, in una piccola casa messale a disposizione.\nBen diversa da quella del saggista italiano \u00e8 la versione dell'eminente anglista Nadia Fusini, che sulla base di documenti autografi (tra cui i diari e le lettere della Mansfield al marito, pubblicate in un \"Epistolario\" tradotto anche in italiano) ha pubblicato una biografia accurata della scrittrice (bench\u00e9 inserita in un romanzo che le fa da cornice). A Fontainebleau tra danze, meditazioni, lavoro duro, incontri, la grande scrittrice neozelandese decide dove e come morire e scrive nelle sue ultime pagine di diario \u201d\"Al Sole va chi morendo pensa al Sole\u201d.\" Gurdjieff venne per\u00f2 accusato gi\u00e0 all'epoca di essere \"l'uomo che uccise Katherine Mansfield\". Tuttavia autori come James Moore e il contemporaneo (amico di Gurdjieff e conoscente della Mansfield) Piotr Demianovi\u010d Ouspensky affermarono che Mansfield sarebbe comunque morta molto presto dato lo stadio avanzato e incurabile della tubercolosi, e che Gurdjieff rese invece felici e appaganti i suoi ultimi giorni di vita.\nSecondo alcuni, Gurdjieff indossava appositamente una \"maschera di apparente fraudolenza\" per percorrere la via che i sufi chiamano la \u201cvia di malamat\u201d ossia la \"via del biasimo\", consistente nello scandalizzare appositamente, come un maestro zen, ad esempio comportandosi anche in maniera incoerente o poco consona. Henri Tracol scrisse che \u00abper esempio, non ha mai esitato a far sorgere dubbi su se stesso con il tipo di linguaggio che usava, con le sue contraddizioni calcolate e col suo comportamento, ad un punto tale che la gente intorno a lui, in particolare chi aveva la tendenza ad idolatrarlo ciecamente, fosse finalmente costretta ad aprire gli occhi sul caos delle sue reazioni\u00bb."}
{"id": "362547", "revid": "22356", "url": "https://it.wikipedia.org/wiki?curid=362547", "title": "Psittacosauridi", "text": ""}
{"id": "362550", "revid": "1528507", "url": "https://it.wikipedia.org/wiki?curid=362550", "title": "Pianificazione della domanda", "text": "La pianificazione della domanda (\"Demand Planning\") \u00e8 un processo aziendale che permette la pianificazione della domanda di produzione e della pianificazione settimanale dei materiali e delle capacit\u00e0 del magazzino.&lt;br&gt;\nQuesto processo attraversa tre fasi distinte e correlate:\nPrima fase: Impostazione.\nIn questo livello si elabora il piano principale di produzione o MPS \"(Master production schedule)\" tramite le disaggregazione del piano aggregato lungo le componenti di tempo e prodotto e tenendo presente la pianificazione di massima delle capacit\u00e0 e del portafoglio degli ordini clienti.\nSeconda fase: Sviluppo.\nLo sviluppo della domanda di pianificazione \u00e8 affrontato con MRP \"(Material Requirement Planning)\" che tempifica il fabbisogno dei materiali grazie agli \"input\" forniti dal MPS, dalla distinta base e dallo \"status\" inventariale. Dopo l'approvazione del CRP \"(Capacity Requirements Planning)\", si produce un piano settimanale dei materiali e delle capacit\u00e0.\nTerza fase: Esecuzione.\nConsiste nel rilascio di ordini di acquisto e/o di produzione. In tal caso vi \u00e8 un monitoraggio dello stato di avanzamento della produzione.\nApplicazioni.\nLa pianificazione della domanda \u00e8 utile all'azienda per lo sviluppo di nuovi prodotti, per penetrare in nuovi mercati, per la pianificazione e/o la ristrutturazione di insediamenti produttivi o distributivi e per la gestione delle scorte.&lt;br&gt;\nLe tecniche utilizzate per la previsione della domanda commerciale sono molteplici dipendenti comunque dal tempo; ecco perch\u00e9 sono suddivise in tre gruppi: \nTecniche di pianificazione della domanda.\nLe tecniche utilizzate si suddividono in due gruppi:"}
{"id": "362551", "revid": "399", "url": "https://it.wikipedia.org/wiki?curid=362551", "title": "Demand Planning", "text": ""}
{"id": "362553", "revid": "1318658", "url": "https://it.wikipedia.org/wiki?curid=362553", "title": "Lalibela", "text": "Lalibela \u00e8 una citt\u00e0 nel nord dell'Etiopia famosa per le chiese monolitiche scavate nella roccia. Lalibela \u00e8 una delle citt\u00e0 pi\u00f9 sacre dell'Etiopia, seconda solo ad Axum, e un centro di pellegrinaggi. Si trova nella regione degli Amara. A differenza di Axum la popolazione di Lalibela \u00e8 quasi completamente cristiana ortodossa etiope. L'Etiopia fu una delle prime nazioni che adottarono il cristianesimo nella prima met\u00e0 del IV secolo, e le sue radici storiche risalgono al tempo degli Apostoli.\n\u00c8 generalmente accettato, in particolare dal clero etiope, che la configurazione e i nomi dei principali edifici di Lalibela siano una rappresentazione simbolica di Gerusalemme. Questo ha indotto alcuni esperti a datare le forme delle chiese attuali agli anni successivi alla conquista di Gerusalemme da parte del Saladino nel 1187.\nLalibela \u00e8 situata nella zona Semien Wollo della regione degli Amara a circa 2.500 metri sul livello del mare. \u00c8 la principale citt\u00e0 del woreda.\nStoria.\nDurante il regno di Gebre Mesqel Lalibela (un membro della Dinastia Zagu\u00e8, che govern\u00f2 l'Etiopia tra la fine del XII secolo e l'inizio del XIII secolo), l'attuale citt\u00e0 di Lalibela era conosciuta come \"Roha\". Il re santo fu chiamato cos\u00ec perch\u00e9 uno sciame di api lo cinse alla nascita, cosa che sua madre interpret\u00f2 come segno del suo futuro regno come imperatore d'Etiopia. \nLalibela, venerato come santo, visit\u00f2 Gerusalemme e volle cos\u00ec costruire una nuova Gerusalemme come sua capitale in risposta alla conquista dell'antica Gerusalemme da parte dei musulmani nel 1187. Ogni chiesa \u00e8 stata scolpita in un unico blocco di roccia a simboleggiare spiritualit\u00e0 e umilt\u00e0. Alla fede cristiana si ispirano molti aspetti del luogo, a cui sono stati attribuiti nomi biblici: anche il fiume di Lalibela \u00e8 conosciuto come il fiume Giordano. La citt\u00e0 rimase capitale dell'Etiopia dal tardo XII al XIII secolo.\nIl primo europeo a vedere queste chiese fu l'esploratore portoghese P\u00earo da Covilh\u00e3 (1460-1526). Al sacerdote Francisco \u00c1lvares (1465-1540), che accompagnava l'ambasciatore portoghese durante la missione di questi presso il re d'Etiopia Lebna Dengel nel 1520, si deve questa descrizione della meraviglia suscitata dalle straordinarie chiese di Lalibela:\nBench\u00e9 Ramusio includesse le piante di parecchie di queste chiese nella sua stampa del 1550 del libro di \u00c1lvares rimane un mistero chi ne abbia fornito i disegni. Il successivo visitatore europeo di Lalibela fu Miguel de Castanhoso che servi come soldato Cristoforo da Gama e lasci\u00f2 l'Etiopia nel 1544. Dopo di lui passarono pi\u00f9 di 300 anni prima che un altro europeo visitasse Lalibela, e fu Gerhard Rohlfs, tra il 1865 e il 1870.\nSecondo il \"Fut\u016b\u1e25 al-\u1e24abasha\" di Shih\u0101b al-D\u012bn A\u1e25mad, A\u1e25mad Gr\u0101\u00f1 b. Ibr\u0101h\u012bm al-Ghazi bruci\u00f2 la chiesa di Nostra Signora Maria di Sion di Lalibela durante la sua invasione dell'Etiopia. Tuttavia, Richard Pankhurst (1927\u20132017) ha espresso scetticismo su questo evento, sottolineando che sebbene Shih\u0101b al-D\u012bn A\u1e25mad fornisca una descrizione dettagliata di una chiesa rupestre (\"\u00c8 stata scavata nella montagna. Anche i suoi pilastri sono stati ugualmente intagliati nella montagna.\"), ne menziona una sola; Pankhurst aggiunge che \"ci\u00f2 che c'\u00e8 di speciale in Lalibela (come ogni turista sa) \u00e8 che \u00e8 il luogo di undici chiese rupestri e non di una sola, e sono tutte a pi\u00f9 o meno a un tiro di schioppo l'uno dall'altra!\" Pankhurst rileva altres\u00ec che le cronache reali ricordano che A\u1e25mad Gr\u0101\u00f1 attacc\u00f2 il distretto tra luglio e settembre del 1531, ma non menzionano alcuna distruzione delle chiese leggendarie di questa citt\u00e0. Egli concluse che se A\u1e25mad Gr\u0101\u00f1 bruci\u00f2 una chiesa a Lalibela \u00e8 pi\u00f9 probabile che sia stata Bete Medhane Alem e che, se l'esercito musulmano sbagli\u00f2 o fu ingannato dai locali, allora la chiesa potrebbe essere Gannata Maryam, situata \"10 miglia a est di Lalibela, e che ha anch'essa un porticato di pilastri tagliati nella montagna\".\nLe chiese.\nLe chiese scavate nella viva roccia di questa citt\u00e0 rurale, conosciuta per esse in tutto il mondo, sono una parte importante della storia dell'architettura rupestre. Bench\u00e9 la loro datazione non sia ben definita, l'idea prevalente \u00e8 che siano state costruite durante il regno di Lalibela, vale a dire nel corso dei secoli XII e XIII. Il sito UNESCO comprende 11 chiese, organizzate in quattro gruppi:\nIl gruppo settentrionale che comprende:\nIl gruppo occidentale, che comprende la sola\nIl gruppo orientale, che comprende:\nPi\u00f9 lontano, si trovano il monastero di \"Ashetan Maryam\" e la chiesa \"Yimrehane Kristos\", (probabile XI secolo, costruita nello stile aksumita, ma all'interno di una grotta).\nQuando vennero costruite le chiese.\nVi \u00e8 una certa polemica in merito alla data di costruzione delle chiese. David Buxton ne ha stabilito nel 1970 la cronologia generalmente accettata, sottolineando che \"due di esse seguono con grande fedelt\u00e0 di dettagli la tradizione rappresentata da Debre Damo e Yemrahana Kristos\". Dal momento che per intagliare queste strutture nella roccia viva ci deve esser voluto pi\u00f9 tempo dei pochi decenni di regno del re Lalibela, Buxton assume che il lavoro sia durato fino al XIV secolo. Tuttavia David Phillipson, professore di archeologia africana presso l'Universit\u00e0 di Cambridge, ha proposto che le chiese di Merkorios, Gabriel-Rufael, e Denagel siano state inizialmente scavate nella roccia mezzo millennio prima, come fortificazioni o altre strutture palaziali negli ultimi tempi del regno axumita, e che il nome di Lalibela sia stato semplicemente associato a tali strutture dopo la sua morte. D'altra parte, lo storico etiope Getachew Mekonnen attribuisce alla regina di Lalibela Masqal Kibra la costruzione di una delle chiese rupestri (\"Abba Libanos\") come memoriale per il marito dopo la sua morte.\nContrariamente alle teorie invocate da scrittori come Graham Hancock, secondo Buxton le chiese di Lalibela non sono state costruite con l'aiuto dei Cavalieri Templari; egli asserisce infatti che esistono abbondanti evidenze del fatto che siano state prodotte esclusivamente dalla civilt\u00e0 medioevale etiope. Pur notando l'esistenza di una tradizione per cui \"gli abissini chiesero l'aiuto di stranieri\" per costruire le loro chiese monolitiche, e ammettendo che ci sono chiari segni di un'influenza axumita in certi dettagli decorativi, egli resta assolutamente convinto dell'origine etiope di queste creazioni.\nLe chiese sono comunque anche una significativa impresa dal punto di vista ingegneristico, in quanto sono state associate con l'acqua (che riempie i pozzetti accanto a molte di esse) sfruttando un sistema artesiano geologico, che porta l'acqua fino in cima alla montagna su cui la citt\u00e0 riposa.\nAltri rapporti di missione dell'Unesco.\nIn un rapporto del 1970 delle dimore storiche di Lalibela, Sandro Angelini ha valutato il vernacolo dell'architettura di terra sul patrimonio mondiale di Lalibela, comprese le caratteristiche delle tradizionali case di terra e l'analisi del loro stato di conservazione.\nLa sua relazione descrive due tipi di alloggio rinvenuti nella zona. Un tipo sono un gruppo che si chiama \"tukul\", capanne rotonde costruite in pietra e di solito a due piani; il secondo sono edifici costruiti in \"chika\" che sono intorno. Il rapporto di Angelini comprendeva anche una classificazione degli edifici tradizionali di Lalibela, mettendoli in categorie di \"rating\" del loro stato di conservazione.\nAltre caratteristiche.\nLalibela \u00e8 anche sede di un aeroporto (ICAO codice HALL, IATA LLI), un grande mercato, due scuole e un ospedale.\nSociet\u00e0.\nEvoluzione demografica.\nSulla base dei dati della Central Statistical Agency nel 2005, la citt\u00e0 ha una popolazione totale stimata di 14.668 di cui 7.049 maschi e 7.619 femmine.\nNel 1994 il censimento nazionale ha registrato una popolazione di 8.484 abitanti, di cui 3.709 maschi e 4.775 femmine.\nNella letteratura popolare.\nLalibela \u00e8 menzionata come \"la citt\u00e0 dei sacerdoti e delle chiese rupestri\" da Tananarive Due nel romanzo \"My Soul to Keep\".\nA Lalibela \u00e8 inoltre dedicato un breve ma affascinante capitolo del libro-reportage \"Ebano\" di Ryszard Kapu\u015bci\u0144ski, che la defin\u00ec \"una delle otto meraviglie del mondo e se non lo \u00e8, dovrebbe esserlo\"."}
{"id": "362554", "revid": "547992", "url": "https://it.wikipedia.org/wiki?curid=362554", "title": "Quinto Sestio", "text": "Biografia.\nFu il fondatore della Scuola dei Sestii forse l'unica scuola filosofica ispirata alla concezione tipicamente romana di valorizzare la pratica dell'esercizio concreto delle virt\u00f9 piuttosto che la speculazione teorica. Sestio fondeva lo stoicismo con elementi del pitagorismo, del platonismo e dell'aristotelismo. tutti principi dottrinali questi da trasfondere in saggi comportamenti per una vita felice:\nSecondo la testimonianza di Seneca, Sestio rinunci\u00f2 alla carriera politica rifiutando la carica di senatore che gli aveva offerto Cesare nel 44 a.C. , per fondare la sua scuola filosofica dove gli adepti osservavano un atteggiamento di indifferenza e di lontananza rispetto alla politica del \"palazzo\". Seneca, che aveva ben altre idee sul rapporto tra filosofia e politica, apprezzava tuttavia dei Sestii la volont\u00e0 di disinteressarsi della vita dello Stato per \u00abappartarsi e aspirare a pi\u00f9 alte mete (\"ut ad ampliora secederet\" \u00bb\nSestio viene ancora citato dallo stesso Seneca, a proposito delle sue convinzioni vegetariane:\nLa scuola che, secondo Seneca, assunse anche la configurazione di una vera e propria setta , fu frequentata, fino allo scioglimento decretato da Tiberio nel 19 d.C. anche dall'enciclopedista Aulo Cornelio Celso e dai precettori dello stesso Seneca: il filosofo Sozione di Alessandria e il retore Papirio Fabiano."}
{"id": "362557", "revid": "9", "url": "https://it.wikipedia.org/wiki?curid=362557", "title": "Irish Houses of Parliament", "text": ""}
{"id": "362558", "revid": "963244", "url": "https://it.wikipedia.org/wiki?curid=362558", "title": "Egbert di Wessex", "text": ""}
{"id": "362559", "revid": "2173351", "url": "https://it.wikipedia.org/wiki?curid=362559", "title": "Serial Experiments Lain", "text": "Serial Experiments Lain \u00e8 un anime del 1998 ideato da Yasuyuki Ueda e Yoshitoshi ABe, diretto da Ry\u016btar\u014d Nakamura e scritto da Chiaki J. Konaka. La trama \u00e8 incentrata sulla vita di Lain e le sue scoperte sul confine tra la realt\u00e0 e il mondo virtuale di una futuristica rete Internet chiamata \"Wired\". L'edizione italiana \u00e8 stata curata da Dynamic Italia e Dynit in 4 VHS e 4 DVD usciti fra il 2000 ed il 2003.\nL'anime \u00e8 stato anche (nel 1998) trasposto in un videogioco per PlayStation e sono stati pubblicati diversi artbook.\nTrama.\nDopo il suicidio della giovane Chisa Yomoda, alcune ragazze ricevono delle e-mail dalla ragazza. Il sospetto \u00e8 che si tratti di uno scherzo di cattivo gusto, ma una di loro,\n ne rimane particolarmente incuriosita. Dopo aver chiesto al padre un nuovo NAVI (Navigator, l'evoluzione del PC) inizia a navigare nel Wired (una rete di computer simile ad Internet) in cerca di risposte. Da qui in poi una serie di eventi inspiegabili sconvolge la sua vita.\nViene a sapere che un'altra Lain, del tutto simile a lei fisicamente ma caratterialmente opposta, ha fatto la sua apparizione sia nel Wired che nel mondo reale e che i Knights (\"cavalieri\" - un gruppo di hacker) sono particolarmente interessati a lei. Sembra infatti che Lain abbia da sempre una controparte nella rete, nata con la rete stessa. Nella ricerca della verit\u00e0 Lain scopre di non avere passato, che i suoi genitori non sono altro che attori e che il suo \"vero io\" \u00e8 quello virtuale.\nAttraverso il chip Psyche, Lain entra in contatto con il creatore della struttura del Wired, che dopo aver scaricato la sua coscienza nella rete informatica se ne \u00e8 autoproclamato Dio; spinta dalle sue richieste, Lain inizia a far s\u00ec che la realt\u00e0 reale e il Wired collidano e si fondano, connettendo tutti gli esseri umani del pianeta terra senza l'ausilio di periferiche attraverso il Protocollo 7 del Wired, che sfrutta la risonanza Schumann. Ma durante il processo si accorge, grazie alla sua unica amica umana Arisu, che la realt\u00e0 e il Wired devono rimanere separati se non vuole provocare solo altro dolore.\nPrende quindi la decisione di resettare il sistema riportando il mondo allo stato precedente alla morte di Chisa e cancellando s\u00e9 stessa dalla memoria degli esseri umani per estirpare completamente l'anomalia.\nPersonaggi.\nL'\"impiegato\": Un dirigente superiore della Tachibana Labs che ha un proprio piano segreto, che vuole portare a termine attraverso l'utilizzo degli uomini in nero. L'impiegato \u00e8 in attesa dell'arrivo di un vero e proprio Dio attraverso il Wired, ed \u00e8 l'uomo dietro l'assassinio di massa dei Knights. Egli \u00e8 a conoscenza di molti segreti su Lain, ma \u00e8 pi\u00f9 incline a porre domande piuttosto che a rivelare qualcosa. \u00c8 doppiato da Shigeru Chiba nella versione giapponese.\nGli uomini in nero: Karl e Lin Sui-Xi lavorano per il succitato \"impiegato\" nella\nricerca e nell'omicidio di tutti i Knights. Non sono a conoscenza del suo vero piano, ma sanno che Eiri Masami \u00e8 coinvolto in qualche modo.\nKarl \u00e8 doppiato da Takumi Yamazaki mentre Lin \u00e8 doppiato da J\u014dji Nakata nella versione giapponese.\nAnime.\nDVD.\nDynit ha pubblicato la serie in 6 VHS nel 2001, poi in 4 DVD venduti anche in edicola nel 2004. L'ultima edizione \u00e8 del 2006 in cui i DVD vengono venduti allegati ad una rivista.\nVideogioco.\nNel videogioco di \"Serial Experiments Lain\" per PlayStation, pubblicato nel novembre 1998 il giocatore \u00e8 chiamato a investigare sulla vita di Lain. Il gioco \u00e8 stato criticato perch\u00e9 in effetti la sua struttura non \u00e8 quella di un normale videogioco, poich\u00e9 non c'\u00e8 una vera e propria sfida o difficolt\u00e0 nel raggiungere l'obiettivo finale.\nAccoglienza.\n\"Serial Experiments Lain\" venne trasmesso per la prima volta a Tokyo all'1:15 JST. Nelle recensioni inglesi della serie il termine \"weird\" (strano) apparve quasi regolarmente, alternato a \"bizarre\" (bizarro) e \"atypical\" (atipico), riconducibile principalmente alle libert\u00e0 artistiche effettuate dall'animazione e alle sue tematiche fantascientifiche inusuali, oltre ai suoi contesti filosofici e psicologici. La critica reag\u00ec positivamente a queste peculiarit\u00e0 tematiche ed estetiche e nel 1998 ottenne il Premio dell'Eccellenza al Japan Media Arts Festival per \"la sua propensione ad interrogarsi sul significato della vita contemporanea\" e per le \"domande straordinariamente filosofiche e profonde\" che ha sollevato.\nSecondo Christian Nutt di \"Newtype USA\", l'elemento pi\u00f9 accattivante della serie \u00e8 la sua profonda osservazione \"sugli intricati problemi dell'identit\u00e0 e tecnologia\". In una sua analisi del 2005 Nutt lod\u00f2 il \"chara design nitido e pulito\" realizzato da ABe e la \"perfetta colonna sonora\", affermando che \"Forse Serial Experiments Lain non \u00e8 ancora da considerarsi un classico vero e proprio, per\u00f2 \u00e8 un affascinante salto evolutivo che aiut\u00f2 a cambiare il futuro degli anime\". Anime Jump gli diede una valutazione di 4 stelle e mezzo su 5, mentre Anime on DVD valut\u00f2 la versione in DVD dei primi due volumi con un A+ in tutti i criteri e una miscela di A e A+ per il terzo e il quarto volume. \nLain \u00e8 stato oggetto di grandi osservazioni nell'ambito letterario ed accademico. La \"Asian Horror Encyclopedia\" lo defin\u00ec \"un sorprendente anime horror psicologico incentrato sull'influenza fisica e spirituale dell'Internet\". Nella serie si pu\u00f2 notare costantemente scene di sobborghi in un giorno sereno, in cui le ombre della casa e i pali della corrente contengono strane macchie rosse. L'enciclopedia not\u00f2 che questi punti rossi sembrano piscine di sangue. Segnal\u00f2 anche che la morte di una ragazza in un incidente ferroviario ha \"origine da molte leggende metropolitane di fantasmi nel ventesimo secolo\", specialmente a Tokyo. \nL'antologia \"Anime Essentials\" di Gilles Poitras lo descrive come un anime \"complesso e in un certo senso esistenzialista\" che \"port\u00f2 i limiti\" della diversit\u00e0 degli anime negli anni 1990, assieme ai pi\u00f9 popolari \"Neon Genesis Evangelion\" e \"Cowboy Bebop\". Susan J. Napier, in un suo discorso del 2003 chiamato \"The Problem of Existence in Japanese Animation\" (Il problema dell'esistenza nell'animazione giapponese, poi pubblicato nel 2005) all'American Philosophical Society, mise in confronto Serial Experiments Lain con \"Ghost in the Shell\" e \"La citt\u00e0 incantata\". Secondo la sua tesi, le protagoniste delle altre due opere superano degli ostacoli; loro riescono a tornare nel nostro mondo, mentre Lain no. Napier si \u00e8 chiesta se ci fosse un motivo per cui Lain dovesse ritornare, \"fra un deserto [mondo] 'reale' e un oscuro [mondo] 'virtuale'\".\nA differenza della serie animata, il videogioco attir\u00f2 poco l'attenzione del pubblico. Vennero criticati vari aspetti, tra cui l'assenza di un gameplay, l'\"interfaccia grezza \", i dialoghi interminabili, l'assenza della musica e i lunghissimi tempi di caricamento. Ciononostante, ricevette anche dei commenti positivi, quali una pregevole grafica adatta ad un computer (dell'epoca) e i bellissimi sfondi. \nRiferimenti nella serie.\nLa serie si rivela come opera complessa e colta, che trova le maggiori fonti di ispirazione nelle teorie del complotto, nel pensiero scientifico, nella controcultura e nella letteratura classica e di fantascienza, come dimostrano gli evidenti riferimenti ad opere come \"Le avventure di Alice nel Paese delle Meraviglie\" di Lewis Carroll e, soprattutto, \"Le tre stimmate di Palmer Eldritch\", di Philip K. Dick, indicato dallo stesso sceneggiatore Chiaki J. Konaka come uno dei principali riferimenti.\nAltri riferimenti sono:"}
{"id": "362570", "revid": "6923", "url": "https://it.wikipedia.org/wiki?curid=362570", "title": "MicroProse", "text": "La MicroProse Software, Inc. (nota anche come MicroProse Simulation Software) \u00e8 una software house statunitense specializzata in videogiochi e simulazioni, fondata nel 1982 da Sid Meier e Bill Stealey.\n\u00c8 nota per aver prodotto gran parte dei grandi successi di Meier, come \"Grand Prix 2\", \"Pirates\", \"Silent Service\", \"Railroad Tycoon\", \"Civilization\" e la serie di fantascienza X-COM.\nDopo la chiusura avvenuta nel 2003, a settembre 2019 David Lagettie - esperto di simulatori militari e finanziatore - ha annunciato il ritorno in attivit\u00e0 della software house, coi primi titoli attesi gi\u00e0 per l'autunno successivo.\nStoria.\nGli anni '80 e gli \"home computer\".\nNei primi anni ottanta, MicroProse era soprattutto una casa di produzione specializzata in videogiochi di simulazione di combattimento aereo e militare per computer a 8-bit, come Commodore 64, Apple II, e Atari. Con il cambiamento dell'industria cominciarono a essere inclusi anche i nuovi PC IBM compatibili e quelli basati su Motorola 68000 come Amiga e Atari ST. Verso la fine degli anni '80 la MicroProse cominci\u00f2 a pubblicare giochi di strategia e simulazione economica.\nNel 1989 acquis\u00ec l'inglese Telecomsoft, proprietaria delle celebri etichette di videogiochi Firebird, Rainbird e Silverbird.\nGli anni '90 e il successo.\nNel 1990 e 1991 pubblic\u00f2 i suoi successi \"Railroad Tycoon\" e \"Civilization\", che presto diventarono i due giochi di strategia pi\u00f9 venduti di tutti i tempi. Nonostante questo la compagnia entr\u00f2 presto in crisi economica perch\u00e9 in seguito a questi best seller cominci\u00f2 a produrre molti titoli, ma il mercato era ormai saturo. Anche una avventura nel mondo dei simulatori di volo arcade non ebbe successo.\nMicroProse pubblic\u00f2 \"Formula One Grand Prix\" di Geoff Crammond, che ebbe ottima accoglienza nel 1991. Le versioni Amiga e Atari ST furono commercializzate per prime, e nel 1992 fece seguito una versione per DOS. Il gioco venne per lungo tempo considerato il miglior simulatore di formula uno. durante gli anni novanta la societ\u00e0 aveva un ufficio a Chipping Sodbury specializzato nel commissionare molti giochi a piccoli sviluppatori inglesi, che hanno portato alla produzione di ottimi titoli quali \"Grand Prix\" e \"Transport Tycoon\".\nNel 1993, la MicroProse venne acquisita dalla Spectrum Holobyte. Entrambi i marchi coesistettero fino al 1996, quando vennero di nuovo riuniti sotto il titolo MicroProse. Sid Meier e Jeff Briggs lasciarono la compagnia, per fondare una nuova societ\u00e0 chiamata Firaxis Games. Nell'estate dello stesso anno gli uffici inglesi della MicroProse chiusero le due filiali nel nord dell'Inghilterra e licenziarono oltre 40 dipendenti nella casa madre a Chipping Sodbury, nonostante il successo di vendite sul mercato europeo di titoli come \"B17\", sviluppato a Leeds. Titoli di bassa qualit\u00e0 ma dallo sviluppo costoso come \"Harrier Jump Jet\" e la versione arcade di \"F-15 Strike Eagle\" resero i tagli inevitabili in seguito all'acquisizione da parte di Spectrum Holobyte.\nUn folto gruppo di artisti, progettisti e programmatori lasci\u00f2 l'azienda per confluire in Psygnosis, che apr\u00ec un ufficio nella cittadina di Stroud appositamente per attirare altri impiegati Microprose.\nIn seguito alla fusione dei marchi, la nuova MicroProse venne acquisita da Hasbro Interactive, una effimera divisione del produttore di giocattoli americano Hasbro, nel 1998 Nel 1999, la Hasbro Interactive chiuse i vecchi studi MicroProse in California e Carolina del Nord.\nGli anni 2000: la cessione del marchio e la fine.\nNel 2001, dopo essere stato acquisito dalla francese Infogrames (oggi Atari) il marchio Hasbro Interactive ha cessato di esistere, e i titoli a catalogo sono stati rimarchiati e pubblicati in una nuova versione.\nL'ultimo gioco originale prodotto col nome MicroProse \u00e8 stato la versione inglese di \"Geoff Crammond's Grand Prix 4\", alla fine del 2002. Il nome MicroProse nel Regno Unito venne preservato anche per GP4 per il grande rispetto che godeva nel mondo degli appassionati di simulazione. Il gioco venne distribuito da Atari, e venne sviluppato interamente, come gli altri 3 titoli precedenti di successo, dalla compagnia di Crammond.\nNel novembre 2003, la Atari Inc. chiuse il suo studio di sviluppo di Hunt Valley, Maryland, la sede originale della MicroProse. Nel 2007 venne creata la MicroProse Systems, che mantenendo nome e logo della vecchia societ\u00e0, inizi\u00f2 a sviluppare videogiochi per le console Xbox 360, Wii, PlayStation 3 e per PC con buoni successi da citare la serie fitness di Jillian Michaels e Jaws Ultimate Predator.\n2019: il ritorno in attivit\u00e0.\nAd agosto 2019 un nuovo profilo Twitter di Microprose ha annunciato il ritorno in attivit\u00e0 della software house, presentando alcuni artwork provenienti da videogame in corso di lavorazione. Contestualmente il sito ufficiale \u00e8 stato rinnovato nella grafica e nei contenuti. A settembre 2019 David Lagettie - esperto di simulatori militari e finanziatore - ha annunciato il ritorno in attivit\u00e0 della software house, coi primi titoli attesi gi\u00e0 per l'autunno successivo. Il primo gioco annunciato \u00e8 \"Warbirds 2020\", un simulatore di volo ambientato durante la Seconda guerra mondiale. Uno dei fondatori della Microprose originale, Bill Stealey, \u00e8 al lavoro sul gioco.\nGiochi pubblicati.\nMicroStyle.\nMicroStyle o Micro Style era un'etichetta fondata dalla MicroProse nel Regno Unito, che pubblic\u00f2 giochi d'azione nel 1989-1990, scritti principalmente per Amiga e Atari ST.\nMicroStatus.\nMicroStatus o Microstatus era un'etichetta fondata dalla MicroProse nel Regno Unito, che rispetto alla contemporanea MicroStyle venne concepita per giochi pi\u00f9 basati sul ragionamento e per un pubblico di et\u00e0 maggiore. Di fatto MicroStatus pubblic\u00f2 solo le conversioni per Amiga e Atari ST di alcuni titoli della Incentive Software nel 1988-1989.\nMicroplay Software.\nMicroplay Software era un'etichetta della MicroProse attiva negli Stati Uniti nel 1989-1992."}
{"id": "362611", "revid": "1573940", "url": "https://it.wikipedia.org/wiki?curid=362611", "title": "Latrodectus tredecimguttatus", "text": "Latrodectus tredecimguttatus , comunemente nota come malmignatta, o vedova nera mediterranea, \u00e8 un ragno appartenente alla famiglia Theridiidae e al genere \"Latrodectus\", genere a cui appartengono ragni velenosi potenzialmente letali detti comunemente \"vedove nere\".\nDescrizione.\nIl corpo, che nella femmina pu\u00f2 raggiungere i 15\u00a0mm, \u00e8 contraddistinto dalla presenza di 13 macchie rosse. \nQuesta colorazione, esibita a scopo di avvertimento contro i predatori, rappresenta un chiaro esempio di aposematismo nel mondo animale.\nDistribuzione.\nLa specie \u00e8 stata reperita dal Mediterraneo alla Cina.\nIn Italia.\nIn Italia \u00e8, assieme al \"Loxosceles rufescens\", una delle poche specie il cui morso pu\u00f2 rivelarsi molto pericoloso per gli umani.\nSi trova in Liguria, Toscana, Lazio, Campania, Basilicata, Calabria, Sicilia, Puglia, Sardegna e Marche.\nIn Italia sono stati in tutto quattro i possibili episodi di morte imputabili a questo ragno, di cui due in provincia di Genova avvenuti nel 1987.\nIn merito alla diffusione lungo il versante Adriatico Orientale, il tipo di habitat favorevole rende verosimile che possa essersi spinta fino al Carso triestino, per quanto l'avvistamento pi\u00f9 vicino sia avvenuto nell'Istria settentrionale, a circa 30 km da Trieste.\nDenominazioni regionali.\nPrende anche il nome di \"arza\" o \"argia\" in Sardegna e anticamente veniva chiamato \"ragno volterrano\", \"falange volterrana\" o \"bottone\" nell'alto Lazio e a nord di Roma.\nHabitat.\nVive in ragnatele molto resistenti e dalla forma irregolare in zone a macchia mediterranea bassa, spesso aride e pietrose, fra sassi e muretti; molto raramente lo si pu\u00f2 trovare nelle vicinanze delle case di campagna.\nRapporti con l'uomo.\nIl morso della femmina, pur se meno pericoloso di quello della \"cugina\" americana (la famigerata Vedova nera - \"Latrodectus mactans\"), non \u00e8 doloroso al momento, ma successivamente provoca sudorazione, nausea, conati di vomito, febbre, cefalea, forti crampi addominali e nei casi pi\u00f9 gravi perdita di sensi e talvolta morte; i casi mortali sono tuttavia molto rari. Resta pericoloso per i bambini perch\u00e9 la quantit\u00e0 di veleno iniettata va proporzionata alla corporatura e per il corpo di un bambino tale quantit\u00e0 pu\u00f2 essere letale. In pericolo sono anche gli anziani, e gli adulti debilitati. Pu\u00f2 provocare nei soli soggetti allergici shock anafilattico, come d'altronde le punture di molti insetti ritenuti praticamente innocui (come ad es. vespidi).\nTassonomia.\nNon sono stati esaminati esemplari di questa specie dal 2005.\nA dicembre 2014 non sono note sottospecie."}
{"id": "362612", "revid": "1879880", "url": "https://it.wikipedia.org/wiki?curid=362612", "title": "Contratto commutativo", "text": "Il contratto commutativo \u00e8 quell'atto negoziale in cui la misura delle prestazioni non dipende dal verificarsi di un evento incerto, all'opposto di quanto accade nel contratto aleatorio. Pertanto le parti conoscono subito (o comunque sono in grado di evincerla) l'entit\u00e0 delle loro obbligazioni, riducendo il margine di rischio (alea) insito nel contratto.\nA livello classificativo, i contratti commutativi fanno parte, insieme a quelli aleatori, della categoria dei c. a prestazioni corrispettive. Tratto comune \u00e8 la presenza del nesso di corrispettivit\u00e0. Carattere discriminante \u00e8, come gi\u00e0 riferito, l'alea.\nNormativa.\nNon esistono norme che si riferiscono espressamente ai contratti commutativi. L'esistenza di questi ultimi \u00e8 stata dedotta a contrario dai loro omologhi aleatori. Rimane applicabile la disciplina normativa dei contratti a prestazioni corrispettive, compresi i rimedi di cui agli artt. 1448 e 1469 c.c. (rispettivamente rescissione per lesione e alla risoluzione per eccessiva onerosit\u00e0 sopravvenuta).\nPrassi.\nLa teoria fonda, senza dubbi, la distinzione tra contratti commutativi e aleatori sul rischio insito nel contratto: la prassi, di contro, pone diverse problematiche. Al di l\u00e0 dei casi limite, la cui collocazione sistematica \u00e8 acclarata, dottrina e giurisprudenza ritengono essenziale studiare il nesso sinallagmatico tra le prestazioni dei contraenti. Solo con l'analisi delle anomalie, genetiche e sopravvenute, insite in esso si pu\u00f2 classificare un contratto nella categoria aleatoria piuttosto che in quella commutativa.\nEsempi di contratti commutativi sono: la compravendita (in generale), la locazione, la somministrazione."}
{"id": "362613", "revid": "466539", "url": "https://it.wikipedia.org/wiki?curid=362613", "title": "Arthur Miller", "text": "\u00c8 stato una figura di primo piano nella letteratura americana e nel cinema per oltre 61 anni, con ben 5 drammi. Le opere pi\u00f9 note di Miller sono \"Il crogiuolo\", \"Erano tutti miei figli\" (che vinse nel 1947 il Tony Award come migliore opera) e \"Morte di un commesso viaggiatore\", ancora studiato e rappresentato in tutto il mondo.\nBiografia.\nMiller nacque in una famiglia di ebrei benestanti a New York. Suo padre, Isidore Miller, produceva e vendeva abiti da donna, cadde in rovina durante la grande depressione. Sua madre era casalinga. Sua sorella Joan divenne attrice con il nome di Joan Copeland e ha lavorato in alcune opere del fratello.\nMiller frequent\u00f2 la scuola pubblica dal 1920 al 1928 e la sua prima opera, un melodramma, fu messo in scena per la prima volta nel 1923 allo Shubert Theatre. Negli anni in cui frequentava la Abraham Lincoln High School vicino a Coney Island, a Brooklyn, New York, Miller era un buon atleta e uno studente mediocre. All'inizio fu rifiutato dall'universit\u00e0 del Michigan e sub\u00ec l'odio antisemita, che avrebbe influenzato i suoi ultimi lavori. Miller mise da parte 13 dei 15 dollari di assegno che guadagnava al college e fece di nuovo domanda all'universit\u00e0 del Michigan, dove fu accettato nel 1934.\nArthur Miller divenne celebre non solo per il suo impegno come drammaturgo ma anche per il periodo trascorso sotto i riflettori dello \"star system\", durante i cinque anni del suo matrimonio con Marilyn Monroe, dal 1956 al 1961. Il drammaturgo - nella sua autobiografia pubblicata negli anni Novanta, dal titolo \"Svolte\" - ripercorse le tappe di questa tormentata e chiacchierata unione: dalla fragilit\u00e0 psicologica dell'attrice ai ripetuti tentativi di avere un bambino (la Monroe non riusc\u00ec a portare a termine almeno due gravidanze) fino al naufragio del matrimonio fra incomprensioni e litigi. Per la giovane e bella moglie, Miller scrisse la sceneggiatura di \"The Misfits\" (\"Gli spostati\"), l'ultimo film completo, diretto da John Huston nel 1961, che la Monroe interpret\u00f2, prima di essere trovata morta nella sua abitazione di Los Angeles il 5 agosto del 1962, all'et\u00e0 di 36 anni. Terminate le riprese del film, che lei giudic\u00f2 troppo ricalcato sulla sua vita, chiese il divorzio. Dopo la morte della Monroe, Miller scrisse una biografia della diva, dal titolo \"Io la conoscevo\".\nIl 17 febbraio 1962 Miller spos\u00f2 Inge Morath, fotografa della nota agenzia Magnum, che aveva, fra l'altro, documentato con straordinarie immagini in Nevada le riprese de \"Gli spostati\".\nMiller \u00e8 morto il 10 febbraio 2005 nel ranch di Roxbury in Connecticut, lo stesso che aveva acquistato Marilyn Monroe ai tempi del loro matrimonio, e che l'attrice scelse di regalargli quando divorziarono per convincere lo scrittore a non opporsi al divorzio.\nIl teatro.\nAlla Michigan, Miller studi\u00f2 giornalismo e teatro, e si interess\u00f2 soprattutto al teatro classico greco e alle opere di Henrik Ibsen. Nella primavera del 1936 (il suo secondo anno), scrisse il suo primo lavoro, \"No Villain\" (pare per vincere un premio di 250 dollari in una gara), e vinse il premio Avery Hopwood, il primo dei due che ricevette. Miller mantenne forti rapporti con la sua universit\u00e0 per il resto della sua vita, che in seguito istitu\u00ec il premio Arthur Miller nel 1985 e il premio Arthur Miller per il teatro nel 1999, e dando il suo nome al teatro Arthur Miller l'anno successivo. Nel 1938, Miller si laure\u00f2 in letteratura inglese. Nel 1940, spos\u00f2 la sua collega dell'universit\u00e0 Mary Slattery (con cui ebbe due figli, Jane e Robert). Fu esonerato dal servizio militare nella seconda guerra mondiale per una ferita che si fece giocando a football.\nMiller raggiunse la fama con \"Erano tutti miei figli\" nel 1947, che tratta del proprietario di una fabbrica che vende pezzi di ricambio difettosi per aerei durante la seconda guerra mondiale provocando cos\u00ec la morte di diversi piloti. \"Erano tutti miei figli\" vinse il premio New York Drama Critics Circle e due Tony Awards. Il suo \"Morte di un commesso viaggiatore\" del 1949 vinse il premio Pulitzer e tre Tony Awards, e il premio New York Drama Critics Circle. Era il primo lavoro a vincerli tutti e tre. \n\"The Crucible\" esord\u00ec a Broadway il 22 gennaio del 1953. Nel 1956, divorzi\u00f2 da sua moglie. A giugno Miller dovette presentarsi di fronte al comitato di Stato sulle attivit\u00e0 anti americane, e il 29 giugno spos\u00f2 Marilyn Monroe, che aveva conosciuto otto anni prima tramite Elia Kazan. Per poter sposare Miller di religione ebraica, la Monroe si convert\u00ec all'ebraismo di cui cerc\u00f2 di seguire le regole. L'attrice mantenne Miller nel lusso per tutta la durata del matrimonio. Famoso rimane l'episodio in cui Miller compr\u00f2 in Europa una supercar sportiva e la sped\u00ec negli U.S.A. a spese della diva.\nIl 31 maggio 1957, lo scrittore fu giudicato colpevole di insulto al Congresso per aver rifiutato di rivelare i nomi dei membri del circolo letterario sospettato di avere legami con il comunismo. La sua condanna fu annullata il 7 agosto 1958 dalla corte d'appello. Lo stesso anno pubblic\u00f2 una sua raccolta di opere: raccolta che rimase per la maggior parte nei magazzini dell'editore.\nDivorzi\u00f2 da Marilyn Monroe nel 1961, subito prima che uscisse il film \"Gli spostati,\" da lui scritto, ed interpretato, oltre che dalla stessa Marilyn, da Clark Gable e da Montgomery Clift. Miller lo defin\u00ec \"il punto pi\u00f9 basso della mia carriera\", ricavando dal matrimonio due gravidanze non concluse, una ispirazione per un capolavoro mal sfruttata ed un ranch latifondistico: lo stesso ranch in cui lo scrittore morir\u00e0 45 anni dopo.\nIl figlio segreto.\nDopo il divorzio da Marilyn, Miller si rispos\u00f2 nel 1962 con la fotografa austro-americana Inge Morath, dalla quale ebbe altri due figli: Rebecca Miller (che sposer\u00e0 l'attore Daniel Day-Lewis) e Daniel Miller. Quest'ultimo, nato nel 1966, fu ripudiato dallo scrittore e dalla moglie giacch\u00e9 afflitto dalla Sindrome di Down, e segregato in un istituto. Miller non lo volle rivedere pi\u00f9, almeno fino a quando Daniel riusc\u00ec ad incontrarlo in occasione di un congresso. Preso allora da sensi di colpa e prossimo alla fine (2005), lo scrittore lo cit\u00f2 nel testamento.\nL'intera vicenda \u00e8 emersa soltanto nell'agosto del 2007, scatenando molte polemiche e causando inedite \"rivisitazioni\" dell'uomo Miller (l'accaduto viene anche citato nel film \"Gli abbracci spezzati\" di Pedro Almod\u00f3var)."}
{"id": "362614", "revid": "124643105", "url": "https://it.wikipedia.org/wiki?curid=362614", "title": "Sojuz 33", "text": "Sojuz 33 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Si tratt\u00f2 del trentaduesimo volo equipaggiato di questa capsula, del cinquantatreesimo volo nell'ambito del programma Sojuz sovietico nonch\u00e9 del nono volo equipaggiato verso la predetta stazione spaziale. Originariamente era programmato quale ottavo equipaggio - a causa dell'insuccesso della Sojuz 25 - a visitare e soggiornare all'interno della stazione stessa. La manovra di aggancio non pot\u00e9 essere svolta e pertanto la missione entr\u00f2 negli annali storici come secondo insuccesso di una missione lanciata verso la Saljut 6.\nMissione.\nLa quarta visita di un equipaggio del programma Intercosmos a bordo della Saljut 6 venne programmato per portare il primo cosmonauta di origine bulgara nello spazio e venne concepito quale unico equipaggio ospite del terzo equipaggio base di questa stazione. In assoluto si sarebbe trattato del quinto equipaggio ospite della stazione spaziale sovietica. I programmi di volo furono analoghi alle precedenti missioni del programma Intercosmos, cio\u00e8 l'esecuzione di vari esperimenti con prodotti tipici del paese ospite, il collegamento via radio con i capi dello Stato e la trasmissione in diretta televisiva del lancio ed atterraggio della capsula. Inoltre, come ormai solito per le missioni del programma Sojuz, fu programmato che l'equipaggio ospite scambiasse la sua capsula con la capsula dell'equipaggio base - in questo caso con la Sojuz 32, onde consentire a questo una permanenza prolungata a bordo della stazione spaziale. Infatti i velivoli spaziali Sojuz erano dotati di riserve d'energia per un massimo di 90 giorni.\nDurante la manovra di avvicinamento venne eseguita, a circa 4\u00a0km di distanza dalla stazione spaziale, la sesta ed ultima accensione del congegno propulsore principale della Sojuz 33 che doveva durare per 6 secondi. Il congegno propulsore si spense per\u00f2, del tutto inusualmente, dopo soli tre secondi. I cosmonauti presenti a bordo della Saljut 6 poterono osservare una fiamma che si estese in direzione del congegno propulsore di riserva. Inoltre il sistema di pilotaggio per la manovra d'aggancio \"Igla\" segnal\u00f2 un malfunzionamento. Cos\u00ec si dovette decidere di interrompere immediatamente la manovra e la missione stessa.\nDurante la manovra di avvio della procedura di rientro, cio\u00e8 l'accensione dei retrorazzi frenanti, la quale venne eseguita con il sistema di riserva, lo spegnimento automatico degli stessi non avvenne automaticamente come previsto dopo 188 secondi. Solo 25 secondi pi\u00f9 tardi il cosmonauta comandante Nikolaj Rukavi\u0161nikov riusc\u00ec a spegnere manualmente il congegno propulsore. Il risultato di questa manovra fu che la traiettoria di rientro divenne esclusivamente balistica cio\u00e8 comportante un'esposizione allo sforzo fisico per i due cosmonauti estremamente alto. Infatti durante il rientro si raggiunse un'esposizione alla forza pari a circa 10\u00a0g cio\u00e8 corrispondente a 98\u00a0m/s\u00b2. Il modulo di servizio viene staccato prima del rientro in atmosfera e pertanto non fu possibile chiarire completamente le cause che avevano comportato a questi malfunzionamenti. L'equipaggio comunque atterr\u00f2, nonostante lo sforzo fisico, senza incontrare ulteriori problemi critici per la loro incolumit\u00e0.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
