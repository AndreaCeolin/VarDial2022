{"id": "269166", "revid": "57872", "url": "https://it.wikipedia.org/wiki?curid=269166", "title": "Varazze", "text": "Varazze (\"Varase\" o \"V\u00e4ze\" in ligure) \u00e8 un comune italiano di abitanti della provincia di Savona in Liguria.\nGeografia fisica.\nTerritorio.\nIl comune, facente parte del Parco naturale regionale del Beigua, \u00e8 situato sulla costa della Riviera delle Palme, adagiato in un'ampia insenatura tra la punta della Mola e la punta dell'Aspera.\nClima.\nProtetta dal monte Beigua dai freddi venti di tramontana durante l'autunno e l'inverno mantenendo le temperatura alte con punte di 20\u00a0\u00b0C nelle giornate soleggiate, ed esposta alle vivaci e fresche brezze marine del mar Ligure nei pomeriggi estivi in modo che le temperature non superino i 30\u00a0\u00b0C, Varazze gode di un clima eccezionalmente mite con temperature primaverili durante tutto l'anno. La localit\u00e0 \u00e8 infatti scelta come meta per svernare durante l'inverno e rinfrescarsi durante le ondate di calore estive.\nStoria.\nIl primo insediamento umano sorse nella frazione dell'Alpicella nel II millennio a.C. Pi\u00f9 tardi, nelle immediate vicinanze della locale stazione ferroviaria sorse nel I secolo un centro cantieristico dell'Impero romano denominata \"Ad Navalia\". La prima citazione ufficiale del nome, indicata sulla Tavola Peutingeriana, \u00e8 risalente al X secolo con il toponimo medievale \"Varagine\" (\"luogo dove vengono varate le navi\").\nE proprio le fiorenti attivit\u00e0 legate alla costruzione di navi e imbarcazioni furono i presupposti per una continua lotta, in epoca medievale, tra i comuni di Savona e Genova per il controllo del feudo e del territorio varazzino. Gi\u00e0 appartenente alla Marca aleramica, dal XII secolo divenne feudo della famiglia di Bosco e di Ponzone (nei domini dell'omonimo marchesato); nel 1256 risulta gi\u00e0 costituito il comune di Varazze, mentre alcune sue parti sono ancora soggette ad alcuni feudatari: i marchesi di Ponzone, le famiglie Malocello e Doria. A seguito delle \"convenzioni\" stipulate tra Repubblica di Genova e i comuni di Varazze, Celle e Albisola, fu istituita una podesteria avente sede in Varazze e giurisdizione sui due comuni viciniori.\nNel 1312 il navigatore varazzino Lanzarotto Malocello oltrepass\u00f2 le mitiche Colonne d'Ercole e approd\u00f2 nell'isola di Lanzarote, alla quale diede il proprio nome, e scopr\u00ec l'arcipelago delle Isole Canarie.\nNel 1525, durante una battaglia navale, Ugo di Moncada, comandante della flotta di Carlo V, qui vi fu sconfitto e fatto prigioniero. Segu\u00ec quindi le sorti di Genova e della sua repubblica marinara, ottenendo propri statuti.\nCon la caduta della Repubblica di Genova (1797), sull'onda della rivoluzione francese e a seguito della prima campagna d'Italia di Napoleone Bonaparte, la municipalit\u00e0 varazzina rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 con i nuovi ordinamenti francesi, rientr\u00f2 nell'XI Cantone, come capoluogo, della Giurisdizione di Colombo e dal 1803 centro principale del II Cantone di Varazze nella Giurisdizione di Colombo. Annesso al Primo Impero francese, dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel V mandamento omonimo del circondario di Savona facente parte della provincia di Genova; nel 1927 anche il territorio comunale varazzino pass\u00f2 sotto la neo costituita provincia di Savona. Nel 1864 ottenne il titolo di citt\u00e0.\nNella villa Astoria, alla fine della seconda guerra mondiale fu istituita una \"Prigione del Popolo\", nella quale il 1\u00ba maggio 1945 furono uccisi 10 fascisti, tra i quali il generale in pensione Ulderigo Nassi e sua moglie.\nDal 1973 al 31 dicembre 2008 ha fatto parte della Comunit\u00e0 montana del Giovo.\nSimboli.\nLo stemma \u00e8 stato concesso con il Reale decreto n\u00ba 1703 datato al 22 maggio del 1864. \nMonumenti e luoghi d'interesse.\nCentro storico.\nIl nucleo del borgo storico, risalente al suo primo impianto all'XI secolo, \u00e8 racchiuso in quella zona che si estende lungo il dosso collinare che domina il litorale e la valle del torrente Teiro. Il borgo medievale era chiuso da mura - ne esistono ancora alcune tracce - e da cinque porte che si aprivano sia verso il nucleo storico e sia verso i sobborghi allungati lungo la spiaggia quali il Solaro, a levante, e il Borghetto a ponente.\nSiti archeologici.\nSulla cima dei Piani d'Invrea si trova anche un piccolo menhir, poco documentato, ma che dalla sua posizione domina la citt\u00e0 e anche il mare. Come tanti altri menhir, il monolito varazzese \u00e8 rozzamente tagliato su una base quadrangolare che diventa pi\u00f9 sottile nella sua parte superiore e finisce in punta.\nNella frazione dell'Alpicella si trova un rifugio risalente a 6000 anni fa (i cui reperti si trovano nel medesimo museo archeologico) e una strada megalitica.\nSulla collina del Parasio presso l'antica chiesa di San Donato, \u00e8 visibile parte del muro perimetrale del castrum romano-bizantino del IV-V secolo che presenta nella sua struttura, filari di pietre disposte a spina di pesce, rarissimo esempio in Liguria. Sono visibili, inoltre, alla base del campanile, i resti della torre del castrum.\nRitrovamenti subacquei.\nIl 6 agosto 2012 viene annunciato dal nucleo subacqueo dei Carabinieri di Genova che, dopo oltre cinque mesi di rilievi, avviati a seguito di segnalazioni di pescatori, sono stati rinvenuti a 65 metri di profondit\u00e0 tra il fango i resti di una nave di epoca romana (databile tra il I secolo a.C. e il I secolo d.C.) e parte del suo carico di anfore e vasi in terracotta per il trasporto commerciale via mare di olio di oliva e vino.\nAree naturali.\nTra le bellezze naturali va ricordata la passeggiata Europa, lunga circa 4,5\u00a0km, che, ricavata sul vecchio tracciato a binario unico della ferrovia Genova-Ventimiglia, unisce Varazze con Cogoleto.\nIl tratto di ferrovia, dismesso nel 1970, \u00e8 rimasto abbandonato a s\u00e9 stesso per decenni e solo negli ultimi anni \u00e8 stato oggetto di recupero. Dopo un recupero parziale di circa 1\u00a0km, realizzato in un primo tempo, nel 2007 \u00e8 iniziata un'importante opera di riqualificazione dell'intero percorso, da parte del comune varazzino al cui territorio appartiene interamente, che ha trasformato il tratto dismesso in un percorso naturalistico ciclopedonale con illuminazione delle gallerie e servizi per i turisti.\nLungo il percorso si possono ammirare tratti rocciosi a macchia mediterranea dominati da pini d'Aleppo, che danno un'idea di quale fosse l'aspetto originario della regione prima dell'intervento dell'uomo.\nLe rocce presenti sono serpentinoscisti, rocce metamorfiche di colore verde scuro, che diventano quasi bianche nel tratto vicino all'abitato. Con lo stesso tipo di roccia sono realizzati tutti i manufatti ferroviari: i portali delle gallerie, i muri di sostegno ad archi e i parapetti, anch'essi oggetto di recupero e restauro.\nIn zona S.Giorgio-Puntabella, fra Cogoleto e Varazze, si pu\u00f2 osservare e visitare (scendendo lungo la scalinata di accesso del Cala Loca dalla strada Aurelia) una testimonianza unica di come, circa 125.000 anni fa, il\u00a0 livello del mare fosse posto a quota 7 metri pi\u00f9 in alto dell'attuale livello. Inoltre \u00e8 presente una grotta, scolpita dall'erosione marina sulla dura roccia serpentinica, che costituisce l\u2019intera caletta sottostante parte integrante del Geo-Parco Del Beigua - Patrimonio UNESCO.\nNei fondali delle piccole baie rocciose che si trovano al disotto della passeggiata vivono molte specie animali tra cui ricci marini, polpi, gamberetti, pomodori di mare, paguri.\nIn localit\u00e0 Portigliolo, alla foce del rio Arenon, era presente un borgo medioevale, dove i marinai si andavano a rifornire di gallette (biscotti per marinai), e del quale resta solamente qualche edificio in rovina. In questo territorio si trovava un campeggio, abbandonato in seguito a una devastante alluvione nel 2002, di cui erano rimasti numerosi relitti; il 4 ottobre 2010 a seguito di precipitazioni eccezionali, il rio ha innalzato di parecchi metri il suo letto trascinando in mare parte delle roulotte abbandonate, lesionando anche la sede della passeggiata a mare.\nNel territorio comunale di Varazze sono presenti e preservati due siti di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il primo sito \u00e8 collocato tra i fondali delle province di Genova e Savona - condiviso tra i comuni di Arenzano, Cogoleto e Varazze - dove \u00e8 segnalato un particolare habitat formato da praterie di \"posidonia oceanica\". Tra le specie animali sono presenti i pesci: \"Centrolabrus melanocercus\", \"Hippocampus ranulosus\", \"Nerophis maculatus\", \"Nerophis ophidion\", \"Symphodus cinereus\", \"Symphodus doderleini\", \"Symphodus tinca\", \"Syngnathus acus\" e \"Syngnathus typhle\". Il secondo sito riguarda i fondali marini tra Varazze, Celle Ligure ed Albisola Superiore costituito anch'esso da una prateria di posidonia e dalla presenza, tra i pesci, delle specie \"Pinna nobilis\", \"Symphodus cinereus\", \"Symphodus ocellatus\", \"Symphodus mediterraneus\" e \"Symphodus tinca\".\nA circa un miglio al largo di Varazze, a 70 metri di profondit\u00e0, giace il relitto della nave \"Pontida\" affondata nel 1917 da un sottomarino tedesco.\nSociet\u00e0.\nEtnie e minoranze straniere.\nSecondo i dati Istat al 31 dicembre 2020, i cittadini stranieri residenti a Varazze sono , cos\u00ec suddivisi per nazionalit\u00e0, elencando le presenze pi\u00f9 significative:\nQualit\u00e0 della vita.\nIl 28 giugno del 2005 il Comune di Varazze ha conseguito la certificazione del proprio sistema di gestione ambientale conformemente alla norma ISO 14001.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 delle sue spiagge e per la qualit\u00e0 dei servizi del porto turistico (\"Marina di Varazze\") nel 2016.\nCultura.\nIstruzione.\nScuole.\nVarazze \u00e8 sede dei seguenti istituti scolastici statali, inerenti al ciclo scolastico della scuola secondaria di secondo grado:\nMusei.\nNella frazione di Alpicella \u00e8 situata la mostra permanente di materiale archeologico. Ospita oggetti risalenti al periodo compreso tra l'et\u00e0 della pietra e dell'et\u00e0 del bronzo, fossili, resti di animali e una ricca collezione di ceramiche. Importanti dal punto di vista storico sono i preziosi vasi a bocca quadrata.\nNel porto turistico si trova il Museo del mare con esposizione di modellini nautici.\nMedia.\nTelevisione.\nVarazze ha tra le sue particolarit\u00e0 quella di avere una sua propria emittente televisiva locale. Si tratta di Televarazze, fondata negli anni ottanta da un gruppo d'intraprendenti appassionati tra i quali Masino Cerruti, Piero Spotorno, Giuseppe Venturino, Alessandro Giusto, Vittorio Badano, Angela Tamborra e Antonio Mezzina. L'emittente manda in onda trasmissioni in diretta, quali talk-show di diverso carattere (storico locale, informativo, variet\u00e0), un notiziario e riprese degli avvenimenti pi\u00f9 importanti che capitano o coinvolgano la cittadina. Dal 2008 Tele Varazze \u00e8 anche visibile sul web.\nStampa.\nA Varazze viene pubblicato il mensile \"Il Giornalino di Varazze\", notiziario della citt\u00e0 di Varazze e delle sue frazioni. Il mensile, edito dal 1996, \u00e8 supplemento de \"Il Letimbro\" mensile della diocesi di Savona-Noli. Attualmente il giornale \u00e8 composto di 60 pagine in formato A4 di cui 8 a colori e ha una tiratura di 1300 copie mensili. La pubblicazione \u00e8 realizzata sotto forma di volontariato, il ricavato della pubblicazione \u00e8 devoluto interamente in beneficenza. Il mensile, inoltre, ogni mese d\u00e0 spazio a tutte le associazioni e le realt\u00e0 che operano sul territorio comunale. Peculiarit\u00e0 della pubblicazione \u00e8 il fatto che nessuno degli articoli \u00e8 firmato. I nomi dei redattori e collaboratori compaiono solo in terza pagina. A dicembre 2011 ha raggiunto i 204 numeri editi e nel 2016 ha festeggiato i 20 anni di continuativa attivit\u00e0.\nMusica.\nA Varazze trascorse gli ultimi anni della sua vita il compositore calabrese Francesco Cilea, che ne era cittadino onorario.\nVarazze vede oggi l'esistenza di diversi gruppi musicali di ogni genere (dal Heavy metal alla Musica pop).\nLa densit\u00e0 tra musicisti e abitanti \u00e8 di certo una delle pi\u00f9 alte in Italia. Tra i musicisti di maggior successo si pu\u00f2 annoverare Roberto Tiranti, voce del gruppo metal \"Labyrinth\" (che ha avuto molto successo in Europa e in Sud America ma non altrettanto in Italia).\nQuindi il cantautore Emanuele Dabbono, uscito col suo primo singolo \"Scritto sulla pelle\" nelle classifiche della musica pop italiana nel luglio 2006, gi\u00e0 vincitore di un premio della critica al Festival di Castrocaro e del Cornetto Free Music Festival del 2005, nonch\u00e9 terzo classificato nella versione italiana di \"X Factor\". Dabbono ha scritto anche il testo (assieme a Tiziano Ferro) della canzone del vincitore di X-Factor 2014. Sempre Dabbono ha scritto con Tiziano Ferro il brano \"Incanto\", incluso nel primo Greatest Hits del cantante di Latina, al primo posto nei singoli pi\u00f9 venduti di ITunes nel febbraio 2015 e la cui musica \u00e8 stata presa dalla nota azienda Perugina per lo spot dei suoi \"Baci\" nonch\u00e9 le parole messe nei bigliettini all'interno del prodotto dolciario.\nAltro cantautore \u00e8 Zibba, vincitore del premio della critica \"Tenco\" a Sanremo 2014 con il brano \"Senza di te\", dove si \u00e8 piazzato al secondo posto, e autore di molte canzoni alcune in collaborazione con grandi della musica italiana (Eugenio Finardi, Tiziano Ferro, Federico Zampaglione, Omar Pedrini) e non solo (Jack Savoretti).\nAltri gruppi e musicisti che hanno avuto un buon successo sono il bassista Dino Cerruti, da anni attivo sulla scena jazz, il chitarrista Marco Cravero, (Francesco De Gregori, Ivana Spagna ed altri), ed i \"TieniViva Gospel Voices\" (gruppo vocal/gospel, organizzatore del \"Varazze Vocal\" e successivamente di \"Gospeling\", manifestazioni estive che hanno visto partecipazioni quali quelle di Eugenio Finardi, Cheryl Porter, Sybil Smoot, Nehemiah Brown, Neri per Caso, Antonella Ruggiero, Cluster). A Varazze ha altres\u00ec sede dal 1976 una radio locale privata (\"Radio Skylab\") che ha come slogan \"tutta la musica che c'\u00e8\".\nVarazze \u00e8 stata, dal 1997, sede del \"Festival internazionale del Mandolino\", manifestazione all'interno della quale viene assegnato il premio \"Il mandolino genovese\" ad un grande artista italiano o internazionale. L'albo d'oro del premio: 1997 Fabrizio De Andr\u00e9, 1998 Renzo Arbore, 1999 Franco Battiato, 2000 Francesco Guccini, 2001 Francesco De Gregori, 2002 PFM &amp; Tracy Chapman, 2003-2004 Angelo Branduardi, 2005 Africa Unite &amp; Architorti Orchestra, 2006 Avion Travel, 2007 Teresa De Sio, 2008 Roberto Vecchioni.\nNel 1922 fu fondata a Varazze la Banda Musicale \"Cardinal Cagliero\".\nGeografia antropica.\nIl territorio comunale \u00e8 costituito, oltre al capoluogo, dai nuclei frazionali di Alpicella, Cantalupo, Casanova, Castagnabuona, Faje, Invrea e Pero, storicamente riconosciute dallo statuto comunale, per una superficie territoriale di 48\u00a0km\u00b2. Tra le localit\u00e0 Bagetti, i Piani di San Giacomo, Sordi e Vallerga.\nConfina a nord con i comuni di Stella e Sassello, a sud \u00e8 bagnato dal mar Ligure, ad ovest con Stella e Celle Ligure, ad est con Sassello e Cogoleto (GE).\nQuartiere di San Nazario.\nArrivando a Varazze percorrendo l'Aurelia da Savona, il primo quartiere che si incontra \u00e8 quello di San Nazario, dal nome della chiesa consacrata ai due santi protettori santi Nazario e Celso. Chiesa inizialmente edificata in stile romanico e nel 1875 impreziosita dalla posa delle statue del beato \"Jacopo da Varagine\" e di \"Santa Caterina da Siena\", protettori della citt\u00e0.\nGi\u00e0 da punta Aspera si pu\u00f2 avere una visione panoramica del quartiere e di tutto il golfo varazzino, apprezzando il suggestivo e particolare paesaggio. Chilometri di spiaggia in una cornice di colline in rapida ascesa fino a diventare monti alti oltre i 1000 metri; ecco spiegato il clima mite e temperato.\nAll'inizio del Novecento Varazze era una delle poche citt\u00e0, oltre Savona, ad avere industrie manifatturiere di una certa importanza. Alcune di queste erano, e sono tuttora, posizionate a San Nazario lungo il litorale e oltre l'Aurelia, dove oggi sorgono la caserma dell'Arma dei Carabinieri, il tracciato e la stazione ferroviaria. Nella sola C. I.V.E.S. (Costruzioni idrovolanti e scuola) furono costruiti oltre mille idrovolanti e addestrati centinaia di piloti.\nAnche a sua difesa esisteva la Sezione FBA Varazze.\nQuartiere del Solaro.\nAd est del borgo si trova il quartiere del Solaro, che si estende da piazza Dante a punta Mola. Antico quartiere di pescatori come si pu\u00f2 intuire dall'oratorio di San Bartolomeo, luogo in cui si ritirava la confraternita dei pescatori.\nQuartiere della Camminata.\nPrende il suo nome dalla presenza della casa della Marchesa Maria del Bosco, avente un'ampia sala con camino, ovvero la Caminata. Zona un tempo contraddistinta dalla presenza di orti, si sviluppa in corrispondenza delle vie Camminata Inferiore e Camminata Superiore.\nQuartiere delle Valli.\nSi sviluppa a nord del Borghetto e a sud di Cantalupo nei pressi dell'oratorio salesiano.\nQuartiere del Borgo.\nDelimitato dalla cinta muraria del XIII secolo, sono presenti all'interno di questo quartiere vari edifici di rilevanza storico-artistica tra cui palazzo Lomellini, palazzo del comune vecchio, la collegiata di Sant'Ambrogio, l'oratorio di Nostra Signora Assunta e l'oratorio di San Giuseppe. Sulla sua spiaggia venivano varate le navi che nel medioevo fecero la fortuna della citt\u00e0 e che le diedero in quello stesso periodo il nome Varagine.\nEconomia.\nIl volto industriale di Varazze \u00e8 ancora rappresentato dai cantieri navali, eredi di maestranze specializzate che hanno girato il mondo dopo la crisi della navigazione a vela, dalla moderna cartiera (produzione totalmente da macero) sita in frazione Pero e da numerosi opifici che sfruttavano l'acqua del Teiro e sono ancora visibili, sebbene abbandonati, risalendo a valle per la strada che conduce alla frazione Pero e a Sassello.\nOggi invece Varazze \u00e8 rinomata come localit\u00e0 turistico-balneare, meta del \"pellegrinaggio\" estivo di molti turisti del Piemonte e Lombardia nonch\u00e9 esteri (francesi, tedeschi, svizzeri e olandesi \"in primis\"). Con la costruzione del nuovo porto turistico Varazze diventa inoltre un importante approdo marittimo meta dei pi\u00f9 lussuosi turisti.\nL'accrescere del nuovo porto turistico, le lunghe e diverse (per composizione) spiagge del litorale, l'esistenza di uno dei lungomari pi\u00f9 lunghi d'Europa, la possibilit\u00e0 di escursioni nel vicinissimo parco naturale regionale del Beigua (meta degli sportivi pi\u00f9 virtuosi ed estremisti che amano lanciarsi col deltaplano e altri mezzi), e la suggestiva bellezza dell'antico borgo medioevale, rendono Varazze una delle mete turistiche pi\u00f9 ricercate della regione.\nA Varazze \u00e8 installato un \"Tesla Supercharger\", uno dei primi punti di ricarica per veicoli elettrici Tesla in Italia.\nInfrastrutture e trasporti.\nStrade.\nIl centro di Varazze \u00e8 attraversato principalmente dalla strada statale 1 Via Aurelia che gli permette il collegamento stradale con Celle Ligure, ad ovest, e Cogoleto, ad est, fino ai confini con la provincia di Genova. Altre arterie stradali del territorio sono la provinciale 57 per le frazioni principali di Casanova e Alpicella fino a Piampaludo (Sassello) e la provinciale 542 per Stella.\nInoltre \u00e8 raggiungibile anche grazie al proprio casello autostradale sull'autostrada A10.\nFerrovie.\nVarazze \u00e8 dotata di una stazione ferroviaria sulla linea ferroviaria Ventimiglia - Genova nel tratto locale compreso tra Savona e Genova.\nDalla stazione si possono raggiungere il centro cittadino, le spiagge, la passeggiata a mare e la nuova Marina di Varazze. Con gli autobus che partono dal piazzale della stazione, si possono raggiungere le frazioni di Cantalupo, Faje, Alpicella e il monte Beigua.\nAmministrazione.\nGemellaggi.\nVarazze \u00e8 gemellata con:\nSport.\nCiclismo.\nVarazze \u00e8 stata pi\u00f9 volte tappa di arrivo del Giro d'Italia:\nA testimonianza del legame tra la citt\u00e0 e il ciclismo \u00e8 stato eretto un piccolo monumento a ricordo di Fausto Coppi, il quale sovente soggiornava nella cittadina savonese. Varazze \u00e8 altres\u00ec teatro di gare internazionali femminili, tra le quali la partenza di tappa de \"La Grande Boucle F\u00e9minine Internationale\", del \"Gran prix di Varazze citt\u00e0 delle donne e della \"Primavera Rosa Varazze-Sanremo\" (\"antipasto\" alla Milano-Sanremo maschile).\nSurf.\nLa citt\u00e0 di Varazze \u00e8 riconosciuta a livello internazionale dagli amanti di questa disciplina: nel tratto di mare adiacente al molo Marinai d'Italia, grazie a dei detriti depositati sul fondale derivanti dallo sbancamento dei primi lavori autostradali, si genera una delle pi\u00f9 belle onde del Mediterraneo. Durante le mareggiate molti surfisti si riversano da ogni parte d'Europa alla ricerca dell'onda perfetta. Alcuni esponenti locali hanno anche disputato gare internazionali: Fabio Giusto ha preso parte nel 2000 ai campionati mondiali I.S.A. di Rio de Janeiro; altro esponente locale a livello internazionale \u00e8 Fabrizio Passetti che, dopo un brutto incidente costatogli la perdita di un arto inferiore, ha deciso comunque di riprendere la sua passione con un successo mediatico sia sulla stampa specializzata che non.\nBouldering.\nA Varazze \u00e8 possibile praticare l'arrampicata sportiva in particolare la disciplina del bouldering, cio\u00e8 la scalata sui massi. Proprio a Varazze tra l'altro si trova la via \"Gioia\", un 8c+ aperto da Christian Core nel 2008 e successivamente ripetuto tra gli altri da Adam Ondra.\nAltri sport.\nNegli altri sport la citt\u00e0 di Varazze, nonostante la mancanza di una propria pista, primeggia nel pattinaggio su strada e indoor grazie a giovani talenti cresciuti nella Polisportiva San Nazario e che hanno saputo conquistare importanti traguardi nei campionati italiani ed internazionali, tra cui 2 titoli mondiali in Colombia nel 2007.\nVi sono inoltre le altre realt\u00e0 dell'atletica (Atletica Varazze), del basket (Pol. San Nazario Juvenilia Varazze, e i Varazze Renegades nati nel 2015), della ginnastica (Ginnastica Primavera), del tennistavolo (A.S.D. Don Bosco) e del tennis (A.S.D. Tie Break Varazze), nonch\u00e9 dell'attivit\u00e0 bocciofila della Polisportiva San Nazario, mentre B.C. Varazze Swindlers si occupa soprattutto di pallavolo amatoriale.\nNel campo delle arti marziali, le associazioni ButoKuKai e C.S.K.V. diffondono la pratica del karate.\n\u00c8 possibile inoltre praticare downhill (discesa su mountain bike) nei numerosi sentieri intorno al monte Beigua.\nDal 2008, alla fine di settembre, si svolge il trofeo di pesca a traina costiera \"Flavio Roccatagliata\"."}
{"id": "269169", "revid": "115032387", "url": "https://it.wikipedia.org/wiki?curid=269169", "title": "Giorgio Golin", "text": "Si \u00e8 formato nella scuola di Santa Cecilia di Vicenza (Antonio Arnaldi e Ernesto Dalla Libera), al conservatorio \"Pollini\" di Padova (canto gregoriano e armonia, Ciro Bianchi di Cittadella) e infine a Venezia (Lucio De Mattia).\nMembro della storica Associazione Italiana di Santa Cecilia (AISC), nata nel 1585 e dedicata alla musica sacra liturgica, dal 1948 suon\u00f2 in molte chiese come organista e diresse tre cori, organizzando inoltre rassegne di musica corale.\nCompose inoltre brani musicali, che sono stati incisi da diverse case discografiche (sono stati incisi in particolare un CD e diverse musicassette interamente dedicati alla sua produzione) ed eseguiti in televisione. Alcune composizioni di musica corale sono state eseguite nella Basilica di San Pietro a Roma alla presenza di Papa Giovanni Paolo II.\nLe sue composizioni sono prevalentemente di musica liturgica, ma riguardano anche inni di vario genere, canti per bambini e cantate composte su testi poetici di Salvatore Quasimodo, Giacomo Zanella e Alessandro Manzoni.\nNel 1968 inoltre compone l'inno del vicenza calcio, \"i biancorossi\"\nDal 1995 fu membro del Segretariato Compositori dell'AISC. Ha vinto diversi premi musicali e nel 2002 \u00e8 stato nominato \"cittadino benemerito\" del comune di Monticello Conte Otto."}
{"id": "269171", "revid": "481349", "url": "https://it.wikipedia.org/wiki?curid=269171", "title": "Municipio Roma XIII (2001-2013)", "text": ""}
{"id": "269177", "revid": "125725641", "url": "https://it.wikipedia.org/wiki?curid=269177", "title": "Problema del commesso viaggiatore", "text": "Il problema del commesso viaggiatore \u00e8 il pi\u00f9 semplice fra i problemi di instradamento e di gestione dei processi. Viene spesso indicato con il suo nome inglese, \"traveling salesman problem\" o \"traveling salesperson problem\", in acronimo TSP.\nDescrizione.\nDefinizione.\nIl problema del commesso viaggiatore \u00e8 uno dei casi di studio tipici dell'informatica teorica e della teoria della complessit\u00e0 computazionale. Il nome nasce dalla sua pi\u00f9 tipica rappresentazione: dato un insieme di citt\u00e0, e note le distanze tra ciascuna coppia di esse, trovare il tragitto di minima percorrenza che un commesso viaggiatore deve seguire per visitare tutte le citt\u00e0 una ed una sola volta e ritornare alla citt\u00e0 di partenza.\nModello matematico.\nAl problema del TSP \u00e8 associabile un grafo G=(V,A), in cui V \u00e8 l'insieme degli \"n\" nodi (o citt\u00e0) e A \u00e8 l'insieme degli archi (o strade). Si indica con formula_1 il costo dell'arco per andare dal nodo \"i\" al nodo \"j\" (vedi Cammino minimo). Il TSP \u00e8 simmetrico se formula_2, altrimenti si dice asimmetrico. A seconda che il problema sia simmetrico o asimmetrico, esso pu\u00f2 essere descritto con modelli matematici differenti. Detta formula_3 la generica variabile binaria tale che formula_4 se l'arco \"(i,j)\" appartiene al circuito e formula_5 altrimenti, nel caso pi\u00f9 generale di problema asimmetrico, una possibile formulazione matematica del problema \u00e8:\nLa relazione (1) \u00e8 la funzione obiettivo che rappresenta la minimizzazione del costo del cammino. I vincoli (2) e (3) indicano che in ogni nodo \"i\" entra ed esce un solo arco, e sono detti vincoli di assegnazione. Poich\u00e9 tali vincoli non assicurano una soluzione costituita da un unico circuito vengono inseriti anche i vincoli (4) che assicurano l'assenza di sottocircuiti. In particolare essi definiscono che, comunque si scelga un sottoinsieme proprio di nodi Q in V, deve esistere almeno un arco che colleghi un nodo di Q con un nodo non appartenente a Q.\nComplessit\u00e0 computazionale.\nNon esistono algoritmi efficienti per la risoluzione del TSP, l'unico metodo di risoluzione \u00e8 rappresentato dall'enumerazione totale, ovvero nell'elaborazione di tutti i possibili cammini sul grafo per la successiva scelta di quello migliore. Tuttavia, la complessit\u00e0 dell'operazione la rende impraticabile per grafi di dimensioni comuni nei problemi reali: in un grafo di \"n\" nodi, bisogner\u00e0 calcolare, nel caso peggiore in cui ogni nodo \u00e8 connesso con tutti gli altri, \"n\"! (\"n\" fattoriale) possibili cammini, il che implica una complessit\u00e0 esponenziale (in base all'approssimazione di Stirling). Il TSP rappresenta inoltre un esempio di problema di programmazione lineare intera nel quale risulta pressoch\u00e9 inattuabile ottenere valutazioni approssimate tramite la tecnica del rilassamento continuo poich\u00e9 il problema di PL risultante si troverebbe ad avere un numero di vincoli che cresce in modo esponenziale con i nodi, rendendo cos\u00ec intrattabili le matrici associate ad esso. Per scopi pratici, il metodo della ricottura simulata (simulated annealing) ha effettivamente risolto il TSP.\nUna rete di mille nodi, molto pi\u00f9 comune di quanto si possa pensare, comincerebbe gi\u00e0 a creare seri problemi computazionali.\nNP-completezza.\n\u00c8 stato dimostrato che TSP \u00e8 un problema NP-difficile (pi\u00f9 precisamente, \u00e8 NP-completo per la classe di complessit\u00e0 FPNP; v. problema di funzione), e la versione decisionale del problema (\"dati i pesi e un numero \"x\", decidere se ci sia una soluzione migliore di \"x\"\") \u00e8 NP-completa.\nIl problema rimane NP-difficile anche in molte sue versioni ridotte, come nel caso in cui le citt\u00e0 siano in un piano con distanze euclidee. Inoltre, omettere la condizione di visitare una citt\u00e0 \"una e una sola volta\" non rimuove la NP-difficolt\u00e0, poich\u00e9 si nota facilmente che nel caso piano un cammino ottimale visiterebbe comunque le citt\u00e0 una volta sola.\nAnche il problema del commesso viaggiatore per collo di bottiglia \u00e8 NP-hard.\nAlgoritmi.\nLe strategie tradizionali di soluzione per i problemi NP-difficili sono:\nPer condurre test sugli algoritmi TSP \u00e8 stata sviluppata la libreria TSPLIB, che contiene istanze d'esempio del problema TSP e relative varianti (v. nella sezione voci correlate). Molti di questi esempi sono liste di citt\u00e0 e schemi di circuiti stampati.\nAlgoritmi esatti.\nNel 2001 \u00e8 stata trovata per esempio la soluzione esatta a un problema di circa 15'000 citt\u00e0 contenuto in TSPLIB, usando il metodo \"cutting plane\", basato sulla programmazione dinamica e originariamente proposto nel 1954 da George Dantzig, Delbert Ray Fulkerson e Selmer Johnson.\nIl calcolo fu eseguito alla Rice University e della Princeton University, da una rete di 110 processori. Il tempo di elaborazione totale fu equivalente a circa 23 anni su un singolo processore Alpha a 500 MHz. Nel maggio 2004 fu risolto il TSP per tutte le circa 25000 citt\u00e0 della Svezia: risult\u00f2 un percorso di circa 72.500 chilometri. \nNel marzo 2005, il TSP riguardante la visita di tutti i circa 34'000 punti in una scheda di circuito fu risolto usando CONCORDE: fu trovato un percorso di circa 66 milioni di unit\u00e0, e provato che non poteva esisterne uno migliore. L'esecuzione richiese approssimativamente circa 16 anni CPU.\nEuristiche.\nAd oggi sono stati progettati vari algoritmi approssimati, che hanno un'\"alta\" probabilit\u00e0 di produrre una \"buona\" soluzione \"velocemente\". I metodi moderni possono trovare soluzioni in tempo ragionevolmente accettabile per problemi estremamente grandi (milioni di citt\u00e0), con un'alta probabilit\u00e0 che siano differenti del 2-3% dalla soluzione esatta.\nEsistono vari tipi d'euristiche.\nCasi speciali.\nDisuguaglianza triangolare e algoritmo di Christofides.\nUna naturale restrizione del TSP \u00e8 la disuguaglianza triangolare. Cio\u00e8, per tre citt\u00e0 qualsiasi formula_8, formula_9 e formula_10, la distanza tra formula_8 e formula_10 deve essere al massimo la distanza da formula_8 a formula_9 pi\u00f9 la distanza da formula_9 a formula_10. Molti casi reali di problemi TSP soddisfano questo vincolo.\nIn questo caso, si ha un algoritmo di approssimazione con fattore di approssimazione costante (grazie a Christofides, 1975), che produce sempre un percorso lungo al massimo 2 volte il percorso ottimo.\nLa lunghezza dell'albero di copertura minimo della rete \u00e8 un limite inferiore naturale per la lunghezza del percorso ottimale. Nel TSP con disuguaglianza triangolare \u00e8 possibile determinare un limite superiore in termini dell'albero di copertura minimo, e progettare un algoritmo che abbia un limite superiore dimostrabile sulla lunghezza della soluzione.\nIl primo e pi\u00f9 semplice algoritmo \u00e8:\n\u00c8 facile dimostrare che l'ultimo passo funziona. Inoltre, grazie alla disuguaglianza triangolare, ogni volta che si salta un vertice al passo 4 si ha di fatto una scorciatoia, garantendo che la lunghezza del ciclo non aumenti. Questo ci permette di avere una soluzione che sicuramente non \u00e8 pi\u00f9 lunga del doppio di quella ottima.\nL'algoritmo di Christofides segue un approccio simile, ma combina l'albero di copertura minimo con una soluzione di un altro problema, il \"minimum-weight perfect matching\". Questo garantisce una soluzione che \u00e8 al massimo 2 volte quella ottimale. \u00c8 dal 1975 che il tentativo di ridurre la costante 2 \u00e8 un problema aperto.\nTSP euclideo.\nTSP euclideo o TSP planare, \u00e8 il caso particolare in cui si usano le ordinarie distanze euclidee. Nonostante il problema rimanga NP-difficile, molte euristiche lavorano meglio.\nIl TSP euclideo \u00e8 un caso particolare del TSP con disuguaglianza triangolare, poich\u00e9 le distanze nel piano obbediscono a tale vincolo; ci\u00f2 nonostante sembra essere pi\u00f9 semplice del caso generale con disuguaglianza triangolare. Per esempio, l'albero di copertura minimo del grafo associato a un caso di TSP euclideo \u00e8 un albero di copertura minimo euclideo e come tale pu\u00f2 essere calcolato in tempo formula_17 per formula_18 punti . Questo permette all'algoritmo illustrato in precedenza di computare pi\u00f9 velocemente.\nIn generale, per ogni formula_19 esiste un algoritmo polinomiale che individua, su qualsiasi grafo, un percorso lungo al massimo formula_20 volte quello ottimale (Arora, 1997); questo \u00e8 detto schema d'approssimazione polinomiale. Questo algoritmo \u00e8 per\u00f2 troppo lento nella pratica per poter essere utilizzato; al suo posto vengono usate euristiche che danno garanzie pi\u00f9 deboli ma che lavorano meglio nei casi di TSP euclideo piuttosto che in casi generali.\nTSP asimmetrico.\nIl pi\u00f9 delle volte si ha che la distanza tra due nodi della rete TSP \u00e8 la stessa in entrambe le direzioni. Il caso generale in cui la distanza da formula_8 a formula_9 non sia uguale alla distanza da formula_9 ad formula_8 \u00e8 chiamato TSP asimmetrico. Un esempio pratico pu\u00f2 essere la ricerca di un percorso nelle strade di una citt\u00e0, in cui sono presenti sensi unici. "}
{"id": "269183", "revid": "116200986", "url": "https://it.wikipedia.org/wiki?curid=269183", "title": "Allucio di Campugliano in Valdinievole", "text": "Viene venerato come santo dalla Chiesa cattolica.\nBiografia.\nAllucio, figlio di Omodeo, era un allevatore di bovini che, contemporaneamente, si dedicava all'accoglienza presso la sua casa dei viandanti della vicina strada Firenze-Lucca, l'antica Cassia-Clodia, e fond\u00f2 uno \"xenodochio\" con chiesa dedicata ai santi Luca ed Ercolano. Le cronache del tempo raccontano che egli si seppe contornare di molti collaboratori, attratti dal suo carisma e dalla sua fede semplice ma salda, fondando una sorta di congregazione laicale d'assistenza, i \"fratres Allucii\".\nL'attivit\u00e0 di Allucio, sempre pi\u00f9 incoraggiata dai pievani di Pescia e dallo stesso vescovo di Lucca, si estese ben oltre Campugliano e la stessa Valdinievole, giungendo sino in pianura padana. Secondo la leggenda devozionale, grazie alla sua autorit\u00e0, fu sospesa una guerra tra le citt\u00e0 di Faenza e Ravenna.\nAllucio fu uomo d'azione ma anche un grande adoratore dell'eucaristia. Spesso, soprattutto in Quaresima, egli compiva digiuni penitenziali. Sempre secondo la tradizione agiografica, la fama gli attir\u00f2 numerosi pellegrini e sarebbe stato protagonista di miracoli, attribuiti all'intercessione dello spedalingo.\nAllucio mor\u00ec il 23 ottobre 1134. Le sue spoglie furono sepolte dai confratelli all'interno della chiesa dei santi Luca ed Ercolano. Il 23 ottobre 1182, preso atto della grande devozione popolare, il vescovo di Lucca lo proclam\u00f2 santo.\nLe spoglie.\nNel 1344, il vescovo di Lucca Guglielmo Dulcini ordin\u00f2 al frate domenicano Paolo Lapi una ricognizione delle ossa di Allucio, che furono disseppelite dalla fossa in cui erano state collocate due secoli prima e deposte in un'urna di pietra, poi sistemata sull'altare maggiore della chiesa di Campugliano. Al momento, l'ospedale faceva parte della \"commenda dei Cavalieri Gerosolimitani\" di Pisa, che l'avevano rilevato dai \"fratres Allucii\", ormai ridotti ai minimi termini. In seguito, entrer\u00e0 a far parte della commenda fiorentina, per poi divenire dei Cavalieri di Malta, che lo mantennero sino al 1791.\nIn quell'anno, a seguito delle soppressioni operate dal granduca di Toscana Pietro Leopoldo a spese degli ordini regolari e cavallereschi, l'antico ospizio di Sant'Allucio, peraltro non pi\u00f9 utilizzato per gli scopi per cui era stato fondato, fu chiuso e la struttura venduta a privati. Il vescovo di Pescia Francesco Vincenti, perci\u00f2, si premur\u00f2 di rimuovere le spoglie di Allucio dalla ex chiesa di Campugliano e portarle in Episcopio, al fine di trovare loro una collocazione pi\u00f9 consona. Ci fu una lunga disputa tra i fedeli della neonata parrocchia di Santa Lucia di Uzzano, nel cui territorio insisteva l'ex spedale, che rivendicavano il diritto di custodire le ossa nella propria chiesa, e i canonici della cattedrale di Pescia, che volevano la sistemazione delle spoglie in duomo. Prevalsero i secondi e, infatti, le ossa, contenute in una nuova urna, furono sistemate nella cappella della Vergine del Rosario.\nNel 1934, in occasione dell'800\u00ba anniversario dalla morte di Allucio, il vescovo di Pescia Angelo Simonetti fece realizzare una nuova cappella in cattedrale dedicata al Santo, per meglio esporre alla venerazione dei fedeli la sacra urna. In quell'occasione, l'antica localit\u00e0 di Campugliano, divenuta \"Botteghino di Uzzano\", cambi\u00f2 nome e divenne Sant'Allucio di Uzzano.\nNel 2000, infine, la Congregazione per le Cause dei Santi, su impulso del vescovo di Pescia Giovanni De Vivo, ha proclamato sant'Allucio patrono secondario della diocesi di Pescia, al fianco della patrona principale, la Beata Vergine della Fontenova di Monsummano."}
{"id": "269191", "revid": "2225", "url": "https://it.wikipedia.org/wiki?curid=269191", "title": "Travelling Salesman Problem", "text": ""}
{"id": "269192", "revid": "599013", "url": "https://it.wikipedia.org/wiki?curid=269192", "title": "Tsp", "text": ""}
{"id": "269200", "revid": "124733550", "url": "https://it.wikipedia.org/wiki?curid=269200", "title": "Isole di Lavezzi", "text": "Lavezzi \u00e8 un'isola posta al centro delle Bocche di Bonifacio e rappresenta (assieme al piccolo arcipelago di scogli che la circonda), il punto pi\u00f9 meridionale della Francia metropolitana. \u00c8 nota anche come i Lavezzi oppure gli scogli di Lavezzi se citata riferendosi anche al gruppo di scogli che la circondano.\nGeografia fisica.\nDipende amministrativamente dal comune di Bonifacio (Corsica) e non \u00e8 lontana da Razzoli nell'Arcipelago di La Maddalena (Sardegna).\nSull'isola \u00e8 presente un faro ed il rilievo pi\u00f9 alto dell'intero arcipelago \u00e8 di circa 17 metri che, sempre nell'insieme dei lotti emersi, non sono lontani pi\u00f9 di 3,6\u00a0km dalla costa della Corsica.\nSituati a non pi\u00f9 di 5-15 miglia dai siti pi\u00f9 noti (7\u00a0km dal capo Pertusato), come piccolo arcipelago sono considerati di grande bellezza e di straordinario valore naturalistico. Sono oggetto di intensa frequentazione turistica ed hanno come principali attrattive le acque, le cale, l'avifauna e la flora (sia emersa che acquatica).\nL'intero arcipelago fa parte della \"R\u00e9serve naturelle des Bouches de Bonifacio\" che, insieme al Parco nazionale dell'Arcipelago di La Maddalena, costituisce il Parco internazionale delle Bocche di Bonifacio.\nVicinissimi anche all'isola di Cavallo, condividono con questa uno stretto passaggio scoglioso, in passato teatro di numerosi naufragi, uno dei quali, nel 1855, caus\u00f2 circa 700 morti nell'incidente della \"S\u00e9millante\", una fregata francese le cui vittime sono sepolte in due piccoli cimiteri posti sull'isola principale.\nSubacquea.\nNelle acque di Lavezzi si pratica una non comune attivit\u00e0 subacquea che consiste nell'immersione subacquea finalizzata all'incontro pacifico con la cernia bruna che avviene ad una profondit\u00e0 che varia dai 20 fino ai 35 metri ed in cui ne vive un numeroso gruppo.\nMerouville.\nM\u00e9rouville (la citt\u00e0 delle cernie), \u00e8 il nome in francese dato ad una secca di Lavezzi dai numerosi subacquei che la frequentano e la si pu\u00f2 raggiungere via barca o gommone partendo dall'isola di La Maddalena o da Bonifacio con circa 25 minuti di navigazione. Le coordinate del sito sono 41\u00b020'6\"N e 9\u00b018'48\"E (rilevazione 2006).\nDa diversi anni queste acque sono diventate riserva marina pertanto, essendone proibita la caccia subacquea ed ogni altra forma di pesca o cattura, questi serranidi non temono l'uomo ed \u00e8 facile trovarli radunati intorno ad uno sperone che risale dal fondo del mare giungendo fino a 18 metri dalla superficie e tra cui, nella sua parte superiore (chiamata dai sub \"cappello della secca\"), ne vivono in permanenza una trentina che si lasciano avvicinare senza dimostrare fastidio o paura.\nI nati negli ultimi anni sono addirittura disposti ad avvicinarsi ai visitatori o a farsi avvicinare con meno prudenza dei loro genitori, pi\u00f9 voluminosi, dallo sguardo indagatore e lenti nei movimenti.\nDa qualche tempo la direzione della riserva di Lavezzi sconsiglia ai subacquei di gettare o porgere del cibo alle cernie poich\u00e9 \u00e8 preferibile mantenere questi animali indipendenti dal cibo regalato, poich\u00e9 - se queste abitudini continuassero - inciderebbero negativamente sulle consuetudini alimentari degli stessi."}
{"id": "269201", "revid": "37401", "url": "https://it.wikipedia.org/wiki?curid=269201", "title": "Acquapendente", "text": "Acquapendente \u00e8 un comune italiano di abitanti della provincia di Viterbo, il secondo pi\u00f9 settentrionale del Lazio. Dista 52\u00a0km da Viterbo.\nGeografia fisica.\nTerritorio.\nIl territorio di Acquapendente \u00e8 situato nell'estremo nord del Lazio, al confine con le regioni Toscana (i cui confini per un tratto sono segnati dal lago di San Casciano) e Umbria. Il comune dista poco pi\u00f9 di 10\u00a0km dal lago di Bolsena. La cittadina \u00e8 attraversata dalla via Cassia. Condivide con Picinisco, San Vittore del Lazio, Cittareale e Accumoli la particolarit\u00e0 di essere uno dei cinque comuni laziali il cui territorio comunale confina con pi\u00f9 regioni diverse da quelle di appartenenza.\nAcquapendente deve il suo nome al fatto di essere situata nei pressi di numerose piccole cascatelle che confluiscono nel fiume Paglia.\nNel territorio comunale si erge il monte Rufeno presso il quale \u00e8 stata istituita la riserva naturale Monte Rufeno che si trova sulla riva opposta del fiume Paglia.\nClima.\nLe estati sono generalmente calde mentre gli inverni sono abbastanza rigidi e sovente spirano venti di tramontana che possono perdurare a lungo. Nelle mattinate invernali \u00e8 facile trovare nebbia anche a causa della vicinanza del fiume Paglia. La neve compare raramente anche se, a volte, in grandi quantit\u00e0. Le piogge prevalgono in autunno e primavera.\nStoria.\nSi ipotizza che nell'ambito territoriale dove \u00e8 situato oggi il paese, esistesse un centro etrusco abitato poi dai Romani, successivamente invaso e distrutto dai Longobardi.\nDa un'analisi su documenti antichi invece sembra pi\u00f9 probabile una nascita del nucleo urbano a partire da un borgo formatosi attorno alla pieve di Santa Vittoria, tra il IX e il X secolo, e posta lungo la via Francigena, itinerario che collegava la Francia e pi\u00f9 in generale l'Europa centrale con Roma e con i porti d'imbarco per la Terrasanta.\nIl piccolo borgo si svilupp\u00f2 velocemente per la collocazione sull'importante asse di comunicazione e nel 964 ospit\u00f2 l'imperatore Ottone I il quale risiedette ad Acquapendente per un breve periodo. Con la donazione di tutti i beni di Matilde di Canossa alla Chiesa, Acquapendente entr\u00f2 a far parte del Patrimonio di San Pietro e venne posta nella diocesi di Orvieto. In questo periodo ci furono le prime guerre tra Orvieto e Acquapendente che voleva sottostarle, anche perch\u00e9 il borgo aveva ormai raggiunto una certa importanza dovuta alla sua posizione strategica tra Marchesato di Toscana e Stato della Chiesa (Patrimonio di San Pietro).\nPer quel che riguarda l'urbanistica del paese intorno al XII secolo, si pensa che questo occupasse le due piccole colline contrapposte e divise dal torrente del Rivo che scorreva nella valle sottostante. Alla destra del corso d'acqua si trovavano l'abbazia del Santo Sepolcro, il castello e, forse, un borgo cresciuto intorno alla chiesa di Santa Maria; alla sinistra si collocava l'abitato che dalla vecchia pieve di Santa Vittoria si era esteso sui colli fino a un poggio, ai piedi del quale vi era la porta che conduceva verso Siena. Da questo accesso aveva origine il tratto urbano della Francigena che, attraverso un tortuoso ingresso, passava per la Rugarella e poi alla vicina fonte del Rigombo, proseguendo diritta verso la porta per Roma.\nLa tradizione storica riporta un evento molto importante per Acquapendente, probabilmente avvenuto nel periodo delle lotte tra papato e impero; si tratta del \"Miracolo della Madonna del Fiore\" del 1166, in seguito al quale gli aquesiani si sarebbero ribellati alla dominazione imperiale del Barbarossa. Cos\u00ec distrutto il castello, simbolo e struttura fondamentale del sistema feudale, si cominci\u00f2 (secondo una testimonianza di Pietro Paolo Biondi) a costruire nella valle soprattutto per i vantaggi della vicinanza al torrente e ai terreni da dissodare. Questo cambiamento port\u00f2 a una trasformazione perch\u00e9 l'antico tracciato della Francigena cadde in disuso e il nuovo asse viario, pi\u00f9 funzionale, entrava da porta della Ripa e usciva da porta Romana, corrispondenti alle due direzioni principali lungo l'asse nord-sud (la via per Siena e quella per Roma).\nNel XIII secolo, Acquapendente si trovava da un lato ad affrontare le continue guerre con Orvieto, e dall'altro dal susseguirsi dei conflitti tra Impero e Papato.\nIl XIV secolo \u00e8 caratterizzato dall'esilio dei papi ad Avignone e da una conseguente confusione per tutte le zone appartenenti allo Stato della Chiesa.\nCon il ritorno a Roma del papa, Acquapendente cominci\u00f2 a riacquistare i propri diritti di autogoverno.\nDopo il 1550 per\u00f2, la citt\u00e0 perder\u00e0 alcuni privilegi che avevano contraddistinto la sua autonomia nel Quattrocento, ma il fenomeno non riguarder\u00e0 solo Acquapendente e investir\u00e0, in forme e tempi diversi, tutte le comunit\u00e0 del Patrimonio di San Pietro, a causa del rafforzamento del governo centrale. Nonostante ci\u00f2 tutta la citt\u00e0, sulla scia del periodo favorevole che attravers\u00f2 tutto lo Stato, prosper\u00f2 in molti settori. Ad Acquapendente vennero costruiti in questo periodo i pi\u00f9 bei palazzi nella piazza e nelle vie principali tra i quali il palazzo Vescovile e palazzo Viscontini.\nIl borgo, nel corso della crisi generale dopo il rinascimento, passer\u00e0 periodi molto difficili, aggravati dall'inizio della guerra di Castro; Acquapendente verr\u00e0 prima saccheggiata dalle truppe di Odoardo Farnese e successivamente anche dall'esercito del Papa accorso per cacciare gli invasori. Dopo la pace stipulata tra Odoardo Farnese e il papa Urbano VIII, la guerra ricominci\u00f2 nel 1644 con il nuovo papa Innocenzo X che ordin\u00f2 l'assedio e la distruzione della citt\u00e0 di Castro. A seguito di questo evento la sede vescovile, con bolla del pontefice, fu trasferita ad Acquapendente e la basilica del Santo Sepolcro divenne Cattedrale.\nNegli anni successivi alla rivoluzione francese, Acquapendente fu tra le prime citt\u00e0 a instaurare un ordinamento repubblicano autonomamente (e con elezioni libere) che rimarr\u00e0 in atto fino al 1799 con il termine della Repubblica Romana. Con l'avvento dell'Ottocento, Acquapendente avr\u00e0 una ripresa economica e culturale, soprattutto dopo l'annessione al Regno d'Italia, con varie costruzioni a carattere pubblico, come con la riedificazione del nuovo palazzo municipale e la costruzione delle carceri mandamentali (1876). A queste seguirono la sistemazione della piazza di S. Agostino, l'allargamento e allineamento della via dei Casalini, il restauro stilistico della Torre dell'Orologio, detta Torre del Barbarossa (Federico Barbarossa), la costruzione delle fonti e dei lavatoi.\nAlla fine del secolo il paese era ancora delimitato dalle vecchie mura. Solo dopo il 1927 si incomincer\u00e0 a fabbricare fuori dalla cinta con l'apertura della nuova strada di circonvallazione, per cui la Cassia passer\u00e0 a sud-ovest del centro abitato.\nMonumenti e luoghi d'interesse.\nArchitetture religiose.\nLa cattedrale \u00e8 una basilica di stile romanico e appartenente storicamente all'ordine benedettino. \u00c8 chiamata del Santo Sepolcro perch\u00e9 vi \u00e8 conservata una pietra macchiata di sangue che si dice provenga dal Santo Sepolcro di Gerusalemme. La reliquia \u00e8 conservata all'interno di una cripta di stile romanico, una delle pi\u00f9 importanti e caratteristiche in Italia per la sua antica origine (X-XI secolo) e le caratteristiche colonne (24) che formano con gli archi un \"gioco\" di forme particolare. Sono presenti due bassorilievi accreditati ad Agostino di Duccio: \"L'Angelo\" e \"Vittoria di S. Michele sul drago e Tobiolo\". Nel periodo medioevale, la basilica era frequentata da pellegrini e da crociati, essendo situata sulla via Francigena diretta a Roma. La cattedrale \u00e8 stata oggetto nel corso dei secoli di numerosi interventi di abbellimento.\nLa chiesa di San Francesco \u00e8 una chiesa precedente alla nascita del santo e a lui dedicata successivamente con l'affidamento nel 1253 ai frati francescani (precedentemente si chiamava chiesa di Santa Maria). La torre campanaria (tre piani) a fianco \u00e8 di epoca rinascimentale (1506), ma il portale risale all'XI secolo. In origine la chiesa aveva forme gotiche poi fu adattata a canoni barocchi nel 1747.\nAl centro della piazza principale \u00e8 presente una statua, realizzata da Tito Sarrocchi, che raffigura l'anatomista e chirurgo Girolamo Fabrizio, nato proprio nella piccola cittadina e diventato poi famoso a Padova, dove comp\u00ec gli studi e poi divenne un prestigioso medico, professore e ricercatore italiano.\nArchitetture militari.\nAcquapendente nel Medioevo era circondata da una cinta muraria della quale sfortunatamente non resta molto perch\u00e9 fu distrutta nei momenti di espansione della cittadina, resta comunque una delle torri principali, la torre Julia de Jacopo, recentemente ristrutturata e oggi adibita a centro informativo.\nArchitetture civili.\nL'influenza degli artisti toscani \u00e8 evidente nella decorazione a \"bugnato\" di palazzo Viscontini che presenta affreschi e un grande giardino all'interno ma anche inusuali grandi finestre, ed \u00e8 la massima espressione di architettura rinascimentale aquesiana.\nAree naturali.\nSul territorio del comune di Acquapendente si trova la riserva naturale Monte Rufeno, che si estende per 2 893 ettari in posizione nord-nordest nel territorio aquesiano.\nNella frazione di Torre Alfina, fra i pi\u00f9 bei borghi medievali d'Italia, si trova il castello ristrutturato Monaldeschi-Cahen con annesso bosco.\nCultura.\nIstruzione.\nScuole.\nDal 2015 vi \u00e8 stato una fusione degli istituti scolastici dell'area che hanno portato alla creazione dell'Istituto Omnicomprensivo intitolato a Leonardo da Vinci e che raccoglie tutti i tipi di scuole presenti:\nMusei.\nAl centro dell'abitato \u00e8 collocato, seguendo il tragitto della Francigena il museo della citt\u00e0, articolato in tre sedi (torre Julia de Jacopo con i reperti ceramici arcaici e rinascimentali, chiostro di San Francesco con la Pinacoteca e il palazzo vescovile). Presso il palazzo vescovile si trova una grande sezione (reperti ceramici, dipinti e raccolta demoetnoantropologica) del museo della citt\u00e0 di Acquapendente le cui collezioni (diocesana e civica) formano un ricco patrimonio statuario, pittorico e architettonico.\nIn localit\u00e0 Casale Giardino, nella frazione di Torre Alfina, si trova il museo del fiore, in una delle vallette della riserva naturale Monte Rufeno.\nTeatri.\nTeatro Boni.\n\u00c8 un teatro classico all'italiana, che oggi ospita 250 posti a sedere divisi fra platea e 3 ordini di palchetti e che a oggi rappresenta una tradizione antica e ben presente nella vita della comunit\u00e0.\nLe origini risalgono al 1802 quando importanti famiglie del paese fecero costruire, sul preesistente \"Teatro dei Granai\" al numero 9 di piazza Regina Margherita, una struttura denominata \"Teatro dell\u2019Orto\", denominazione dovuta alla localizzazione di un orto di propriet\u00e0 del convento di Sant\u2019Agostino nella piazza antistante. Nel 1869 il teatro viene dichiarato inagibile e rimane inattivo fino al 1895, quando il nuovo proprietario Tommaso Boni, decide di ripristinarlo prevedendone una ricostruzione quasi totale. Dalla sua riapertura nel 1897 (che avvenne con \u201cLa Favorita\u201d di Gaetano Donizetti) il teatro rimase in attivit\u00e0 fino alla met\u00e0 degli anni \u201980, per poi rimanere inattivo fino al 2005, quando l'acquisto e il successivo restauro da parte del comune lo ha riportato in vita. Quest\u2019ultima opera di ristrutturazione ne ha mantenuto le caratteristiche ottocentesche, andando nel contempo incontro alle moderne esigenze di spettacolo e sicurezza fondamentali per la diffusione di questa particolare forma d\u2019arte. Dalla riapertura il teatro viene gestito dall\u2019associazione Te.Bo. la quale vi organizza stagioni teatrali e altre iniziative culturali legate allo spettacolo dal vivo. La struttura ospita anche un \"Caff\u00e8 del teatro\" aperto solo in occasione degli spettacoli e all\u2019interno del quale \u00e8 possibile programmare incontri culturali o consultare libri e materiale multimediale relativi alle attivit\u00e0 svolte e alle molteplici forme dello spettacolo dal vivo.\nAnfiteatro Cordeschi.\nSi trova lungo la strada provinciale che da Acquapendente porta a Onano e anche questa struttura \u00e8 gestita dall'Associazione Te.Bo. Fu inaugurato nel 1938 per merito della famiglia Cordeschi che ne volle la costruzione, per soddisfare a quei tempi le esigenze delle nuove generazioni che chiedevano spazi pi\u00f9 ampi e adeguati per gli spettacoli.\nLa struttura \u00e8 estremamente caratteristica e ricorda, per forma e dimensioni, alcuni dei pi\u00f9 famosi Teatri Elisabettiani, come il Globe Theatre di Londra o i classici Corral de comedias spagnoli. L\u2019Anfiteatro \u00e8 stato recentemente oggetto di importanti lavori di manutenzione straordinaria e messa a norma della struttura: \u00e8 stato inaugurato nuovamente a luglio 2009 dopo circa 3 anni di interventi. L\u2019opera di ristrutturazione ha fatto s\u00ec che conservasse la semplicit\u00e0 originale, sia dal punto di vista architettonico sia dei materiali utilizzati, con un occhio di riguardo naturalmente alle nuove forme di risparmio energetico e tutela dell\u2019ambiente. \u00c8 per vocazione un Teatro che ospita rassegne ed eventi nella stagione estiva.\nGeografia antropica.\nFrazioni.\nSituata al margine settentrionale dell'altopiano dell'Alfina, a circa 9\u00a0km di distanza da Acquapendente, ha una popolazione di circa 345 abitanti ed \u00e8 inserita tra i borghi pi\u00f9 belli d'Italia.\nIl paese si trova lungo la strada provinciale che da Acquapendente porta a San Casciano dei Bagni, in Provincia di Siena. \u00c8 molto vicino ai confini fra Lazio e Toscana, e al Lago di San Casciano. A est del paese si trova la Riserva naturale Monte Rufeno e scorre il piccolo torrente Rio Tirolle.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 549 imprese operanti nel territorio comunale, che rappresentavano il 2,35% del totale provinciale (23.371 imprese attive), hanno occupato 1.513 addetti, il 2,55% del dato provinciale (59.399 addetti); in media, ogni impresa nel 2015 ha occupato poco meno di tre persone (2,76).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte della ceramica e della terracotta.\nInfrastrutture e trasporti.\nStrade.\nAcquapendente \u00e8 attraversata dalla via Cassia. Inoltre, tramite la Strada Provinciale 49 \"Onanese\", \u00e8 collegata a Onano, e tramite la strada provinciale 124 \"Torretta\" a Grotte di Castro.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Acquapendente pass\u00f2 dalla provincia di Roma a quella di Viterbo.\nAltre informazioni amministrative.\nFa parte della Comunit\u00e0 Montana Alta Tuscia Laziale.\nSport.\nImpianti sportivi.\nStadio.\nNel 1956 \u00e8 stato costruito lo stadio intitolato oggi a \"Dario Dante Vitali\", il sindaco di Acquapendente che tanto si impegn\u00f2 per la costruzione dello stesso.\nIl campo, con manto in erba, ha una capacit\u00e0 di 3.000 persone, sebbene durante un concerto di Claudio Villa negli anni 70, venisse registrata una affluenza massima di 6.000 persone.\nLo stadio, negli anni 60 e 70, ha ospitato i ritiri estivi di squadre di Serie A come Fiorentina, Cagliari, Bologna, Lazio, Spal, Perugia e Catania.\nLa pista dei cavalli intorno al campo da gioco, ha ospitato fino a 20 anni fa importanti raduni ippici di corse al galoppo dove le monte venivano effettuate dai fantini del Palio di Siena.\nLa struttura oggi ospita le partite casalinghe delle due societ\u00e0 calcistiche della cittadina e i tradizionali fuochi di \"Sant'Ermete\" nonch\u00e9 numerose altre manifestazioni sportive.\nNel corso degli anni lo Stadio ha ospitato diversi concerti fra cui quelli di Claudio Villa, Pooh, Premiata Forneria Marconi, Toto Cutugno, I Vianella, I Nomadi.\nCampo Boario.\nOltre allo stadio Dante Vitali, il comune dispone di un altro terreno di gioco in erba sintetica denominato \"Campo Boario\" che prevede circa 100 posti in una piccola tribuna scoperta.\nPalazzetto dello Sport.\nNegli anni 80 incominci\u00f2 la costruzione del Palazzetto dello Sport che si complet\u00f2 poi negli anni 2000 dopo molte problematiche amministrative. Attualmente il palazzetto dispone di circa 800 posti seduti sulle due tribune, 4 spogliatoi e viene utilizzato per la pratica di pattinaggio a rotelle, calcio a 5, basket, pallavolo, tennis.\nCentro Sportivo.\nIl Tennis Club Acquapendente, situato sempre nell'area del Palazzetto e del Campo Boario, dispone di diversi campi da tennis in terra battuta sia all'aperto sia al coperto e ospita ogni anno i campionati nazionali di tennis."}
{"id": "269206", "revid": "106456", "url": "https://it.wikipedia.org/wiki?curid=269206", "title": "Caccia selvaggia", "text": "La caccia selvaggia o schiera furiosa \u00e8 un tema mitologico e folcloristico originario dell'Europa settentrionale, centrale e occidentale. La struttura narrativa di tutte le versioni del mito si fonda su questa premessa: un corteo notturno di esseri sovrannaturali attraversa il cielo (o il terreno), mentre \u00e8 intento in una furiosa battuta di caccia, con tanto di cavalli, segugi e battitori al seguito.\nFra i protagonisti della battuta di caccia nelle varie culture si possono citare Odino, re Art\u00f9 (Britannia), Carlo Magno (Francia), Herla (Britannia), Nuada (Irlanda), Arawn (Galles), re Waldemar (Danimarca), l\"'exercito antiguo\" (Spagna), e Wotan con il suo \"wilde Jagd\" (\"caccia selvaggia\") in Germania. Si possono raggruppare le varianti secondo quattro classi, a seconda che il corteo soprannaturale sia composto da: soli animali (la maggioranza dei casi); anime dannate; esseri mostruosi o dalle origini comunque ultraterrene; un corteo guidato da un capogruppo, in genere legato alle forze ctonie.\nEssere testimoni della Caccia selvaggia viene considerato presagio di catastrofi e sciagure; i mortali che si trovano sul cammino del corteo sono in genere destinati a essere uccisi (rapiti e portati nel Regno dei Morti).\nOrigini.\n\u00c8 un'immagine mitica del folklore europeo. Originaria di Germania e Britannia, si \u00e8 diffusa in molte altre regioni europee, dalla Scandinavia alla zona delle Alpi.\nNelle varie tradizioni popolari quest'immagine viene inserita in diversi racconti e leggende; ma la radice originaria della credenza della Caccia selvaggia affonda nella mitologia nordica: il dio Wotan (cio\u00e8 Odino), psicopompo, nelle notti del Sacro Periodo (cio\u00e8 quello che comprende i dodici giorni successivi al solstizio d'inverno) a cavallo di Sleipnir dalle Otto Zampe, mostruoso cavallo grigio, guida il corteo delle anime dei soldati morti in battaglia, in una vorticosa ridda (raid, assalto) attorno alla Terra.\nNella schiera dei morti talvolta viene, pi\u00f9 precisamente, descritta la schiera di coloro che hanno perso la vita anzitempo (come i bambini non battezzati o i soldati caduti in battaglia). Le tradizioni sull\"'esercito furioso\" sono state interpretate come una configurazione mitica e rituale in cui si esprimerebbe, attraverso il riferimento a Wotan, una remota e persistente vocazione guerriera dei maschi germanici. Se l'immagine della cavalcata notturna \u00e8 estranea alla mitologia greco-romana, \u00e8 invece presente in quella dei Celti, nella figura della dea Epona, sempre associata ai cavalli. Questa dea era una divinit\u00e0 mortuaria, spesso rappresentata con una cornucopia simbolo dell'abbondanza; a lei si sovrapporr\u00e0 successivamente la dea romana Diana. Ad Epona poi si collegavano anche altre figure del mondo religioso celtico (come la dea notturna \"Queen Mab\"), tramontate con l'arrivo del Cristianesimo. Nel corso del Medioevo questo nucleo mitico aliment\u00f2 anche una tradizione cortese. Si tratta dei romanzi del ciclo arturiano nei quali Re Art\u00f9 appare come un vero re dei morti. La sua raffigurazione in groppa ad un caprone sul mosaico di Otranto (XII secolo), cos\u00ec come la sua comparsa, dopo un secolo, alla testa della \"caccia selvaggia\", testimonia la contiguit\u00e0 tra rielaborazioni letterarie e credenze folkloriche incentrate sul rapporto con l'aldil\u00e0. Il viaggio di eroi come Erec, Perceval, Lancillotto verso castelli misteriosi, che un ponte, un prato o una landa separano dal mondo degli uomini, \u00e8 stato riconosciuto come un viaggio verso il mondo dei morti.\nLe varie terminologie.\nIl nome con cui viene indicata la mitica Caccia selvaggia cambia di nazione in nazione attraverso l'Europa, ma anche spostandosi da una singola regione all'altra. In Inghilterra si chiama \"Wild Hunt\", in Scozia \"Sluagh\", in Germania \"Wutende heer\", in Francia \"Chasse Arthur\", in Svizzera \"Struggele selvaggia\". Considerando solamente l'Italia, viene definita in Lombardia \"Caccia Morta\" (o Cascia Morta in dialetto lombardo) o \"Caccia del Diavolo\", in Piemonte \"Corteo dla Berta\" o \"C\u00e0sa d'i can\u00e8tt\", nel bellunese \"Caza selvarega\" o \"Caza noturna\", in Trentino \"Cazza selvadega\" o \"Ciaza Mata\" in Val di Non, in Valsassina \"Kasa selvadega\"."}
{"id": "269209", "revid": "115723263", "url": "https://it.wikipedia.org/wiki?curid=269209", "title": "Edilio Rusconi", "text": "Biografia.\nFiglio di un orafo, Mario (Milano 1891-1966), Edilio Rusconi prese il nome dal nonno pistoiese. Trascorse parte dell'infanzia a Bruxelles con la famiglia, poi torn\u00f2 a Milano dove segu\u00ec gli studi classici. Nel 1940 si laure\u00f2 in Lettere all'Universit\u00e0 Cattolica con una tesi su Alfredo Panzini, vincendo anche un Littoriale della cultura e dell'arte. Fu scrittore prima di dedicarsi al giornalismo: conobbe Eugenio Montale, Giancarlo Vigorelli, Piero Bargellini e Curzio Malaparte. Nei primi anni quaranta fu critico letterario del settimanale \u00abSettegiorni\u00bb, edito da Rizzoli. Nel 1942 usc\u00ec il suo primo libro, \"Giorni sul fiume ed altri racconti\". Fervente cattolico, durante la Resistenza fece parte del gruppo di Edgardo Sogno. Catturato nel 1944 dai tedeschi, fu deportato in Germania e internato. Nel gennaio 1945 riusc\u00ec a fuggire dal lager di Dresda e a ritornare in Italia.\nNel secondo dopoguerra fu chiamato dall'editore Angelo Rizzoli a dirigere \"Oggi\", un settimanale d'attualit\u00e0 che la casa editrice voleva rilanciare; il settimanale esord\u00ec il 25 luglio 1945, prima dei giornali concorrenti e venne da Rusconi portato al successo. Rizzoli aveva proposto il seguente accordo al giornalista: per ogni copia venduta in pi\u00f9 del settimanale concorrente \"L'Europeo\" gli avrebbe dato mezza lira in regalo. La scommessa fu vinta cos\u00ec largamente che nel 1956 Rizzoli trov\u00f2 un pretesto per sostituire Rusconi alla direzione.\nNel 1954 inizi\u00f2 l'attivit\u00e0 di editore, acquistando con Pietro Paolazzi le testate \"Gioia\" e \"Rakam\" dall'imprenditore Giuseppe Vismara. Nel novembre 1956 decise di fondare una propria casa editrice, la \u00abRusconi e Paolazzi\u00bb. La prima pubblicazione della Rusconi e Paolazzi fu il mensile \"La lettura\" (febbraio 1957). A partire dall'agosto 1958 la Rusconi e Paolazzi pubblic\u00f2 anche la rivista \"Il Verri\", diretta da Luciano Anceschi e dal 1959 al 1961 due collane librarie del Verri stesso (\"Biblioteca del Verri\" e \"Quaderni del Verri\"), in cui esord\u00ec Giuseppe Pontiggia con \"La morte in banca\" (1959). Parallelamente ai periodici culturali, Rusconi avvi\u00f2 la pubblicazione di un settimanale popolare, \"Gente\", nato nel 1957, di cui mantenne per oltre vent'anni la direzione. \"Gente\" ottenne un vasto successo, tale da superare il concorrente \"Oggi\", cos\u00ec come con \"Oggi\" Rusconi aveva surclassato nelle vendite l'altro concorrente \"L'Europeo\". Acquist\u00f2 il \u00abCorriere dello Sport\u00bb e fu, per un breve periodo, direttore del quotidiano.\nA partire dal 1947 Rusconi fece parte della giuria del premio Bagutta, mentre nel 1962 fond\u00f2, con la collaborazione degli industriali del Veneto, il premio Campiello. Rusconi fece parte della giuria fino al 1969. Nel 1964 rilev\u00f2 il settimanale \"Eva\", che rinomin\u00f2 \"Eva Express\". Nel 1966 decise di terminare la collaborazione con Paolazzi e fond\u00f2 la \u00abRusconi Editore\u00bb (dal 1968 \u00abRusconi Editore S.p.A.\u00bb). Nel 1969 nacque la Divisione Libri, che Rusconi affid\u00f2 ad Alfredo Cattabiani prima (1969-1978) ed a Raffaele Crovi poi (1978-1980). La casa editrice si impose con opere come \"Il Signore degli Anelli\" di J. R. R. Tolkien, \"Difesa della luna\" di Guido Ceronetti, \"Heliopolis\" e \"Eumeswil\" di Ernst J\u00fcnger, nonch\u00e9 \"Il quinto evangelio\" di Mario Pomilio; inoltre ebbe successo con le collane saggistiche. \nNel 1971 l'editore milanese sigl\u00f2 un accordo per la vendita degli spazi pubblicitari alla Sipra. L'accordo sorprese il mercato poich\u00e9 la Sipra era la concessionaria della Rai e non trattava coi privati. Negli anni successivi il catalogo riviste si ampli\u00f2 con \"Gente Motori\" (1972), \"Il Settimanale\" (1974-1977), \"Tuttomoto\" (1976), \"Gente Viaggi\" (1976), \"Musica Jazz\" (1981), e altri periodici di successo. Dopo un tentativo, fallito, di entrare nella propriet\u00e0 del Messaggero nel 1973, nel 1984 Rusconi entr\u00f2 nel settore dei quotidiani rilevando la propriet\u00e0 del milanese \"La Notte\". \nNell'agosto 1973 Rusconi fond\u00f2 la Rusconi Film. La casa produsse quattro lungometraggi, tre dei quali uscirono nel 1974: \"Alla mia cara mamma nel giorno del suo compleanno\", diretto da Luciano Salce, \"Anno uno\", diretto da Roberto Rossellini e \"Gruppo di famiglia in un interno\", diretto da Luchino Visconti che vinse il David di Donatello. Nel 1975 produsse il quarto e ultimo film, \"Bianchi cavalli d'agosto\", diretto da Raimondo Del Balzo.\nFinita la parentesi cinematografica, nel 1976 Rusconi entr\u00f2 nel mondo delle nascenti televisioni private lanciando un'emittente a Roma (Quinta Rete) e una al nord (Antenna Nord, 2 maggio 1977). Furono la base per la creazione di un network di carattere nazionale, che fu costituito nel gennaio 1982 unendo 20 emittenti regionali: Italia 1. L'esperienza televisiva di Rusconi si concluse alla fine dello stesso anno, con la cessione del network alla Fininvest di Silvio Berlusconi per 32 miliardi di lire.\nNel 1988 Rusconi era il terzo editore italiano. Alle elezioni europee del 1994 si candid\u00f2 nelle liste del Partito Popolare Italiano nella circoscrizione nord-occidentale. Circa tre settimane prima della consultazione annunci\u00f2 per\u00f2 il proprio ritiro. Il suo nome rimase comunque nella lista e raccolse circa 10.000 preferenze.\nRusconi mor\u00ec nel luglio 1996 a 79 anni, lasciando la moglie Luciana e il figlio Alberto unici eredi.\nNel 1999 Alberto Rusconi vendette la casa editrice al gruppo editoriale francese Hachette. Nel 2000 il marchio Rusconi Libri e tutti i relativi titoli a catalogo sono stati ceduti all'editore Caimi, proprietario di RL Gruppo Editoriale.\nOpere.\nPrima di dedicarsi a tempo pieno al giornalismo e avviare la sua fortunata carriera imprenditoriale, Rusconi fu uno scrittore. I suoi libri:"}
{"id": "269217", "revid": "88740", "url": "https://it.wikipedia.org/wiki?curid=269217", "title": "Statira II", "text": "Fu la seconda moglie di Alessandro Magno, che conobbe durante la sua prigionia avvenuta in conseguenza alla battaglia di Isso, dove l'esercito persiano di suo padre Dario III venne sconfitto dai Macedoni. Il matrimonio tra lei (all'epoca sedicenne) ed il conquistatore macedone venne celebrato secondo l'usanza persiana a Susa, durante le solenni celebrazioni di altri ottanta matrimoni misti, fortemente voluti da Alessandro.\nIncinta al momento della morte del consorte, fu assassinata poco dopo da Rossane, prima moglie di Alessandro e anch'essa incinta, prima che potesse partorire un erede."}
{"id": "269221", "revid": "10369", "url": "https://it.wikipedia.org/wiki?curid=269221", "title": "Habichtsburg", "text": ""}
{"id": "269223", "revid": "121413977", "url": "https://it.wikipedia.org/wiki?curid=269223", "title": "Return on investment", "text": "Il return on investment (ROI) o ritorno sull'investimento o indice di redditivit\u00e0 del capitale investito \u00e8 un indice di bilancio che indica la redditivit\u00e0 e l'efficienza economica della gestione caratteristica a prescindere dalle fonti utilizzate: esprime, cio\u00e8, quanto rende il capitale investito in quell'azienda.\ndove per risultato operativo si intende il risultato economico della sola gestione caratteristica, mentre per capitale investito netto operativo si intende il totale degli impieghi caratteristici al netto degli ammortamenti e degli accantonamenti, ossia l'Attivo Totale Netto meno gli Investimenti Extracaratteristici (investimenti non direttamente afferenti all'attivit\u00e0 aziendale, ad esempio immobili civili). In sintesi, si tratta di un rapporto tra il risultato operativo globale dell'azienda e il capitale (calcolato in media) investito nell'esercizio economico, nel corso di uno stesso anno d'esercizio.\nDescrizione.\nI maggiori difetti di tale indice sono:\nPer poter giudicare questo indice bisogna confrontarlo con il costo medio del denaro: se il ROI \u00e8 inferiore al tasso medio di interesse sui prestiti (il debito), la remunerazione del capitale di terzi farebbe diminuire il Return on equity (ROE), si avrebbe cio\u00e8 una leva finanziaria negativa: farsi prestare capitali porterebbe a peggiorare i conti dell'azienda. Viceversa, se il ROI dell'azienda \u00e8 maggiore del costo del denaro preso a prestito (il debito), farsi prestare denaro e usarlo nell'attivit\u00e0 produttiva porterebbe ad aumentare i profitti e migliorare i conti.\nL'analisi del ROI pu\u00f2 essere ulteriormente approfondita scomponendo l'indice nei seguenti fattori:\ndove il ROS \u00e8 il return on sales, mentre il ROT \u00e8 il tasso di rotazione del capitale investito.\nTale scomposizione del ROI nelle sue determinanti fondamentali, consente di valutare se le variazioni di tale indice sono dovute ad una modificazione del tasso di redditivit\u00e0 sul venduto (ROS) o se si \u00e8 modificato il tasso di rotazione del capitale investito (ROT).\nDunque, in definitiva, il ROI consente di misurare il ritorno finanziario dell'attivit\u00e0 tipica dell'impresa.\nformula_3\nformula_4\nformula_5\nformula_6\nformula_7\nformula_8\nformula_9"}
{"id": "269224", "revid": "16784", "url": "https://it.wikipedia.org/wiki?curid=269224", "title": "Aare", "text": ""}
{"id": "269225", "revid": "32014", "url": "https://it.wikipedia.org/wiki?curid=269225", "title": "Ogg Vorbis", "text": ""}
{"id": "269226", "revid": "73843", "url": "https://it.wikipedia.org/wiki?curid=269226", "title": "Ordo Supremus Militaris Templi Hierosolymitani", "text": "L'Ordo Supremus Militaris Templi Hierosolymitani o \"OSMTH\" (\"Sovrano Ordine Militare del Tempio di Gerusalemme\"), negli USA contraddistinto dalla sigla SMOTJ (Sovereign Military Order of the Temple of Jerusalem), \u00e8 un gruppo neotemplare che si definisce una societ\u00e0 cavalleresca cristiana ecumenica.\nL'associazione si richiama alla tradizione spirituale cavalleresca e cristiana dell'antico Ordine dei Templari, pur senza sostenere una discendenza diretta sulla base della cosiddetta \"Charta Transmissionis\" di Larm\u00e9nius. Non avendo alcun collegamento con una fons honorum non \u00e8, propriamente e giuridicamente, un ordine religioso cavalleresco.\nStoria.\nStoricamente l'ordine Templare fu sciolto irrevocabilmente da papa Clemente V il 22 marzo 1312, con la bolla \"Vox in excelso\", che comminava la scomunica automatica a chiunque avesse tentato di far risorgere l'ordine soppresso, o di utilizzarne l'abito e le insegne.\nL'Ordo Supremus Militaris Templi Hierosolymitani, una delle numerose associazioni che si ispirano alla tradizione templare, nacque nel 1995 e si registr\u00f2 in Svizzera nel 1999. , che,pur distinti da denominazioni e sigle leggermente diverse, dichiarano dai propri organi di comunicazione ufficiali la comune appartenenza.\nL'attivit\u00e0 comprende opere caritatevoli e la ricerca storico-antiquaria sul Medioevo. Dalle pagine del proprio sito web l'associazione vanta un accreditamento come ONG da parte dell'United Nations Economic and Social Council (ECOSOC). Accreditamento che risale al 2002 ed \u00e8 consultabile nel sito dell'ordine.\nIn un'epoca ov'\u00e8 di particolare tendenza tutto quanto si richiama agli ancestri, alle riscoperte identitarie vere o presunte, con divagazioni nel fantasy, non stupisce che gli ideali, la struttura e persino il mantello da cerimonia dell'OSMTH abbiano ispirato varie altre associazioni, come i neotemplari del Trust PTHM ONLUS di Taranto (Priorato del Tempio Hierosolimitano di Mik'ael), dedicato a San Michele Arcangelo, a cui hanno aderito personaggi della cultura e della politica italiana."}
{"id": "269227", "revid": "125992860", "url": "https://it.wikipedia.org/wiki?curid=269227", "title": "Death SS", "text": "I Death SS sono un gruppo musicale heavy metal italiano, formatosi nel 1977. Nonostante utilizzino nomi d'arte stranieri, i membri del gruppo sono tutti italiani. Il gruppo si form\u00f2 a Pesaro, per poi trasferirsi a Firenze e fu tra i primissimi gruppi metal della penisola.\nBiografia.\nLe origini.\nI Death SS nascono artisticamente nel 1977 dall'incontro del cantante Steve Sylvester (pseudonimo di Stefano Silvestri) con il chitarrista e organista Paul Chain (Paolo Catena). Il nome del gruppo, le cui due \"S\" derivano dalle iniziali del cantante, non ha originariamente un significato preciso; anni dopo comincer\u00e0 a essere ufficialmente inteso come abbreviazione di \"In Death of Steve Sylvester\", che significa \"in morte di Steve Sylvester\". I due fondatori sono uniti dalla passione per il punk e per gruppi come Black Sabbath, Black Widow, Alice Cooper e Kiss. A loro si uniscono in seguito un secondo chitarrista, Claud Galley (Claudio Galeazzi, in seguito anche al basso), il bassista Danny Hughes (Daniele Ugolini) e il batterista Tommy Chaste (Tommaso Castaldi).\nCaratteristica peculiare del gruppo \u00e8 l'interesse verso i temi dell'occulto, del satanismo e dell'orrore mutuato anche dal vasto immaginario prodotto da cinema e letteratura gotica ed applicato \"visivamente\" ai componenti del gruppo. I membri della band, infatti, rivestono ognuno il ruolo di un personaggio ispirato a storie di terrore (il vampiro, la morte, il negromante, il licantropo, lo zombie, la mummia) e tutte queste particolarit\u00e0 varranno al genere proposto dai Death SS l'appellativo di \"horror music\" o anche \"horror metal\".\nI primi due anni di attivit\u00e0 vengono spesi in parte nella ricerca di musicisti adeguati al progetto, che quindi - oltre alle indispensabili doti musicali - siano mossi da interessi analoghi e dotati della giusta attitudine e del cosiddetto \"phisique du role\" per impersonare le rispettive parti.\nLa prima defezione avviene infatti un anno dopo la formazione, quando Daniele Ugolini viene espulso a causa della sua dipendenza dalla droga (che lo porter\u00e0 alla morte nel 1983), e sostituito con Gabriele Tommasini, che assume anch'egli lo pseudonimo di Danny Hughes per non rompere una sorta di \"patto magico\". Nel 1979 anche Tommaso Castaldi abbandona il gruppo per problemi personali e come sostituto viene scelto Franco Caforio, che richiamando il nome d'arte del suo predecessore si fa chiamare Thomas Chaste. L'anno ancora successivo Caforio esce dalla band, in quanto distante dalle ideologie alla base del gruppo, e al suo posto entra Thomas \"Hand\" Chaste (Andrea Vianelli).\nLa neonata formazione si fa notare esibendosi in concerti considerati scioccanti e originali. Da un palco allestito con materiale trafugato da cimiteri (lapidi, teschi umani, corone funerarie, ecc.), coinvolge nella scena il pubblico con lanci di sangue, carne putrefatta, vermi e ossa e mette in scena \"performance\" irriverenti.\nPer ragioni mai del tutto chiarite, Steve Sylvester abbandona il gruppo nel 1982. Paul Chain decide di far proseguire l'attivit\u00e0 dei Death SS assieme a Galley e Chaste sostituendo Sylvester con un altro cantante, Sanctis Ghoram, prima di intraprendere la carriera solista abbracciando la musica sperimentale. Dopo la pubblicazione di alcuni \"demo tape\", e la partecipazione a due compilation curate da Beppe Riva, giornalista legato alla rivista \"Rockerilla\" (di cui la seconda, \"Heavy Metal Eruption\" del 1983, costituisce uno spaccato della scena metal italiana di quegli anni), il debutto discografico della band \u00e8 previsto per il 1983 con l'uscita dell'EP \"Evil Metal\", che per\u00f2 viene presto ritirato dalla pubblicazione, quando ci si rende conto della presenza di imprevisti difetti di incisione, dovuti probabilmente a un'errata masterizzazione, in tutte le copie distribuite. Il disco diviene un oggetto ricercato dai collezionisti, contribuendo ad alimentare l'alone misterioso che circola attorno al gruppo. Nel 1984, poco prima di sciogliersi durante quello stesso anno, i Death SS fanno un'apparizione televisiva all'interno della trasmissione \"Mister Fantasy\" su Raiuno, dove viene celebrato una sorta di processo all'heavy metal con Beppe Riva nei panni della difesa. Di l\u00ec a poco, i componenti del gruppo rimasti entrano a far parte di un progetto denominato Paul Chain Violet Theatre.\nNel 1987 Paul Chain fa uscire (postumo) \"The Story of Death SS. 1977-1984\", l'album che raccoglie le canzoni della band e che, secondo le sue parole, vuole commemorare \"un gruppo avanguardistico per quegli anni\".\nGli esordi.\nNel frattempo Sylvester si \u00e8 trasferito a Firenze e l\u00ec, nel 1988, riforma la band con altri musicisti. \u00c8 infatti a partire da quell'anno che ha inizio la produzione discografica ufficiale, con l'album \"...in Death of Steve Sylvester\", definito da parte della critica come un \"concept\" sulla paura e sul terrore.\nI brani proposti in questo primo lavoro fanno parte del repertorio delle origini della band, e vengono ri-arrangiati e ri-registrati in studio con Andy Fois (che entra nella band con lo pseudonimo di Kurt Templar) e Dario Caroli, rispettivamente chitarrista e batterista dei Sabotage. Il debutto dal vivo della riformata compagine avviene al teatro Aurora di Scandicci (FI), sempre nel 1988.\nIl disco porta alla realizzazione - in breve tempo - anche del secondo album, \"Black Mass\" (1989), contenente classici come \"Kings of Evil\", \"Horrible Eyes\" e la title track, ed apre la strada per ulteriori esibizioni anche nel nord Italia, tra cui Milano dove fanno da spalla a King Diamond.\nDopo il fallimento della Metal Master Records il gruppo firma un contratto con la Contempo Records per la realizzazione, nel 1991, dell'album \"Heavy Demons\", stavolta, con una formazione - ad eccezione del leader Sylvester - del tutto rinnovata.\nNel 1992 il gruppo realizza poi l'album live \"The Cursed Concert\".\nDopo alterne vicende contrattuali, il gruppo approda nel 1996 ad un accordo con la Self Distribuzione Spa, assieme alla quale Steve Sylvester fonda la Lucifer Rising Records, etichetta che lo vede impegnato anche nella funzione di direttore artistico.\nPrimo lavoro pubblicato dall'etichetta \u00e8 la raccolta \"Horror Music - The Best of Death SS\", doppio album con inediti, brani storici e vecchi singoli, il tutto ri-masterizzato e corredato da un libretto biografico a colori.\nLa successiva pubblicazione nasce dalla concentrazione dell'intero catalogo della band, precedentemente frammentato su diverse etichette e di difficile reperibilit\u00e0, su quattro CD a lunga durata, ciascuno contenente diverse \"bonus-tracks\".\nNel 1997 i Death SS entrano negli Academy Studios inglesi, dove, sotto la guida di Mags e di Keith Appleton (Paradise Lost, My Dying Bride, Anathema, Cradle of Filth, ecc), registrano l'album \"Do What Thou Wilt\", caratterizzato da \"riff\" pesanti, elementi gotici, effetti horror campionati e voci femminili.\nPer la sua realizzazione si inserisce stabilmente in formazione il tastierista Oleg Smirnoff (Eldritch, Vision Divine). I testi sono una sorta di \"concept\" sull'opera magico-sessuale di Aleister Crowley, da sempre uno dei maggiori fulcri di ispirazione per la filosofia della band.\nA supporto del disco venne intrapreso un lungo tour, culminato con l'apparizione al festival Gods of Metal nel giugno 1998, assieme, tra gli altri, a Pantera e Black Sabbath. Alcuni frammenti di questo tour, con l'aggiunta di interviste e dei videoclip dei singoli estratti dall'album, sono stati poi pubblicati sulla home video \"The Night of the Living Death SS\", una sorta di documentario realizzato utilizzando le registrazioni effettuate durante il tour.\nLa svolta stilistica (1999-2002).\nLa quasi totalit\u00e0 dell'anno successivo viene impiegata per la creazione del nuovo album, un ulteriore e decisivo passo in avanti per l'evoluzione stilistica della band. Potendo infatti contare su un budget pi\u00f9 consistente, il gruppo chiama con s\u00e9 il produttore anglo-americano Neil Kernon (Queensr\u00ffche, Judas Priest, Dokken, Nevermore, ecc.) che segue il lavoro in ogni suo aspetto, dalla pre-produzione al missaggio finale, avvenuto in settembre presso gli studi Village Productions di Tornillo, in Texas. Nel nuovo album, i Death SS ritornano a quel genere \"horror music\" da loro stessi inventato, attingendo dalle atmosfere dei vecchi film e fumetti del terrore, miscelandole a riferimenti etnico-esoterici e moderna tecnologia \"industriale\".\nAltro fiore all'occhiello del nuovo lavoro \u00e8 la presenza del regista/poeta cileno Alejandro Jodorowsky, autore, tra l'altro, di pellicole come La montagna sacra, El Topo e Santa Sangre, che partecipa in qualit\u00e0 di autore ed interprete alla intro e alla outro del disco. L'opera \u00e8 stata intitolata Panic (2000), in omaggio al dio Pan, nume dell'amore, dello humour e della confusione. L'album, che \u00e8 stato preceduto dal singolo \"Hi-Tech Jesus\", insieme a versioni remix della \"title track\" (per la quale \u00e8 stato girato un nuovo videoclip), presenta degli inediti e la reinterpretazione di \"Jack the Ripper\", vecchio successo del compianto Screaming Lord Sutch.\nIn promozione a \"Panic\" \u00e8 stato intrapreso un nuovo tour, culminato con la presenza della band all'annuale appuntamento estivo \"Gods of Metal\", questa volta assieme a Testament e Slayer.\nIl resto dell'anno \u00e8 stato speso per la realizzazione di due nuovi singoli tratti da \"Panic\", \"Lady of Babylon\" e \"Let the Sabbath begin\", quest'ultimo presentato in doppia confezione digipak, assieme ad un bonus CD live registrato durante l'ultimo tour, e per la successiva realizzazione di un nuovo home video/DVD con i videoclip, gli spezzoni dei concerti e le curiosit\u00e0 dell'ultimo periodo. Il DVD include il videoclip del nuovo singolo \"Transylvania\" ed i brani dall'esibizione al festival Wacken Open Air 2001.\nAlla fine dell'estate 2001 la band conclude un accordo con il team di produttori David Shiffman (gi\u00e0 con Nine Inch Nails, Rage Against the Machine, Red Hot Chili Peppers, System of a Down, ecc.) e Fab. V. Zee Grossi, la cui vasta gamma di collaborazione spazia da Ice T a George Clinton, da Steve Vai a Nina Hagen. Questa collaborazione apre una nuova visione musicale ai Death SS, le cui classiche ed inconfondibili sonorit\u00e0 si arricchiscono ulteriormente con influenze elettroniche e alternative metal, unite ad influenze goth. Questa combinazione si manifesta nel il nuovo album \"Humanomalies\", una sorta di concept sul mondo dei \"freaks\".\nLa pausa.\nDopo il tour a supporto di \"Humanomalies\", tra la fine del 2004 e i primi mesi del 2005, la band si prende un periodo di pausa per organizzare le idee ed iniziare la composizione di un nuovo album. Questo lasso di tempo viene colmato con la stampa di una raccolta contenente anche vecchio materiale inerente alla primissima formazione della band del periodo 1977-1982. Il CD \u00e8 intitolato \"The Horned God of the Witches\", come il loro primo demo del 1981 di cui riprende anche la copertina.\nL'iniziativa porta il gruppo a interrompere momentaneamente le registrazioni del nuovo album per intraprendere un mini-tour in stile \"vintage\" a supporto dell'album, riutilizzando le vecchie scenografie e i primi costumi di scena.\nSuccessivamente la band raggiunge nuovamente il producer Fab. Vzee Grossi a Los Angeles per dare gli ultimi ritocchi al nuovo album in studio, che viene intitolato \"The Seventh Seal\".\nIl nuovo CD, uscito nei primi mesi del 2006 per la Lucifer Rising/Self e distribuito in Europa dall'etichetta svedese Regain, rappresenta un ulteriore passo in avanti nell'evoluzione stilistica della band, dove le atmosfere orrorifiche degli esordi sono miscelate con le sonorit\u00e0 pi\u00f9 dure e moderne delle ultime produzioni. In questo senso \"The Seventh Seal\" rappresenta un ponte ideale tra il passato, il presente ed il futuro della band. Al suo interno \u00e8 possibile ritrovare tutti gli stilemi musicali percorsi dal gruppo nel corso della sua trentennale carriera, dal brano di apertura \"Give 'em Hell\" (usata dalla Federazione Italiana di Wrestling come sigla di per i loro shows) alla conclusiva title-track con Clive Jones dei Black Widow al flauto e al sax. Il CD esce anche in una versione limitata, avvolto in una pergamena sigillata da una ceralacca rossa con inciso il marchio della band.\nDopo l'uscita di \"The Seventh Seal\", Steve Sylvester dichiara che per il momento il cammino della band \u00e8 compiuto, e decide di interrompere per alcuni anni l'attivit\u00e0 del gruppo, almeno fino a quando non vi saranno nuovi spunti musicali da perseguire.\nIl trentennale.\nNel 2007, a suggello del trentesimo compleanno del gruppo, viene dato alle stampe un doppio DVD antologico confezionato a forma di bara che, attraverso video clip, spezzoni di concerti, estratti inediti e retroscena, ripercorre alcuni momenti della sua vita, pi\u00f9 che altro a partire dal 1988.\nSempre nello stesso anno tramite il fan club ufficiale vengono prodotte e distribuite le fanzine \"in DEATH of Steve Sylvester\" ideate da Andrew Mcflower e Roby Manini, e vantano la collaborazione dello stesso Steve Sylvester. L'opera ha sempre lo scopo di raccontare i trent'anni appena trascorsi e lo fa con interviste, articoli e racconti di alcuni membri del gruppo.\nNel marzo 2008 i Death SS riappaiono dal vivo come headliners dell'Italian Gods Of Metal, festival con solo band italiane (tra le altre, Extrema, Sadist, Necrodeath), in quello che potrebbe essere il loro show d'addio, dopo un viaggio musicale durato trent'anni e dopo aver pubblicato tutti i sette \"sigilli magici\" definiti cos\u00ec da Steve Sylvester, come una sorta di patto da lui stipulato ad inizio carriera.\nI Death SS pubblicano un doppio digipak con il concerto dell'Italian Gods of Metal, contenente 10 canzoni, alcune delle quali mai pubblicate precedentemente in versione \"live\", e sette video, tra i quali l'inedito clip di \"Black Mass\". Come bonus track sono stati inclusi anche degli estratti dall'esibizione tenuta come headliner dell'Headbangers Open Air Festival in Germania, nel luglio 2008.\nEventi recenti.\nAlla fine del 2011 il cantante Steve Sylvester pubblica la sua biografia ufficiale, realizzata in collaborazione con il critico e giornalista Gianni Della Cioppa. Il libro \u00e8 incentrato principalmente sulla sua infanzia e sul suo ingresso nella prima formazione dei Death SS.\nNel 2012 viene annunciato il ritorno sulle scene della band e l'uscita dell'EP \"The Darkest Night\", che viene pubblicato il 21 dicembre 2012 e contiene il singolo omonimo, per il quale \u00e8 stato realizzato anche un videoclip. Il 14 febbraio 2013 esce un secondo videoclip, per l'inedito \"Ogre's Lullaby\", composto per la colonna sonora del film \"Paura 3D\" dei Manetti Bros.. Entrambi i brani fanno parte del nuovo album \"Resurrection\" la cui uscita \u00e8 avvenuta il 6 giugno 2013.\nAltre attivit\u00e0.\nTra tutti i membri che negli anni si sono susseguiti nella band, molti hanno collaborato a dei progetti paralleli (Sancta Sanctorum, Witchfield, W.O.G.U.E. e molti altri) o intrapreso carriere da solisti (Paul Chain, Steve Sylvester, Aldo Polverari, Thomas \"Hand\" Chaste), alcuni dei quali hanno anche riscosso parziale successo. La band \u00e8 presente nella colonna sonora del telefilm \"L'ispettore Coliandro\" (per il quale hanno fra l'altro composto l'inedita \"Revived\"), seguita fiction di Rai 2, e i suoi membri lo sono come attori nella puntata della IV stagione intitolata \"666\", dove interpretano loro stessi. Hanno inoltre recitato nel film horror Precognizioni (2010)."}
{"id": "269228", "revid": "1226", "url": "https://it.wikipedia.org/wiki?curid=269228", "title": "OSMTH", "text": ""}
{"id": "269230", "revid": "1318658", "url": "https://it.wikipedia.org/wiki?curid=269230", "title": "San Galgano", "text": "\u00c8 venerato come santo dalla Chiesa cattolica. La sua spada, conficcata nel terreno roccioso nell'eremo che porta il suo nome, \u00e8 meta di curiosi e devoti.\nAgiografia.\nSu Galgano vi sono pochi dati storici sicuri, come incerto \u00e8 il suo stesso cognome.\nNacque nel 1148 a Chiusdino, ora nella provincia di Siena, da Guido Guidotti e Dionigia, in una famiglia della nobilt\u00e0 locale e mor\u00ec il 30 novembre 1181, giorno della celebrazione liturgica.\nSecondo la ricostruzione di Giuseppe S. Costantini, il padre Guidotti, iscritto alla cittadinanza senese, era discendente dei conti Guidi, proprietari di gran parte del Valdarno, e spos\u00f2 una donna di pari lignaggio, come era consuetudine diffusa fra le nobili famiglie.\n\"San Michele Arcangelo era protettore e avvocato della famiglia Guidotti, i cui antenati avevano eretto chiese e altari in suo onore\". Dopo molti anni di matrimonio e sterilit\u00e0, ebbero il figlio e pochi giorni dopo la nascita presentarono il nome del nuovo arrivato durante una festa di ringraziamento cui partecip\u00f2 tutta Chiusdino.\nOmettendo i racconti in parte leggendari costruiti intorno alle vite dei santi, Costantini consult\u00f2 codici antichi, le biografie del santo scritte nel XV e XVI secolo da P. Libanori e P. Lombardelli, e gli scritti del monaco cistercense Rolando Pisano, testimone diretto dei fatti.\nSecondo la tradizione, fu un figlio a lungo desiderato ed era destinato, per i costumi dell'epoca, ad una vita da guerriero, quale cavaliere medievale, e nacque nel senese, durante le lotte dei signori locali, i della Gherardesca, i Pannocchieschi ed altri, per la supremazia politico-militare. Era un'epoca di violenze, soprusi e stupri vissuti anche in modo ludico, come manifestazione di vigore e vitalit\u00e0, ma sempre tesi ad affermare la propria forza e ad ampliare la propria sfera di dominio.\nFiglio di una famiglia molto religiosa e di preghiera, e allevato con molte premure, Galgano ebbe comunque giovent\u00f9 improntata al disordine e alla lussuria, salvo in seguito convertirsi alla vita religiosa e ritirarsi in un eremitaggio vissuto con la medesima intensit\u00e0 con cui aveva precedentemente praticato ogni genere di dissolutezze.\nIl luogo del suo eremitaggio \u00e8 conosciuto oggi come la Rotonda di Montesiepi.\nNel 1178, il padre Guidotto mor\u00ec.\nContesto storico.\nPer comprendere il significato della parabola esistenziale di Galgano occorre inquadrare storicamente l'intero periodo di lotte per la successione della Gran Contessa Matilde di Canossa. Il patrimonio della Gran Contessa era immenso, estendendosi dalla Toscana settentrionale alle sponde adriatiche della Romagna e fu lasciato, alla sua morte, alla Chiesa. Inizi\u00f2 cos\u00ec una lunga diatriba politico-legale che attravers\u00f2 il periodo e che culmin\u00f2 nello scontro fra i massimi poteri universali, Impero e Chiesa, scontro sempre latente, i cui protagonisti sarebbero stati prima papa Innocenzo III e poi Ludovico il Bavaro.\nIl testamento di Matilde fu impugnato dall'imperatore Enrico IV, che rivendic\u00f2 per diritto feudale il possesso dei beni canossiani. Fu un secolo di contese che attravers\u00f2 la Toscana e vide il disfacimento del cosiddetto stato canossiano. Questi problemi lambirono Chiusdino e il suo territorio, strettamente controllati dal vescovo di Volterra, senza tuttavia coinvolgerlo direttamente.\nChiusdino e la valle del Merse erano un feudo del vescovo di Volterra al quale rimasero fedeli fino alla loro conquista da parte di Siena. Il vescovo Pagano Pannocchieschi, esponente di un mondo feudale ormai al tramonto, guid\u00f2 la resistenza del castello di Chiusdino contro Siena, ma dovette arrendersi al \"nuovo\" e sottomettersi: era il 1215 ed il comune di Siena aveva vinto.\nLa vita del santo.\nFu tra questi fermenti che si svolse la vicenda di Galgano.\nLa vita di Galgano \u00e8 largamente ignota, data la scarsit\u00e0 dei documenti contemporanei.\nSono per\u00f2 certi il culto e gli edifici sacri a lui dedicati: la Rotonda che custodisce la spada infissa nella roccia e l'abbazia, i cui resti grandiosi testimoniano l'importanza e la diffusione del suo culto. Inoltre, il reliquiario della testa del santo \u00e8 conservato a Chiusdino nella prepositura di San Michele. Cenni biografici si ricavano da diverse \"Vitae\": l'anonima \"Legenda beati Galgani\", la \"Legenda beati Galgani confessoris\" di un anonimo cistercense e a lungo attribuita erroneamente a Rolando Pisano, la \"Leggenda di Sancto Galgano\", la \"Vita sancti Galgani de Senis\", la \"Vita beati Galgani\", oltre che dal processo di beatificazione del 1185.\nGalgano era un giovane violento e intento ad una vita di divertimenti e di piacere, finch\u00e9 cambi\u00f2 vita dopo due apparizioni di \"Misser santo Micchele arcangelo\" che voleva farne un Cavaliere di Dio e parte della celeste milizia: ebbe infatti due visioni successive in cui l'arcangelo Michele gli indic\u00f2 il suo percorso di vita, confermate anche dal Pisano.\nNella prima visione era tracciato il suo destino di cavaliere sotto la protezione dell'arcangelo stesso, mentre nella seconda l'arcangelo lo invitava a seguirlo.\nSeguendo l'arcangelo Galgano attravers\u00f2 un ponte molto lungo al di sotto del quale si trovava un fiume ed un mulino in funzione, il cui movimento simboleggia la caducit\u00e0 delle cose mondane.\nOltrepassato il ponte ed attraversato un prato fiorito, che emanava un profumo intenso e soave, raggiunsero Monte Siepi, dove, in una cappella rotonda, Galgano incontr\u00f2 Ges\u00f9, i dodici apostoli e la Vergine madre, che lo esortarono a condurre una vita eremitica e di penitenza, e gli promisero la protezione di Maria, in quanto regina degli angeli: fu quello il momento della conversione vera e propria, dopo l'apparizione di due anni prima.\nLa madre, pur devota, per non perdere il figlio, gli procur\u00f2 come promessa sposa una giovane e avvenente figlia di una delle pi\u00f9 nobili famiglie di Civitella. Galgano, per nulla intenzionato a sposarsi, mentre era in viaggio da Chiusdino a Civitella, ai primi di dicembre del 1180 part\u00ec e per due volte il cavallo si ferm\u00f2 e si rifiut\u00f2 di proseguire. La seconda volta, solo dopo una intensa preghiera rivolta al Signore, gli apparve Michele che prese le redini del cavallo e lo condusse a Monte Siepi, ad alcuni chilometri da Chiusdino, nello stesso luogo dove la visione gli aveva fatto incontrare gli apostoli. Qui Galgano, non riusciva a tagliare del legname con la spada per fare una croce: gettata la spada per terra, essa da sola si sarebbe conficcata fino all'elsa dentro una roccia, da cui nessuno pi\u00f9 riusc\u00ec ad estrarla.Quindi trasform\u00f2 il proprio mantello in saio e come tale lo indoss\u00f2.\nIniziava cos\u00ec la sua vita da eremita, cibandosi di erbe selvatiche e dormendo sulla nuda terra. Lott\u00f2 e sconfisse con la sua fermezza il demonio che lo tentava.\nDurante la sua assenza per un pellegrinaggio alle basiliche romane, tre monaci invidiosi cercarono di estrarre la spada dalla roccia per rubarla, ma non riuscendovi la vollero rompere per oltraggio. Il castigo di Dio fu immediato: uno cadde in un fiume ed anneg\u00f2, un altro fu incenerito da un fulmine ed un terzo fu afferrato per un braccio da un lupo e trascinato via, ma si salv\u00f2 invocando Galgano. Secondo la leggenda, le mani mummificate conservate nell'attigua cappella del Lorenzetti sarebbero proprio quelle del monaco invidioso, ma probabilmente si tratta dei resti dei primi seguaci di San Galgano rinvenute nel luglio 1694 nel sagrato della Rotonda: la radiodatazione col C14 le fa effettivamente risalire al XII secolo, quindi contemporanee a San Galgano.\nAl ritorno dal pellegrinaggio, Galgano trov\u00f2 la spada rotta e prov\u00f2 un grande dolore, ritenendosi responsabile per essersene allontanato; Dio per\u00f2, volendolo consolare, gli disse di ricomporre la spada posando il pezzo rotto sulla parte infissa nella roccia. Galgano obbed\u00ec e i due pezzi si saldarono perfettamente: la spada si ricostitu\u00ec pi\u00f9 forte di prima. L'episodio \u00e8 raffigurato in un dipinto conservato nella Pinacoteca nazionale di Siena, opera di Giovanni di Paolo (1403-1482). L'eremita costru\u00ec poi un romitorio e vi condusse una vita di meditazione e preghiera fino al giorno in cui la voce di Dio, in una luce immensa, gli annunci\u00f2 la sua morte.\nPresenziarono alla tumulazione del suo corpo Ildebrando Pannocchieschi, vescovo di Volterra ed i vescovi di Siena e Massa Marittima.\nAppena quattro anni dopo la sua morte, dopo che un'apposita commissione diretta dal cardinale Conrad di Wittelsbach ebbe condotto la relativa inchiesta, papa Lucio III lo proclam\u00f2 santo.\nCulto del santo e di San Michele Arcangelo.\nIl culto di san Galgano si diffuse rapidamente, specialmente nell'ambiente cavalleresco. Era un culto che parlava di cavalleria in cui, accanto a Galgano, vi era un coprotagonista, san Michele Arcangelo, un angelo, guerriero e vindice, quasi sempre rappresentato con la spada sguainata. Il culto di san Michele era diffusissimo in tutto il Medioevo ed era particolarmente sentito presso i guerrieri, come i Longobardi e i Franchi, la cui devozione si esprimeva con riti e pellegrinaggi, con la costruzione di chiese come Mont Saint-Michel in Francia e con la rappresentazione dell'angelo nella monetazione o negli stendardi. Era un culto particolarmente intenso, che talvolta assunse anche aspetti pagano-scaramantici: san Michele accompagnava sempre il guerriero, era sempre presente nell'animo del combattente, da qualunque parte stesse.\nL'arcangelo apparve nel VII secolo nella battaglia di Coronate fra le truppe del re longobardo Cuniperto contro il quale si pose Alachis con il proprio esercito e questa presenza, sentita come reale, dissuase per due volte Alachis dall'accettare la sfida a singolar tenzone lanciatagli dallo stesso Cuniperto. Alachis venne sconfitto ed ebbe tagliate le gambe e la testa, che fin\u00ec infilzata su una picca di Cuniperto. Quest'ultimo onorer\u00e0 grandemente san Michele.\n\u00c8 ancora san Michele che, offeso dal comportamento poco rispettoso degli ultimi re longobardi, abbandon\u00f2 il regno longobardo causandone le caduta.\nNel 1007 Tedaldo di Canossa addobb\u00f2 riccamente in onore di, fra altri san Michele, il monastero di famiglia nel mantovano (Abbazia di San Benedetto in Polirone) e cos\u00ec continu\u00f2 a fare il figlio Bonifacio.\nSan Michele \u00e8 un angelo che lotta, sempre incombente sia nelle battaglie che nelle scaramucce o nei duelli. Si vince o si perde grazie alla sua benevolenza o al suo abbandono, ma in questo \u00e8 sempre il giusto vendicatore delle offese e delle ingiustizie: \u00e8 il \"deus ex machina\" dello scenario bellico. \u00c8 l'angelo che svetta su Castel Sant'Angelo a Roma, anche se mostra la spada mentre sta per essere rinfoderata per segnare la fine di una pestilenza.\nCulto personale e preghiere a San Galgano.\nIl culto di san Galgano al giorno d'oggi \u00e8 in gran parte connesso con la preghiera individuale. Riunendo in s\u00e9 le doti di cavaliere e di eremita, Galgano \u00e8 oggetto di venerazione soprattutto da parte di confraternite d'ispirazione spirituale e cavalleresca. La pratica di preghiera di san Galgano ha inoltre trovato una sua specifica codifica nella cosiddetta \"Novena di San Galgano\" considerata come: \"uno strumento semplice di preghiera, di meditazione e di raccoglimento interiore, destinato a sostenere il fedele nelle battaglie della vita e nel suo cammino spirituale\"\nSimbologia e influenze.\nLa narrazione della storia di Galgano \u00e8 ricca di simbolismi e l'atmosfera sembra quasi magica. La spada, strumento di guerra e di morte, \u00e8 trasformata in strumento di pace e di speranza; il mantello, orgoglio di ogni cavaliere, diventa umile e povera veste eremitica. \u00c8 quasi una anticipazione dell'avventura di San Francesco. Galgano era il cavaliere che abbandonava il suo mondo, disgustato dalle nefandezze commesse e da quelle che vedeva continuamente commettere, per dedicarsi ad una vita di eremitaggio e penitenza nella ricerca di quella pace, che il suo tempo non consentiva, e di quel desiderio e contemplazione di Dio che solo la vita ascetica poteva permettere.\nAnche l'architettura della Rotonda, la chiesetta che custodisce la spada, \u00e8 carica di simbolismi. Vi sono richiami etruschi, ma anche celtici e templari: la cupola emisferica a cerchi concentrici, il disegno a linee alterne delle pareti esterne, il luogo su cui \u00e8 costruita, Monte Siepi, che richiama un sito boscoso idoneo ad un'ara pagana.\nGalgano \u00e8 un santo dalla valenza iniziatica: le sue traversie per giungere alla redenzione lo rendono una figura archetipica, un riferimento per tutti quei santi, a partire proprio da san Francesco, che nell'ascetismo ritrovano la via della salvezza ma anche il prototipo per tanti ordini cavallereschi.\nReliquie.\nPoche sono le testimonianze, vere o presunte, che sono rimaste, mentre molto \u00e8 andato perduto o distrutto. La chiesa di San Michele di Chiusdino conserva la reliquia della testa di san Galgano (conservata fino al 1977 a Siena nella chiesa del Santuccio), mentre il Museo dell'Opera del Duomo di Siena espone un reliquiario del XIV secolo precedentemente usato per custodirla. Lo stesso museo possiede il pastorale degli abati di San Galgano. Molti pittori, quali Domenico Beccafumi, il Sodoma, Bartolomeo Bulgarini, Ventura Salimbeni ed altri rappresentarono in loro opere san Galgano.\nLa Rotonda.\nNegli anni immediatamente successivi alla sua morte venne costruita sul suo eremo un edificio di culto, meglio nota come la Rotonda.\nLa Rotonda \u00e8 una costruzione a pianta circolare che racchiude e custodisce la spada che Galgano infisse nella roccia. Lo stile architettonico \u00e8 romanico-senese, caratterizzato da un susseguirsi di fasce cromatiche alternate bianche e rosse; la stessa successione di colori si ripete nella cupola, creandovi come un movimento di onde che si dipartono dal suo culmine per continuare sulle pareti.\nQuesto particolare cromatismo, sia delle pareti che della cupola, esprime una simbologia che richiama ricordi etruschi, celtici ed anche templari.\nSi \u00e8 immaginato un tentativo dei cavalieri templari di costituire una loro base in Toscana per ricercare il Santo Graal: \u00e8 il mito che tutto consente. Alla Rotonda \u00e8 addossata una cappelletta detta \"del Lorenzetti\" per i suoi affreschi che la decorano.\nSulla spada \u00e8 stata condotta una indagine metallografica, iniziata il 17 gennaio 2001 e coordinata dal prof. Luigi Garlaschelli dell'universit\u00e0 di Pavia, che ha certificato la sua autenticit\u00e0 quale arma del XII secolo:\nDopo una serie di atti vandalici fu fissata dal parroco di allora don Ciompi che \"blocc\u00f2 la lama versando del piombo fuso nella fessura\". La spada continu\u00f2 a subire atti vandalici finch\u00e9 fu deciso di cementarla e poi coprirla con una cupola di plexiglas tuttora presente.\nL'indagine, come spesso avviene, non ha dato certezza storica agli avvenimenti descritti dalle varie fonti che hanno narrato la vita di Galgano e il confine con la leggenda rimane piuttosto labile.\nLa ricerca storica non d\u00e0 risposte esaustive, anzi \"la sensazione che si riceve, nel cercare su Galgano, \u00e8 quella di una grande collettiva alterazione della sua figura da parte di tutti e fin da subito\".\nAbbazia.\nA partire dal 1218 fu costruita, poco lontano dalla Rotonda, l'abbazia di San Galgano, dalle caratteristiche architettoniche gotico-cistercensi.\nL'edificio \u00e8 imponente e testimonia, cos\u00ec, la diffusione ed il grande seguito del culto di san Galgano. L'abbazia raggiunse, nel XIV secolo, una grande potenza, anche grazie alle immunit\u00e0 ed ai privilegi concessi da vari imperatori, tra i quali Federico II, ed alle munifiche donazioni ricevute; a ci\u00f2 si aggiunse l'esenzione dalla decima da parte di papa Innocenzo III.\nLa ricchezza raggiunta nel Cinquecento fu tale da scatenare una contesa tra la Repubblica di Siena ed il Papato. Papa Giulio II emise nel 1506 un interdetto contro Siena, che resistette ordinando ai sacerdoti la celebrazione regolare di tutte le funzioni liturgiche.\nDopo questo periodo di splendore, inizi\u00f2 quella lenta decadenza che l'avrebbe ridotta ad un grandioso e mistico rudere. Sarebbe diventata cava di materiali edili, depredata ed abbandonata all'incuria degli uomini; si sarebbe arrivati a vendere le lastre di piombo che coprivano il tetto, esponendola cos\u00ec alle offese del tempo.\n\u00c8 proprio la mancanza del tetto, crollato nel 1768, che esalta l'articolazione e l'eleganza architettonica delle linee che si slanciano verso il cielo aperto, un inno alla spiritualit\u00e0, accomunandola in questo alle abbazie di Melrose, di Jedburg e di Kelso in Scozia, di Tintern in Galles, di Cashel in Irlanda, di Eldena in Germania e del Convento do Carmo a Lisbona.\nBibliografia.\nTesti di preghiera.\n- \"La novena di san Galgano\", Le loup des steppes, 2022 (pratica di preghiera dedicata a San Galgano) ISBN 978-88-85471-32-0"}
{"id": "269233", "revid": "1048993", "url": "https://it.wikipedia.org/wiki?curid=269233", "title": "Angelo Badalamenti", "text": "\u00c8 considerato uno dei compositori pi\u00f9 cupi e intimisti dell'attuale scena hollywoodiana.\nVincitore di un Grammy ed un Emmy Award, \u00e8 noto specialmente per la sua collaborazione con il celebre regista David Lynch. Nato a Brooklyn da una famiglia di origine siciliana, \u00e8 conosciuto anche con gli pseudonimi di Andy Badale e Andy Badala.\nBiografia.\nHa origini italiane, suo padre era di Cinisi, in Sicilia. La naturale attitudine musicale alle ambientazioni horror e thriller gli ha valso l'affidamento, da parte dei programmatori della Atari, della colonna sonora del videogioco \"Fahrenheit\". Nel 1995 ha composto, orchestrato e prodotto l'album di Marianne Faithfull intitolato \"A Secret Life\". Nel 1996 ha pubblicato, in coppia con Tim Booth (frontman della band britannica James), l'album \"Booth and the Bad Angel\", alle cui registrazioni ha partecipato anche Bernard Butler, ex chitarrista degli Suede. Nel 2008, ha pubblicato, in coppia con Siouxsie Sioux (frontwoman della band Siouxsie and the Banshees) e Suggs (frontman della band Madness), la musica della pellicola \"The Edge Of Love\".\nFormazione.\nDurante gli anni in cui ha frequentato la \"Manhattan School of Music\" di New York ha maturato un raffinato amore per la musica jazz, adattando le proprie conoscenze musicali a una spiccata curiosit\u00e0 dapprima verso la musica New Age, in tempi pi\u00f9 recenti verso le nuove frontiere dell'elettronica.\nLa collaborazione con David Lynch.\n\u00c8 sua la celebre colonna sonora del visionario serial TV \"I segreti di Twin Peaks\" (1990), diretto da David Lynch. La collaborazione con Lynch inizi\u00f2 nel 1986 con \"Velluto blu\", continu\u00f2 nel 1990 con \"Cuore selvaggio\" e, appunto, \"I segreti di Twin Peaks\", prosegu\u00ec nel 1992 con \"Fuoco cammina con me\", nel 1997 con \"Strade perdute\", nel 1999 con \"Una storia vera\", nel 2001 con \"Mulholland Drive\" (in cui figura anche come attore nella veste di \"Luigi Castigliane\") e nel 2002 con \"Rabbits\"."}
{"id": "269236", "revid": "9", "url": "https://it.wikipedia.org/wiki?curid=269236", "title": "Narbonne", "text": ""}
{"id": "269239", "revid": "125731466", "url": "https://it.wikipedia.org/wiki?curid=269239", "title": "Interstate 60", "text": "Interstate 60 (\"Interstate 60: Episodes of the Road\") \u00e8 un film del 2002, diretto da Bob Gale. Il film tratta di un viaggio surreale, effettuato lungo una strada immaginaria, sulla quale un ragazzo, giunto ad un bivio della sua vita, si imbatte in diversi personaggi stravaganti, incontrando le risposte che cerca per andare avanti in ci\u00f2 che crede e ama.\nTrama.\nQuincy e Zack discutono in un pub sul fatto che l'America, al contrario degli altri continenti \u00e8 priva, nell'immaginario collettivo, di una figura mitica capace di esaudire i desideri. Un altro cliente del pub, Tolbert, non \u00e8 d'accordo e racconta ai due ragazzi di O.W. Grant, mezzo gnomo e mezzo indiano cheyenne che gira con un cravattino rosso e una pipa a forma di testa di scimmia sulla Interstate 60.\nO. W. Grant appare in scena e, girando in bicicletta, si scontra con Mr. Baker (Michael J. Fox): questi, uscendo dalla sua macchina lo colpisce con lo sportello. In seguito allo scontro la pipa di Grant perde la mandibola della scimmia, il telefonino di Baker si rompe e un camion travolge la bicicletta. Il signor Baker, sconvolto, afferma di desiderare che tutto quello non fosse mai accaduto e Grant lo esaudisce: la scena si ripete, ma questa volta O. W. Grant evita lo scontro e un camion travolge il signor Baker mentre parlava al cellulare.\nNeal Oliver \u00e8 un ragazzo di Saint Louis ossessionato da una vita che non vuole, pianificata nei minimi dettagli dal padre, un ricco avvocato che vorrebbe mandarlo a studiare legge all'Universit\u00e0 di Bradford. Neal \u00e8 invece un pittore e sogna di sfondare nel mondo dell'arte. La sua passione \u00e8 incoraggiata dalla sorella Nancy, l'unica che sembra capirlo, ma osteggiata dalla sua fidanzata Sally. Nelle prime scene dove appare Neal, egli confessa a Sally di continuare ad avere strani sogni dove intravede una ragazza bellissima, e la disegna senza una precisa motivazione. Il giorno del suo compleanno, Neal \u00e8 a pranzo con la sua famiglia in un ristorante: a quel punto O.W. Grant, che fa il cameriere e che porta la torta, gli dice di esprimere un desiderio e Neal chiede una risposta alla sua vita. Grant decide di esaudirlo e mette in moto la sua magia: uscito dal locale per vedere la sua nuova macchina appena ricevuta in regalo dal padre, Neal viene colpito in testa da un secchio e finisce all'ospedale.\nAl suo risveglio trova ad aspettarlo Ray che gli spiega che ora lui \u00e8 in grado di vedere ci\u00f2 che per gli altri \u00e8 invisibile. Da quel momento Neal continua a vedere cartelloni pubblicitari dove appare la ragazza dei sogni insieme ad uno strano messaggio e ad un numero di telefono, ma che solo lui vede. A questo punto il ragazzo decide di telefonare al numero ed a rispondere \u00e8 una donna, che gli riferisce un indirizzo ed un orario per il giorno successivo. Il giorno dopo Neal, arrivato in un palazzo corrispondente all'indirizzo, entra in un ascensore, dove gli appare un'altra scritta che lo invita a premere i bottoni 3 e 10 nello stesso momento (piano tredicesimo, non presente nei bottoni disponibili nell'ascensore). All'uscita dell'ascensore Neal si trova in una stanza abbandonata, dove incontra di nuovo Ray, che stavolta gli offre un lavoro: avr\u00e0 una settimana di tempo per consegnare un pacco a Danver percorrendo la Interstate 60.\nNeil incontra O.W. Grant, che gli svela che il suo nome significa \"One Wish\" ed ha deciso di regalargli quanto aveva chiesto al suo compleanno, poi gli dona una palla numero 8 da biliardo che d\u00e0 risposte ed i due partono per un viaggio sull'inesistente strada. Durante il viaggio Neal vive diverse esperienze ed incontra personaggi particolari, ovvero:\nNella citt\u00e0 di Morlaw incontra Lynn, la ragazza sognata e tanto desiderata. Inizialmente la ragazza si finge una carcerata, per varie vicissitudini anche Neal finisce in carcere, ma poi si rivela tutta una farsa e Lynn confessa di avere in passato espresso a Grant il desiderio di incontrare il ragazzo perfetto per lei. Dopo poco tempo per\u00f2 Neal riparte per il suo viaggio, promettendo che torner\u00e0 (anche se la palla della verit\u00e0 nega questa possibilit\u00e0). Durante tutti questi episodi Neal, in qualche modo, trova risposte a domande che si era sempre posto. Nel viaggio di ritorno per\u00f2 Neal \u00e8 costretto a lasciare la propria auto perch\u00e9 rischia di essere scambiato per un assassino e prosegue a piedi.\nIl 2 ottobre giunge finalmente a destinazione, dove ad attenderlo ci sono Ray e Grant, che rivelano di essere cugini. Nella scatola consegnata c'era una nuova pipa per Grant, ma questo spiega che il contenuto del pacco non ha importanza quanto le storie vissute. Neal improvvisamente si risveglia nella stanza dell'ospedale come se nulla fosse accaduto, cos\u00ec affronta il padre che voleva che seguisse le sue orme e viene invitato ad una mostra d'arte. Alla mostra appare Grant, che gli dice di aver recuperato il quadro nel motel lasciato pochi giorni prima lungo la Interstate 60 ed averlo esposto in questa mostra. Poco dopo il ragazzo incontra Lynn ed i due si presentano, ma per entrambi la scena sembra gi\u00e0 vissuta.\nIl film si conclude con Grant che raccomanda alla sorella di Neal di non dimenticare di esprimere un desiderio nell'imminente giorno del suo compleanno.\nScene eliminate.\nIl DVD include molte scene eliminate e alcuni ponti di collegamento per avvenimenti del film; tra le principali troviamo:"}
{"id": "269240", "revid": "2225", "url": "https://it.wikipedia.org/wiki?curid=269240", "title": "Murglie", "text": ""}
{"id": "269241", "revid": "2225", "url": "https://it.wikipedia.org/wiki?curid=269241", "title": "F. W. Murnau", "text": ""}
{"id": "269242", "revid": "2225", "url": "https://it.wikipedia.org/wiki?curid=269242", "title": "F.W. Murnau", "text": ""}
{"id": "269243", "revid": "1005847", "url": "https://it.wikipedia.org/wiki?curid=269243", "title": "Reazioni alle rivolte del 2005 nelle banlieue francesi", "text": ""}
{"id": "269244", "revid": "92723", "url": "https://it.wikipedia.org/wiki?curid=269244", "title": "L'autunno del patriarca", "text": "L'autunno del patriarca (\"El oto\u00f1o del patriarca\") di Gabriel Garc\u00eda M\u00e1rquez \u00e8 un romanzo pubblicato nel 1975 che narra la storia del dittatore di uno stato caraibico, scritto con uno stile innovativo che l'autore ricerc\u00f2 apposta per distanziarsi dal colossale successo del precedente \"Cent'anni di solitudine\". L'opera fu pubblicata in Italia da Feltrinelli per la prima volta nel 1975.\nTrama.\nIl giorno della morte del dittatore che per tempo immemorabile ha retto le sorti dello stato, la folla dei cittadini irrompe nel palazzo presidenziale e osserva attonita le innumerevoli gabbie di uccelli, i fuochi di sterco che il generale accendeva la notte, le vacche che pascolano nei cortili. Gi\u00e0 una volta il vecchio dittatore aveva dato a credere di essere morto, quando il suo sosia Patricio Aragon\u00e9s era stato avvelenato in un complotto. Incredibili festeggiamenti avevano sconvolto il paese, i ministri e i militari si erano riuniti per mettersi d'accordo sulla successione; sul pi\u00f9 bello per\u00f2 il dittatore era tornato allo scoperto, la fedelissima Guardia Presidenziale aveva dato l'assalto al palazzo compiendo un massacro.\nDa quel momento il presidente aveva regnato in solitudine, assistito solo dagli elementi pi\u00f9 fedeli. Era arrivato al potere dopo il caos delle guerre civili e la deposizione di un precedente dittatore, quando si era imposto su tutti gli altri generali signori della guerra. Strani incidenti avevano poi falcidiato a uno a uno i suoi rivali, finch\u00e9 gli ultimi sei invitati alla pacificazione erano stati trucidati insieme alle scorte dalla guardia presidenziale. L'unico scampato era il generale Saturno Santos, un indio delle montagne, sfuggito a lungo alla caccia. Messo poi con le spalle al muro aveva riconosciuto la supremazia invincibile del Presidente, chiedendo e ottenendo di lavorare al suo servizio. Era divenuto la sua inseparabile guardia del corpo.\nL'unica persona che abbia un'influenza continuativa sul Presidente \u00e8 sua madre Bendici\u00f3n Alvarado, semplice donna del popolo, come tra l'altro \u00e8 il dittatore stesso; quando ha cominciato a salire la piramide del potere non sapeva n\u00e9 leggere n\u00e9 scrivere. Ogni giorno nel pomeriggio si reca a trovare la madre seguito da una scorta armata. Per la verit\u00e0 un'altra donna entra furiosamente nella sua vita, quando gi\u00e0 si trova in et\u00e0 avanzata: Manuela S\u00e1nchez, la Regina dei Poveri, una ragazza dalla bellezza sovrumana che gli fa perdere la testa. Il Presidente si presenta ogni giorno dalla madre della ragazza con regali sempre pi\u00f9 stupefacenti. La giovane prova ripugnanza per quest'uomo anziano che le ha rovinato la vita: i suoi pretendenti sono scomparsi, come pure le amiche, il quartiere povero in cui viveva \u00e8 stato ristrutturato e gli abitanti cacciati, ogni giorno deve sopportare la corte del Presidente che si consuma d'amore. Durante una notte all'improvviso, al culmine dell'idillio del vecchio dittatore, Manuela S\u00e1nchez svanisce nell'aria.\nQuando sua madre Bendici\u00f3n Alvarado muore, la devozione popolare e il servilismo nei confronti del Presidente fanno s\u00ec che subito nascano leggendo intorno ai miracoli compiuti dalla donna. La gerarchia cattolica si rifiuta di riconoscerne la validit\u00e0 ai fini della canonizzazione, e anche Demetrio Aldous l'Eritreo, inviato dal Vaticano, arriva a dimostrare che le presunte prove sono solo truffe di persone interessate al traffico di cimeli; ma per vendetta il Presidente confisca tutte le propriet\u00e0 della Chiesa e fa cacciare i religiosi dal paese, completamente nudi. \u00c8 durante queste operazioni che cade sotto la malia di una novizia, Leticia Nazareno, destinata a diventare sua moglie. Visto il suo interesse, i servizi segreti la fanno rapire e gliela consegnano nel letto. Dopo una lunga resistenza, la donna ceder\u00e0 alle sue pretese sessuali ma alla fine lo convincer\u00e0 a sposarla. Sar\u00e0 lei a dargli un erede, nominato subito alla nascita generalissimo, e sar\u00e0 la famiglia Nazareno a permeare tutto lo Stato con corruzione, clientelismo e nepotismo.\nDi tutto ci\u00f2 il Presidente \u00e8 consapevole, e teme da un giorno all'altro di perdere la donna che ama; infatti Leticia e il figlioletto vengono sbranati al mercato da una torma di cani. Per la ricerca e la punizione dei colpevoli, l'uomo si affida a Ignacio S\u00e1enz de la Barra, un aristocratico dall'aspetto raffinato e dai modi terribili, che estende la repressione a tutto il paese. Gli recapita periodicamente sacchi di iuta pieni di teste mozzate, costruisce prigioni segrete delle quali il Presidente finge di non sapere nulla, incarcera e tortura finch\u00e9 anche lui viene fatto letteralmente a pezzi dalla folla esasperata.\nDopo i festeggiamenti per il centesimo anno di potere, il Presidente \u00e8 costretto a cedere agli stranieri il mare come restituzione dell'enorme debito estero. La sua esistenza si conclude in solitudine, a et\u00e0 molto avanzata e all'improvviso, lasciando increduli i sudditi per quella che percepiscono come una fine di un'epoca:\nAnalisi.\nGarc\u00eda M\u00e1rquez inizia a scrivere il romanzo subito dopo l'enorme successo internazionale di \"Cent'anni di solitudine\", ma l'idea originale di un'opera incentrata sulla figura di un tiranno caraibico risale a pochi giorni dopo la caduta di Marcos P\u00e9rez Jim\u00e9nez, dittatore del Venezuela, avvenuta il 23 gennaio 1958. L'autore si trova al tempo a Caracas, tornato dall'Europa per lavorare al giornale \"Momento\"; per documentarsi intorno a quest'idea, nei mesi successivi legge decine di biografie di dittatori latinoamericani, che gli lasciano un'immagine germinale dalla quale nascer\u00e0 il romanzo:\nIl 21 marzo dello stesso anno Garc\u00eda M\u00e1rquez sposa Mercedes Barcha Pardo, alla quale comunica pochi giorni dopo, durante un volo aereo verso Barranquilla, la sua intenzione di scrivere un romanzo su un dittatore.\nNel gennaio 1959 Garc\u00eda M\u00e1rquez assiste a L'Avana al processo al generale Sosa Blanco, e gli viene l'intuizione di costruire il suo romanzo come il lungo monologo di un dittatore destituito durante un processo, ma si rende conto che in America Latina i dittatori o muoiono di vecchiaia o fuggono o finiscono ammazzati, non trascinati davanti alla giustizia. In totale la gestazione del libro prende 17 lunghi anni; una prima versione di 300 cartelle dattiloscritte, che risale agli anni in cui l'autore vive in Messico, viene abbandonata nel 1962. Il titolo \u00e8 presente da tempo nella mente dell'autore:\nDopo aver impiegato due decenni per arrivare a \"Cent'anni di solitudine\", non vuole essere condannato a rimanere a Macondo come la stirpe dei Buend\u00eda.\nLa scrittura riprende a Barcellona e continua fino alla pubblicazione, avvenuta contemporaneamente per tre diverse case editrici a Barcellona, Bogot\u00e0 e Buenos Aires, 500.000 copie di tiratura iniziale.\nL'autore si prende ogni sorta di libert\u00e0 stilistica; non solo con la sintassi (lunghissimi periodi pieni di subordinate che compongono anacoluti interminabili), ma anche con il tempo narrativo: ci sono interi paragrafi senza punti n\u00e9 virgole nei quali si mescolano diversi punti di vista che disorientano il lettore:\nIl personaggio del Presidente non ha le caratteristiche di nessuno dei molti dittatori che si avvicendano nei paesi dell'America Latina, e neppure di Francisco Franco ancora al potere in Spagna quando il romanzo viene pubblicato; \u00e8 un personaggio letterario a tutto tondo, che incarna la banalit\u00e0 del male; in grado di suscitare non solo repulsione ma anche compassione per la solitudine del potere, rappresenta forse ci\u00f2 che sarebbe diventato il colonnello Aureliano Buend\u00eda se avesse vinto le guerre civili raccontate nella parte centrale di \"Cent'anni di solitudine\". In fondo anche il Presidente vive sospeso nell'immobilit\u00e0 di un tempo stagnante, in un lungo autunno che l'autore descrive in un romanzo i cui confini sono dilatati fino a fagocitare e assimilare elementi propri della poesia, nell'accurata scelta dei vocaboli e degli accenti, nella musicalit\u00e0, nella sonorit\u00e0 e plasticit\u00e0 di una lingua che \u00e8 il punto d'approdo di un genere alluvionale e meticcio a partire gi\u00e0 da Cervantes.\nA proposito di questo romanzo, la critica ha parlato di un libro \u201cbarocco\u201d, definizione che non \u00e8 fuori luogo se si intende definire il rifiuto di Garc\u00eda M\u00e1rquez di rinchiudere la realt\u00e0 nei limiti del realismo, il suo modo di aggredire una materia letteraria non pi\u00f9 ordinata, chiusa, cartesiana bens\u00ec frammentata, ubiqua, \u201crabaleisisana\u201d: cos\u00ec come barocco \u00e8 il tempo del racconto, che non \u00e8 n\u00e9 matematico n\u00e9 assoluto bens\u00ec indistinguibile dal concetto di spazio, nel senso che intendeva Wilhelm Hausenstein: \u201cL'essenza del barocco \u00e8 la contemporaneit\u00e0 delle sue azioni\u201d.\n\u00c8 per questa ragione che il tempo di \"L'autunno del patriarca\" ruota intorno a una serie di cerchi concentrici, ognuno dei \u201ccapitoli\u201d in cui \u00e8 suddiviso inizia con la scoperta del corpo esanime del Presidente nel suo enorme palazzo, e poi invece di procedere in linea retta si sviluppa senza direzione, vivace e capriccioso in una continua serie di anticipazioni e rimandi."}
{"id": "269248", "revid": "274334", "url": "https://it.wikipedia.org/wiki?curid=269248", "title": "Principato d'Acaia", "text": "Il Principato di Acaia, conosciuto nel Medioevo anche con il nome di Principato di Morea, fu uno Stato crociato sorto dopo la quarta crociata, fra il 1202 e il 1204, sul territorio dell'odierna Grecia. Fin dalla sua fondazione, fu considerato un vassallo del regno di Salonicco e, dopo la sua caduta nel 1224, i principi achei riconobbero la supremazia dell'Impero Latino, diventandone uno stato vassallo. Quando, nel 1261, le truppe di Michele VIII Paleologo catturarono Costantinopoli, il principato rimase l'unico stato forte dei crociati sulle terre di Bisanzio. Successivamente, divenne un vassallo del Regno di Napoli. Indebolito gradualmente a causa dei conflitti interni, il principato cess\u00f2 di esistere nel 1432, dopo la conquista da parte del Despotato di Morea.\nStoria.\nEbbe origine nel 1210, quando, sulla scia della Quarta crociata, terminata con il saccheggio di Costantinopoli e la spartizione dell'Impero Bizantino da parte dei principi dell'Occidente cristiano, Goffredo I di Villehardouin, sbarc\u00f2 nel Peloponneso nei pressi di Modone, e con Guglielmo di Champlitte conquist\u00f2 gran parte della regione. Dopo aver stretto un'alleanza con l'arconte locale Giovanni Cantacuzeno, conquist\u00f2 le regioni di Acaia ed Elide, occupando le fortezze di Andravida e Patrasso. Ma all'inizio del 1205, il suo alleato mor\u00ec e l'erede Michele, decise di sbarazzarsi degli ospiti stranieri. Con una forza consistente in soli 100 cavalieri e 500 fanti, Goffredo si scontr\u00f2 con l'esercito di Michele I Ducas, che sconfisse nella battaglia dell'oliveto di Koundouros, il che condusse alla conquista della Morea. La vittoria fu decisiva, e dopo la battaglia la resistenza offerta dai locali era limitata a pochi forti, che continuarono a essere assediati. Il forte di Araklovon, in Elide, fu difeso da Doxapatres Boutsaras sino al 1213, quando la guarnigione si arrese. Il forte di Malvasia e i castelli di Argo, Nauplia e Corinto, comandanti dal Leo Sgouros, resistettero sino al suo suicidio nel 1208. Nel 1212, queste ultime sacche di resistenza furono conquistate e organizzate sotto la signoria di Argo e Nauplia, e solo Malvasia riusc\u00ec a resistere sino al 1248. Guglielmo di Champlitte regn\u00f2 su Acaia sino alla sua partenza per la Francia, dove aveva intenzione di ottenere un'eredit\u00e0, ma mor\u00ec durante il viaggio nel 1209.\nIl principato nel XIII secolo.\nAlla morte di quest'ultimo, gli successe il nipote Hugo de Champlit, ma quest'ultimo mor\u00ec nello stesso anno. Goffredo riusc\u00ec ad ottenere dai feudatari locali, da papa Innocenzo III e dall'Imperatore il riconoscimento della sua Signor\u00eca sull'Acaia, l'Elide, la Messenia e su parte dell'Arcadia, ed il titolo di Principe di Acaia. Durante il suo regno, il principato raggiunse il massimo benessere. Quando Giovanni III Vatatze assedi\u00f2 Costantinopoli, il principe acheo arriv\u00f2 nella capitale dell'impero latino con sei vassalli, 1000 cavalieri e 800 arcieri.\nDurante il regno di suo figlio, Goffredo II, il principato raggiunse l'apice della sua potenza. La corte del principe di Andravida era considerata una delle migliori e galanti d'Europa , ed egli stesso era un famoso poeta e trovatore. Il Principato aveva la sua zecca, e i quel periodo apparvero pubblicazioni proprie scritte in una variante della lingua francese. In quegli anni fu anche scritta Cronaca della Morea, una preziosa fonte sulla storia della Quarta Crociata . Nel 1249, la capitale del principato fu spostata da Andravida a Mistra, le cui fortificazioni erano state recentemente completate.\nAlla morte di Goffredo II, gli succedette il di lui fratello Guglielmo (? \u2013 1278). Questi tent\u00f2 di occupare anche l'Eubea ma il tentativo fall\u00ec e nel 1255 venne sconfitto da Michele VIII Paleologo, che gli impose l'accettazione di una provincia bizantina in Morea.\nAlla sua morte (1278), in base agli accordi stabiliti nel Trattato di Viterbo (maggio 1267), subentrarono al governo dell'Acaia i sovrani Angioini di Napoli, prima Carlo I e poi Carlo lo Zoppo, rispettivamente suocero e cognato di Isabella di Villehardouin che era andata sposa a Filippo d'Angi\u00f2. Carlo II d'Angi\u00f2 decise di restituire ad Isabella il potere sulla Morea, con l'intenzione di mantenervi la sua sovranit\u00e0: ma Isabella, rimasta vedova, si rispos\u00f2 (1301) con Filippo di Savoia, figlio di Tommaso III di Savoia, che assunse il titolo di Principe di Savoia-Acaia. Il Principato torn\u00f2 agli Angi\u00f2 nel 1307: Carlo II con un pretesto tolse l'Acaia ai due coniugi assegnandola al figlio Filippo I di Taranto.\nLa potest\u00e0 del Principato rimase poi nel Trecento quasi stabilmente, seppure nominalmente, agli Angi\u00f2 (Angi\u00f2-Durazzo e principi di Taranto); poi cambi\u00f2 pi\u00f9 volte fino a tornare 1432 nelle mani del despota bizantino Costantino XI Paleologo, futuro imperatore di Bisanzio. Poco dopo spar\u00ec, assorbito dall'Impero ottomano.\nLista dei Principi d'Acaia.\n "}
{"id": "269249", "revid": "50295299", "url": "https://it.wikipedia.org/wiki?curid=269249", "title": "Passaporta", "text": ""}
{"id": "269250", "revid": "767487", "url": "https://it.wikipedia.org/wiki?curid=269250", "title": "Barbari", "text": ""}
{"id": "269252", "revid": "712828", "url": "https://it.wikipedia.org/wiki?curid=269252", "title": "Ministro della Magia", "text": ""}
{"id": "269255", "revid": "834", "url": "https://it.wikipedia.org/wiki?curid=269255", "title": "Kgm", "text": ""}
{"id": "269257", "revid": "228587", "url": "https://it.wikipedia.org/wiki?curid=269257", "title": "Live", "text": "Il termine inglese live pu\u00f2 significare \"vivere\" () oppure \"dal vivo\" () e pu\u00f2 riferirsi ai seguenti significati."}
{"id": "269258", "revid": "1924342", "url": "https://it.wikipedia.org/wiki?curid=269258", "title": "Auryn", "text": "Gli Auryn sono stati una boy band spagnola attiva dal 2009 al 2016 e formata da Blas Cant\u00f3 Moreno, Daniel Fern\u00e1ndez Delgado, \u00c1lvaro Garc\u00eda-Gango Guijarro, David Mart\u00edn Lafuente e Carlos P\u00e9rez Marco.\nCarriera.\nGli Auryn sono saliti alla ribalta con la loro partecipazione a \"Destino Eurovisi\u00f3n\", il processo di selezione del rappresentante spagnolo per l'Eurovision Song Contest 2011. Delle tre canzoni che hanno presentato (\"Evangeline\", \"El sol brillar\u00e1\" e \"Volver\"), l'ultima ha conquistato il podio nella finale.\nPoco dopo la competizione, hanno pubblicato il loro singolo di debutto \"Breathe in the Light\", che ha anticipato l'album \"Endless Road, 7058\" ad ottobre 2011. Il disco ha raggiunto la 4\u00aa posizione in classifica in Spagna. Il loro secondo disco \"Anti-Heroes\", uscito nel 2013, ha conquistato la vetta della classifica degli album ed \u00e8 stato certificato disco di platino per aver venduto pi\u00f9 di 40.000 copie a livello nazionale.\nGli Auryn hanno conquistato un secondo album numero uno nel 2014 con \"Circus Avenue\", certificato disco d'oro e anticipato dal singolo \"Puppeteer\", che \u00e8 diventato il loro maggiore successo, trascorrendo ventuno settimane nella top 50 spagnola e conquistandone la vetta. Nel 2015 il loro quarto album \"Ghost Town\" \u00e8 diventato il loro terzo numero uno in Spagna, nonch\u00e9 il loro secondo disco d'oro con pi\u00f9 di 20.000 copie vendute.\nIl 28 luglio 2016 hanno annunciato il loro scioglimento; i cinque membri hanno intrapreso carriere da solisti. In particolare, Blas Cant\u00f3 \u00e8 stato selezionato come rappresentante spagnolo all'Eurovision Song Contest 2020 e ESC 2021."}
{"id": "269263", "revid": "1745361", "url": "https://it.wikipedia.org/wiki?curid=269263", "title": "Storia della Gallia tardo-antica e altomedievale", "text": "La storia delle province galliche dell'impero romano \u00e8 quella che diverr\u00e0 in seguito la storia della Francia, dalla crisi del III secolo, che segna l'inizio della dissoluzione del dominio romano in Gallia, all'unificazione dei territori gallici sotto il re dei Franchi Clodoveo I, della dinastia merovingia, e i suoi immediati successori, nella prima met\u00e0 dell'VI secolo.\nLa crisi del III secolo.\nDopo tre secoli di pace e prosperit\u00e0 sotto il governo imperiale romano, la crisi economica e sociale del III secolo si riflett\u00e9 anche sulla Gallia, che venne scossa da sporadiche incursioni di barbari, giunte fino alla Spagna e all'Italia settentrionale, in particolare nel 242, nel 258 e nel 276 da parte di Franchi e Alamanni, mentre i Sassoni attaccarono la Bretagna. Numerose citt\u00e0 si circondano di mura difensive e il clima insicuro \u00e8 testimoniato dal ritrovamento di numerosi tesoretti monetali di quest'epoca, nascosti dai proprietari per sfuggire ai saccheggi.\nApprofittando della debolezza dell'autorit\u00e0 centrale, il generale Postumo si proclam\u00f2 imperatore, ribellandosi a Gallieno e uccidendone il figlio Salonino. Dalla ribellione, che coinvolse, oltre alla Gallia, le province di \"Hispania\" e \"Britannia\", nacque l'effimero Impero delle Gallie, con capitale ad \"Augusta Treverorum\" (Treviri), che rimase indipendente, sotto vari imperatori, tra il 260 e il 274, e venne infine riconquistato dall'imperatore Aureliano.\nDopo le riforme di Diocleziano la diocesi della Gallia (appartenente con la \"Britannia\" e l'\"'Hispania\" alla prefettura delle Gallie, con capitale a Treviri) fu suddivisa nelle 17 province di:\nLa restaurazione dell'impero nel IV secolo nelle province galliche.\nNella \"Notitia Dignitatum\" \u00e8 citato un \"vicarius\" per la diocesi gallica, denominata \"delle Sette Province\" (\"Septem Provinciarium\"), mentre l'amministrazione militare era affidata ad un \"comes rei militaris\" (\"Tractus Argentoratensis\") e a quattro \"duces\" (\"Sequanicae\", \"Tractus Armoricani et Neruicani\", \"Belgicae secundae\" e \"Germania primae\"). Delle 17 province galliche, sei erano governate da \"consulares\" (\"Viennensis\", \"Lugdunensis\" I , \"Germania\" I e II e \"Belgica\" I e II), mentre le altre erano governate da \"praesides\".\nIl IV secolo fu un periodo di prosperit\u00e0 e sviluppo in particolare per le aristocrazie locali, sempre pi\u00f9 legate ai propri estesi possedimenti terrieri e che rivestivano un ruolo sempre pi\u00f9 importante di mediazione e protezione per le masse della popolazione, impoverite dalla pressione fiscale.\nLe invasioni del IV secolo.\nAll'inizio del regno di Valentiniano I, nel 365, gli Alemanni invasero di nuovo la Gallia, infliggendo una pesante sconfitta ai Romani in una battaglia campale. Valentiniano, informato della sconfitta il 1\u00ba novembre dello stesso anno mentre si trovava a Parigi, e ricevute dalle citt\u00e0 della Gallia minacciate dagli Alemanni numerose richieste di aiuto, affid\u00f2 la guerra contro gli invasori al generale Giovino. Questi riusc\u00ec a ottenere numerose vittorie sugli Alemanni nel corso del 366, pacificando la Gallia e venendo premiato con il consolato nell'anno 367. Tuttavia gli Alemanni continuavano a rimanere una minaccia e \"Mogontiacum\" (Magonza) fu da essi espugnata nel 368, anche se l'Imperatore riusc\u00ec a sconfiggerli nel corso dello stesso anno a \"Solicinium\", nel loro territorio. Valentiniano I invest\u00ec numerose risorse per la difesa della Gallia, come testimoniato tra l'altro anche dal fatto che per gran parte del suo regno la sua residenza imperiale fu ad \"Augusta Treverorum\" (Treviri), a poca distanza dal Reno. Costru\u00ec numerose fortezze lungo tutto il corso del Reno, dall'Oceano fino alla Rezia, costruendo fortezze anche in territorio nemico, provocando in questo modo alcuni incidenti diplomatici con i popoli confinanti, come gli Alemanni. Nel 370 un'invasione di Sassoni fu respinta dalle armate romane.\nValentiniano non riusc\u00ec per\u00f2 a catturare il re alemanno Macriano, n\u00e9 la sua tattica di mettere i Burgundi contro gli Alemanni ebbe particolare successo; nel 374, per intervenire in soccorso dell'Illirico devastato dai Quadi senza dover temere un attacco da parte degli Alemanni di re Macriano, che rimanevano una temibile minaccia, Valentiniano I firm\u00f2 un trattato di alleanza con Macriano. Valentiniano per\u00ec l'anno successivo a \"Brigetio\" per un attacco apoplettico. Gli succedettero in Occidente i figli Graziano e Valentiniano II (quest'ultimo ancora minorenne, e quindi imperatore soltanto nominalmente). Graziano continu\u00f2 a difendere la Gallia dalle incursioni degli Alemanni fino al 383, anno in cui fu ucciso per opera di Andragazio, generale dell'usurpatore Magno Massimo.\nL'usurpazione di Magno Massimo.\nNel 383, mentre l'imperatore Graziano era impegnato in una guerra con gli Alemanni, le truppe britanniche insorsero proclamando imperatore Magno Massimo, un generale che era stato inviato in \"Britannia\" ai tempi dell'imperatore Valentiniano I; Massimo sbarc\u00f2 in Gallia con le truppe sotto il suo comando con la mira di detronizzare il figlio di Valentiniano, Graziano, e impadronirsi del trono. Secondo Zosimo, l'imperatore Graziano avrebbe provocato malcontento nel proprio esercito accogliendo nelle proprie armate mercenari alani e pagandoli meglio delle altre truppe: i mercenari alani erano ricompensati per i loro servigi con sontuosi doni, mentre gli altri soldati non ricevevano le medesime attenzioni e privilegi. Zosimo aggiunge che Massimo, originario dalla Spagna, fosse stato commilitone dell'imperatore Teodosio in Britannia e invidiava Teodosio perch\u00e9, a differenza sua, era diventato imperatore: per tali motivi, potrebbe essersi deciso ad usurpare il trono.\nZosimo narra che Massimo, una volta sbarcato in Gallia, ottenne il sostegno delle truppe di stanza nella Germania (evidentemente le province di Germania Superiore e Germania Inferiore), che decisero di defezionare da Graziano. La battaglia decisiva tra Graziano e Massimo, combattuta nei pressi di Parigi e durata cinque giorni, si risolse in favore dell'usurpatore in seguito alla defezione delle truppe mauritane che militavano nell'esercito di Graziano. Graziano, disperando per la propria salvezza, tent\u00f2 la fuga verso l'Italia, scortato da trecento cavalieri, ma fu inseguito, raggiunto, catturato e ucciso dal \"magister equitum\" di Massimo, Andragazio, nei pressi di \"Lugdunum\" (Lione) il 25 agosto 383. Secondo Girolamo, nel corso della fuga, le citt\u00e0 incontrate lungo il tragitto gli negarono l'ingresso. Gli storici ecclesiastici greci Socrate Scolastico e Sozomeno confermano che Graziano fu ucciso a Lione, e narrano che il generale di Massimo, Andragazio, riusc\u00ec ad uccidere Graziano con un tranello: Andragazio prese possesso della carrozza imperiale, e invi\u00f2 suoi complici a comunicare all'imperatore che la sua consorte stesse viaggiando verso il suo accampamento; Graziano, a tale notizia, si diresse verso la carrozza imperiale finendo nella trappola di Andragazio; catturato, fu ucciso poco tempo dopo. Secondo Ambrogio, invece, Graziano, dopo la cattura, fu ucciso proditoriamente nel corso di un banchetto; successivamente Massimo scrisse allo stesso Ambrogio sostenendo che non avesse dato a Andragazio l'ordine di uccidere Graziano.\nSempre secondo Zosimo, Massimo, dopo essersi insignorito della Gallia, invi\u00f2 il proprio preposito del sacro cubiculo come ambasciatore presso Teodosio per chiedere il riconoscimento ad imperatore e un'alleanza militare. Teodosio per il momento acconsent\u00ec a riconoscere Massimo come imperatore, ma in realt\u00e0 gi\u00e0 stava provvedendo ad allestire le proprie armate per prepararsi a detronizzarlo, almeno secondo Zosimo. Nel frattempo Massimo condusse trattative anche con la corte di Valentiniano II. Quando il vescovo di Milano, Ambrogio, fu inviato come ambasciatore presso l'usurpatore, Massimo richiese la consegna di Valentiniano II, richiesta inaccettabile per Ambrogio e per la corte imperiale. Nel frattempo il \"magister militum\" di Valentiniano II, Bautone, aveva provveduto a fortificare i passi alpini per prevenire una possibile invasione dell'Italia per mano di Massimo. Infine, nel 384, Massimo fu riconosciuto almeno temporaneamente come imperatore legittimo in cambio della promessa che non avrebbe invaso l'Italia e deposto Valentiniano II. Durante il suo governo, Magno Massimo istitu\u00ec in Gallia le nuove province di \"Lugdunensis III\" e di \"Lugdunensis Senonia\", e diede il suo nome alla provincia di \"Maxima Sequania\".\nNel frattempo Massimo radun\u00f2 tutte le armate a sua disposizione per marciare in Italia: il pretesto con cui intendeva invadere l'Italia era impedire ogni introduzione di innovazioni in materia religiosa. La reggente di Valentiniano II, Giustina, essendo ariana, stava favorendo l'arianesimo, provocando le proteste dei niceni, primo tra tutti il vescovo di Milano Ambrogio. Massimo, in una lettera conservatasi scritta a Valentiniano, prese le difese dei niceni, presumibilmente sperando di ottenerne il sostegno contro Valentiniano e Giustina. Massimo indugiava ad intraprendere questa spedizione a causa della barriera protettiva delle Alpi, che rendeva difficoltosa un'invasione dell'Italia, e decise dunque di attendere un momento pi\u00f9 opportuno. Il momento opportuno si present\u00f2 nel 387, allorch\u00e9 l'imperatore Valentiniano II da Aquileia invi\u00f2 presso Massimo l'ambasciatore Donnino, originario della Siria, chiedendo una pace pi\u00f9 stabile; Massimo, trattato con molta cortesia l'ambasciatore, si offr\u00ec di spedire in Italia alcune truppe affinch\u00e9 assistessero l'imperatore Valentiniano II nel respingere le incursioni dei Barbari in Pannonia. In realt\u00e0 tutto ci\u00f2 era un inganno di Massimo che, con la sua armata, segu\u00ec di nascosto l'ambasciatore seguendo la sua stessa via, riuscendo cos\u00ec ad attraversare le Alpi senza difficolt\u00e0 e invadendo l'Italia. Valentiniano II, che era stato costretto dalle esigenze dei tempi a riconoscerlo, almeno temporaneamente, come imperatore, di fronte all'avanzata dell'usurpatore, fugg\u00ec con sua madre Giustina e il prefetto del pretorio d'Italia Probo a Tessalonica.\nTeodosio lasci\u00f2 suo figlio Arcadio a governare a Costantinopoli, e, accompagnato da parecchi senatori, procedette a Tessalonica, dove ricevette Valentiniano, promettendogli il sostegno militare contro l'usurpatore. Conciliatosi l'affetto delle truppe con l'aumento dell'annona, Teodosio nomin\u00f2 Taziano prefetto del pretorio e Procolo prefetto della citt\u00e0 e affid\u00f2 a Promoto il comando della cavalleria e a Timasio il comando della fanteria. Rinforzato da massicce quantit\u00e0 di mercenari Goti, Unni e Alani, l'esercito di Teodosio riprese la sua avanzata verso l'Italia: intendeva attraversare la Pannonia per poi assediare Aquileia, dove si era insediato l'usurpatore. Pacato e Ambrogio narrano che Teodosio vinse due battaglie contro l'armata dell'usurpatore, a Siscia, sulla Sava, e a \"Poetovio\". Una volta presa Aquileia d'assalto e forzate le porte, essendo il numero di guardie a presidio delle porte troppo basso per opporvi resistenza, Teodosio, secondo quanto narra Zosimo, irruppe con la sua armata nella sala del trono di Massimo, mentre l'usurpatore era intento a pagare il salario alle proprie truppe. L'esercito di Teodosio fece scendere Massimo dal trono e lo port\u00f2 a forza all'accampamento di Teodosio a tre miglia di distanza di Aquileia, dove fu dapprima interrogato e poi fatto decapitare dall'Imperatore. Era il 28 luglio 388 o, in alternativa, il 28 agosto dello stesso anno. Secondo Zosimo e Orosio, Andragazio, mentre conduceva la propria flotta nel Mar Ionio, quando apprese della sconfitta, si suicid\u00f2 gettandosi in mare.\nNel frattempo, la sicurezza della Gallia era minacciata da frequenti incursioni dei Franchi. Mentre Magno Massimo si era rinserrato ad Aquileia, assediato dall'esercito di Teodosio I, i Franchi irruppero nella provincia di Germania sotto i loro duchi Marcomero e Sunnone, e devastarono i fertili distretti della zona. Quando la notizia dell'incursione dei Franchi arriv\u00f2 a Treviri, i generali Nannino e Quintino, gli ufficiali militari a cui Massimo aveva affidato suo figlio e la difesa della Gallia, assemblarono un'armata e si unirono a Colonia. Ora, i Franchi, carichi di bottino dopo aver devastato le regioni pi\u00f9 ricche delle province, avevano attraversato il Reno, lasciando per\u00f2 molti dei loro soldati su suolo romano pronti a rinnovare i loro saccheggi. L'esercito romano si scontr\u00f2 con essi nei pressi di Carbonni\u00e8re, conseguendo un successo e infliggendo pesanti perdite al nemico. In seguito a questo successo, i generali romani si consultarono se fosse opportuno attraversare il Reno per compiere incursioni in territorio franco: Nannino non era d'accordo, perch\u00e9 temeva che i Franchi, conoscendo il proprio territorio, avrebbero potuto preparare qualche insidia all'esercito romano; tuttavia, poich\u00e9 Quintino e gli altri ufficiali non furono d'accordo con Nannino, quest'ultimo decise di fare ritorno a Magonza, mentre Quintino attravers\u00f2 il Reno con la sua armata nei pressi della fortezza di Neuss, e al suo secondo accampamento dal fiume trov\u00f2 grandi villaggi deserti: questa era una tattica dei Franchi che simulavano il panico e si ritirarono nelle remote foreste. I soldati romani devastarono i villaggi trovati abbandonati, pensando che questo fosse il premio per la vittoria, e all'alba del giorno successivo entrarono nella foresta condotti dal loro comandante Quintino; furono per\u00f2 colti in un'imboscata dai Franchi e annientati: Eraclio, tribuno dei Giovini, e quasi tutti gli ufficiali caddero nel corso dello scontro, mentre ben pochi soldati dell'armata romana sopravvissero alla disfatta.\nL'usurpazione di Eugenio.\nNel frattempo, subito dopo l'esecuzione dell'usurpatore, Teodosio aveva ordinato al generale Arbogaste di giustiziare il figlio di Massimo, Flavio Vittore, che era stato associato al trono dall'usurpatore con il titolo di Cesare e che si trovava in quel momento in Gallia. Essendo terminata la guerra contro Massimo, Teodosio, accompagnato dal figlio Onorio, celebr\u00f2 un trionfo a Roma il 13 giugno 389. Teodosio rimase per altri tre anni in Italia, fino al 391, ponendo la propria corte a Milano e affidando il governo della sola Prefettura del pretorio delle Gallie al suo giovane collega Valentiniano II. Valentiniano II pose la propria corte in Gallia, dapprima a Treviri e poi a Vienne, sotto la tutela e la reggenza del generale franco Arbogaste.\nIn seguito alla disfatta contro i Franchi e alla sconfitta di Massimo, furono nominati comandanti dell'esercito di campo della Gallia Cariettone e Siro, che a quell'epoca si trattenevano nella provincia di Germania con l'esercito opposto ai Franchi. Nel 389 Arbogaste, generale di Valentiniano II, avvert\u00ec l'Imperatore che i Franchi andassero puniti, a meno che essi non avessero restituito tutto il bottino che avevano preso quando avevano distrutto le legioni romane in un'imboscata l'anno precedente, e consegnare tutti gli istigatori della guerra in modo che fossero puniti per le loro proditorie intenzioni di rompere la pace. Alcuni giorni dopo Arbogaste tenne un incontro con Marcomero e Sunnone, principi dei Franchi, e richiese la consegna di ostaggi, e successivamente si ritir\u00f2 a Treviri per svernare.\nCon il ritorno di Teodosio in Oriente, nel 391, Valentiniano riottenne il controllo della prefettura d'Italia, ma il suo potere effettivo era solo nominale, dato che il generale Arbogaste gli impediva di esercitarlo. Un frammento della \"Storia\" di Sulpicio Alessandro, preservato da Gregorio di Tours, afferma che:\nZosimo narra che Valentiniano II tent\u00f2 di reagire consegnando ad Arbogaste una lettera con cui gli comunicava la sua destituzione; Arbogaste reag\u00ec distruggendo la lettera di licenziamento e rispondendogli sprezzantemente che non gli aveva conferito il comando e non glielo poteva togliere. Zosimo narra che Valentiniano scrisse anche alcune lettere a Teodosio, lamentandosi del fatto che Arbogaste lo avesse privato di ogni potere effettivo e chiedendogli soccorso, ma l'Imperatore d'Oriente decise di non intervenire.\nNello stesso anno Arbogaste insegu\u00ec i principi dei Franchi, Sunnone e Marcomero, e si diresse nel corso dell'inverno a Colonia: poich\u00e9 era consapevole che il territorio dei Franchi poteva essere devastato in tutta la sicurezza nel periodo invernale, in quanto le foreste, a causa della caduta delle foglie, non potevano nascondere soldati pronti a un'imboscata, attravers\u00f2 il Reno con un'armata, e devast\u00f2 il territorio dei Brittori, nei pressi del fiume, nonch\u00e9 il distretto abitato dai Camavi, senza trovare esercito che vi si opponesse, a parte alcuni degli Ampsivarii e Catti che comparvero con il loro duca Marcomero sulla cima di colline distanti.\nIl 15 maggio 392 Valentiniano fu trovato impiccato nei pressi del proprio palazzo a Vienne: i sostenitori di Arbogaste sostennero la tesi del suicidio, e il 22 agosto 392 elessero come suo successore un certo Eugenio; ben presto emersero per\u00f2 forti sospetti che Valentiniano fosse stato strangolato nella camera da letto dagli eunuchi di corte per ordine di Arbogaste che poi avrebbe fatto in modo che sembrasse un suicidio. In ogni modo, non \u00e8 da escludere che Valentiniano si fosse effettivamente suicidato e che la propaganda della corte di Teodosio avesse accusato Arbogaste ed Eugenio di aver complottato l'assassinio dell'Imperatore d'Occidente al solo fine di giustificare la spedizione contro l'usurpatore.\nEugenio era un insegnante di retorica, che, per raccomandazione del generale Ricomero, era giunto alla corte di Valentiniano II; divenuto amico di Arbogaste, fu da lui designato come suo imperatore fantoccio. Eugenio, pur essendo ufficialmente cristiano, sembrerebbe aver attuato una politica moderatamente favorevole ai Pagani, stando almeno agli storici ecclesiastici dipendenti da Tirannio Rufino. Sobillato dal prefetto del pretorio pagano Flaviano, che gli aveva assicurato che era destinato al trono, che ogni sua campagna militare si sarebbe conclusa con la vittoria, e che la religione cristiana sarebbe stata abolita, Eugenio raccolse tutte le armate a propria disposizione e prese possesso dell'Italia; procedette poi a fortificare le Alpi Giulie, nel tentativo di migliorare le difese dell'Italia in caso di un eventuale attacco di Teodosio I. Avrebbe poi fatto restaurare l'Altare della Vittoria. Tuttavia questa presunta restaurazione del Paganesimo sotto Eugenio e Arbogaste \u00e8 stata messa in dubbio da alcuni studiosi, come Alan Cameron, che asserisce che la nozione che Eugenio e Arbogaste fossero pagani o sostenitori dei pagani sarebbe stata inventata ad arte dallo storico ecclesiastico Rufino per giustificare la campagna di Teodosio contro di essi, e che altri usurpatori, come Magnenzio, furono falsamente etichettati come pagani dopo la loro sconfitta; secondo la tesi di Cameron, solo le fonti dipendenti da Rufino menzionano il carattere religioso della guerra civile tra Teodosio ed Eugenio, e sarebbero quindi da mettere in dubbio. Successivamente l'usurpatore Eugenio non trascur\u00f2 di assicurarsi aiuti militari dai regni clienti oltre il Reno in vista della guerra contro Teodosio: Sulpicio Alessandro narra che l'usurpatore intraprese una spedizione militare lungo il Reno per rinnovare le vecchie alleanze con i re dei Franchi e degli Alemanni, nonch\u00e9 per minacciare le nazioni barbare lungo il fiume con una grande armata.\nQuando la notizia dell'uccisione di Valentiniano II arriv\u00f2 alla corte di Teodosio I, l'Imperatore deplor\u00f2 l'assassinio e la perdita del suo imperatore collega, a cui era legato tramite vincoli di parentela, essendone il cognato (la moglie di Teodosio, Galla, era la sorella di Valentiniano II). Quando giunsero ambasciatori provenienti da Eugenio e Arbogaste, i quali chiedevano a Teodosio di riconoscere Eugenio come Imperatore, Teodosio rispose negativamente, e cominci\u00f2 i preparativi per una campagna contro l'usurpatore. Affid\u00f2 il comando dell'esercito regolare ai generali Timasio e Stilicone e affid\u00f2 il comando dei federati barbari ai generali Gainas, Saulo e Bacurio. Una volta completati i preparativi di guerra, Teodosio proclam\u00f2 imperatore il proprio figlio minore Onorio, e decise di marciare verso l'Italia alla testa delle proprie truppe, che non comprendevano solo soldati romani, ma anche \"Foederati\" barbari, soprattutto Goti. Il 5 settembre 394 nella Battaglia del Frigido l'armata di Teodosio ebbe la meglio su quella dell'usurpatore Eugenio e di Arbogaste: il primo fu giustiziato, mentre il secondo si suicid\u00f2 per evitare la cattura. Teodosio si spense pochi mesi dopo, nel gennaio del 395, affidando le due \"partes\" dell'Impero ai suoi due figli Arcadio e Onorio, gi\u00e0 da tempo associati al trono.\nLa dissoluzione del dominio romano in Gallia nel V secolo.\nL'invasione.\nStilicone, generale dell'imperatore d'Occidente Onorio, impegnato nella difesa dell'Italia contro i Visigoti di Alarico e contro i Goti (un gruppo goto indipendente da quello di Alarico) di Radagaiso, fu costretto a sguarnire la frontiera del Reno, come attestato dai panegirici di Claudiano: \nQuesto \u00e8 quanto scrisse Claudiano nel 402-403, ben prima dell'attraversamento del Reno del 406. Si pu\u00f2 dire quindi che le affermazioni di Claudiano riguardanti i timori delle nazioni germaniche di attraversare un fiume indifeso furono contraddette dagli avvenimenti successivi. Dopo aver sconfitto i Franchi, stanziati presso Magonza (\"Moguntiacum\") e alleati dei Romani sin dalla met\u00e0 del III secolo, Suebi, Alani e Vandali oltrepassarono il Reno (31 dicembre 406) e devastarono la Gallia per tre anni prima di abbandonarla e stanziarsi in Spagna (409).\nLe invasioni del 405-408 (coinvolgenti Vandali, Alani, Suebi, Burgundi e il gruppo goto di Radagaiso) sono dovute, secondo Peter Heather, alla migrazione degli Unni dalla regione a nord del Mar Nero (dov'erano ancora nel 395, anno in cui devastarono le province asiatiche dell'Impero romano d'Oriente) alla grande pianura ungherese (dove sono attestati intorno al 412-413, all'epoca dell'ambasceria di Olimpiodoro), che spinse molta della popolazione ad ovest dei Carpazi (tra cui proprio gli invasori del 405-408) a invadere l'Impero per sfuggire all'avanzata unna.\nSecondo la teoria di Guy Halsall, i reggimenti a difesa del Reno subirono pesanti perdite nel corso delle guerre civili tra gli usurpatori gallici e Teodosio I, e queste perdite non vennero reintegrate, a causa delle dispute con Costantinopoli che impegnavano Stilicone, che fecero s\u00ec che il generale trascurasse la Gallia; inoltre alla fine del IV secolo-inizio V secolo la zecca di Treviri fu chiusa e la capitale della prefettura delle Gallie fu trasferita da Treviri (Gallia settentrionale) ad Arelate (Gallia meridionale), interpretabile come una perdita di importanza della Gallia settentrionale; inoltre l'interruzione di afflusso di moneta nella Gallia settentrionale potrebbe aver portato l'Impero a interrompere il versamento dei sussidi diplomatici ai clienti dell'Impero al di l\u00e0 del Reno, portandoli ad invadere l'Impero per ottenere con il saccheggio ci\u00f2 che non ricevevano pi\u00f9 con i sussidi. Fu quindi, per Halsall, il vuoto di potere creatasi nella Gallia settentrionale per cause interne all'Impero ad attirare gli invasori.\nLa teoria di Halsall non viene per\u00f2 ritenuta convincente da Heather, il quale sostiene che essa \u00absi fonda sostanzialmente sul silenzio delle fonti\u00bb, e ribatte che molti autori ritengono che lo spostamento della capitale delle prefettura delle Gallie ad Arelate sia avvenuta dopo l'invasione del 406 e che nella prefettura delle Gallie erano rimaste abbastanza legioni da permettere a Costantino \"III\" di usurpare la porpora; inoltre fa notare che, a parte che la teoria della cessazione dei sussidi si basa sul silenzio delle fonti ed \u00e8 una congettura non verificabile, gli invasori del 406 non erano popoli \"clienti\" dell'Impero, quindi non ricevevano sussidi; inoltre proprio i maggiori percettori di sussidi dall'Impero (Franchi e Alemanni), quelli che sarebbero stati maggiormente danneggiati in caso di cessazione del versamento di sussidi, rimasero neutrali. Heather non nega comunque che le divisioni tra le due parti dell'Impero e lo sguarnimento della frontiera del Reno deciso da Stilicone per poter difendere l'Italia abbiano contribuito ad aggravare la crisi e ad agevolare il successo dell'invasione; a differenza di Halsall, per\u00f2, non ritiene che tali fattori costituiscano la causa dell'invasione, che sarebbe a suo dire da attribuire soprattutto alla migrazione degli Unni, che aveva spinto verso il Reno popolazioni che tradizionalmente minacciavano la frontiera danubiana.\nUsurpazione di Costantino III: invasioni e usurpazioni.\nIl giorno 31 dicembre 406 un'orda barbara di straordinarie proporzioni, costituita da Vandali, Alani e Suebi, sospinta verso occidente dagli Unni, attravers\u00f2 il Reno ghiacciato e penetr\u00f2 in Gallia. Secondo Gregorio di Tours, l'invasione fu contrastata dai Franchi alleati dei Romani che stavano per aver la meglio sui Vandali, che avevano gi\u00e0 perso in battaglia il loro re Godegiselo e circa 20.000 dei propri soldati, quando arrivarono in soccorso le truppe alane comandante dal loro re Respendial grazie al quale la battaglia fu vinta dagli invasori del Reno: secondo Gregorio di Tours, se non fosse stato per l'intervento tempestivo del re degli Alani i Franchi avrebbero avuto nettamente la meglio nello scontro e l'invasione del Reno sarebbe fallita.\nLe incursioni degli invasori barbari in ogni provincia della Gallia furono talmente devastanti da attirare l'attenzione di un ecclesiastico residente a Betlemme, San Girolamo, che in un'epistola scrisse:\nL'invasione della Gallia (con conseguente timore che i barbari invadessero anche la Britannia) e la debolezza manifestata dal governo di Onorio, spinse le legioni britanniche gi\u00e0 in rivolta (negli ultimi mesi del 406 avevano acclamato imperatore un certo Marco, poi, alcuni mesi dopo, un certo Graziano), dopo il rifiuto di Graziano di intervenire con i Barbari, a nominare imperatore il generale Flavio Claudio Costantino, difensore delle province britanniche contro Scoti, Pitti e Sassoni. Questi, attraversata la Manica, riusc\u00ec a bloccare temporaneamente l'avanzata dei barbari e a prendere il controllo di gran parte dell'Impero: Gallia, Spagna e Britannia. Secondo Zosimo, Costantino III, sbarcato in Gallia, si scontr\u00f2 con gli invasori Vandali, Alani e Suebi, con qualche limitato successo:\nCostantino III sembra dunque aver limitato i danni almeno per il momento, relegando la presenza dei barbari alle province della Gallia settentrionale, se si presta fede a Zosimo.\nNel frattempo, Costantino III aveva elevato al rango di Cesare suo figlio Costante II, mentre in Spagna due parenti di Onorio si rivoltarono, rifiutandosi di riconoscere l'autorit\u00e0 dell'usurpatore e mettendo insieme un'armata che minacciava di invadere la Gallia e deporlo. Costantino III invi\u00f2 dunque suo figlio Costante, insieme al generale Geronzio (che Zosimo chiama erroneamente Terenzio) e al prefetto del pretorio Apollinare, nella penisola iberica per sedare la rivolta. Nonostante ai soldati ribelli si fossero aggiunti un'immensa massa di schiavi e contadini, l'esercito di Costante riusc\u00ec a sedare la rivolta e a catturare i capi dei ribelli (Vereniano e Didimio, parenti di Onorio), e li condusse prigionieri in Gallia da suo padre, dove furono giustiziati.\nNel frattempo Costantino III richiam\u00f2 suo figlio Costante in Gallia per consultarsi sulle prossime mosse da attuare; Costante lasci\u00f2 quindi a Saragozza la sua corte e sua moglie, ma commise incautamente l'errore di affidare temporaneamente al generale Geronzio il governo della Spagna mentre era via, affidandogli il compito di sorvegliare i Pirenei, e di sostituire con truppe di origini barbariche (gli \"Honoriaci\") i presidi locali che un tempo sorvegliavano i passi.. La sostituzione dei presidi locali con truppe di origini barbariche costitu\u00ec la rovina della spagna: negli ultimi mesi del 409 i Vandali, gli Alani e Suebi, a causa del tradimento o della negligenza dei reggimenti \"Honoriaci\" a presidio dei Pirenei, entrarono in Spagna, sottomettendola per la massima parte. Nel frattempo, in Gallia, Costantino III ordin\u00f2 a suo figlio Costante di ritornare in Spagna; e mentre Costante stava inviando davanti le proprie truppe, e si trovava ancora con suo padre, giunsero notizie dalla Spagna che Geronzio si era rivoltato, aveva stretto un'alleanza con i barbari invasori della Spagna, e aveva nominato usurpatore un tal Massimo. Allarmato di ci\u00f2, Costantino III invi\u00f2 il generale Edobico presso le trib\u00f9 dei barbari, per richiedere rinforzi per reprimere la rivolta; Costante e Decimio Rustico, dapprima \"magister officiorum\" e ora prefetto, si diressero in Gallia, con l'intenzione di ritornare da Costantino con rinforzi Franchi e Alemanni e tutti i soldati a loro disposizione.\nGeronzio sembra inoltre aver incitato i barbari che erano in Gallia ad invadere la Gallia meridionale in modo da tenere occupato Costantino III: la Gallia nord-occidentale (Armorica) e la Britannia furono colpite da incursioni tanto devastanti da spingere le popolazioni locali a rivoltarsi a Roma per autodifendersi dagli attacchi nemici, non arrivando alcun aiuto da Roma o da Costantino III, stando a quanto narra Zosimo:\nLa sconfitta degli usurpatori Costantino III, Massimo e Giovino.\nNel 411 la situazione politico-militare giunse finalmente ad un punto di sblocco. Geronzio, generale di Costantino III, come gi\u00e0 detto, si era rivoltato, eleggendo usurpatore Massimo, suo amico intimo secondo Sozomeno, addirittura suo figlio secondo Olimpiodoro. Posta la propria sede a Tarragona, Geronzio, una volta fatta pace con i Vandali, gli Alani e gli Suebi che avevano invaso la penisola iberica, marci\u00f2 contro Costantino III. Quando Costantino III fu informato dell'usurpazione di Massimo, invi\u00f2 il suo generale Edobico oltre il Reno, per reclutare un esercito di ausiliari franchi e alemanni; e invi\u00f2 suo figlio Costante a difesa di Vienna (in Gallia) e delle citt\u00e0 limitrofe.\nGeronzio avanz\u00f2 con la sua armata, facendo prigioniero Costante e uccidendolo a Vienna (una citt\u00e0 della Gallia), raggiungendo ben presto Arelate (l'odierna Arles), che assedi\u00f2. Della situazione approfitt\u00f2 Onorio, inviando sul posto il generale Flavio Costanzo.\nQuando l'armata di Costanzo raggiunse Arelate, Geronzio lev\u00f2 precipitosamente l'assedio ritirandosi in Hispania con pochi soldati, mentre la maggior parte delle sue truppe disertava in massa unendosi all'esercito di Costanzo. Geronzio fu poi costretto al suicidio dai suoi stessi soldati, che, intenzionati a ucciderlo, assaltarono la sua casa di notte. Uno dei soldati rimasti fedeli a Geronzio, un certo Alano, sal\u00ec per\u00f2 sui tetti con altri arcieri, uccidendo a suon di frecce all'incirca 300 soldati ribelli. Il giorno successivo i soldati diedero fuoco all'abitazione, e non essendo rimasta altra via di fuga, Geronzio si suicid\u00f2 con i suoi parenti. Massimo nel frattempo abdicava rifugiandosi tra i barbari.\nNel frattempo l'assedio di Arelate ad opera di Costanzo proseguiva: nonostante tutto, Costantino III continuava a resistere e a sperare nell'arrivo del suo generale Edobico con i suoi ausiliari franchi e alemanni reclutati da oltre Reno. Quando per\u00f2 Edobico era sul punto di arrivare con i rinforzi, i soldati di Onorio attraversarono il fiume Rodano e il generale Costanzo, comandante della fanteria, decise di attendere l'appropinquarsi del nemico, mentre Ulfila si era appostato a preparare un'imboscata con la sua cavalleria. Il nemico, ormai arrivato sul campo di battaglia si stava scontrando con le truppe di Costanzo, quando quest'ultimo diede il segnale a Ulfila, che assalt\u00f2 quindi da dietro il nemico, mandandolo in rotta: alcuni fuggirono, altri furono massacrati, alcuni abbassarono le armi e chiesero perdono, venendo generosamente risparmiati. Edobico mont\u00f2 sul suo destriero e cerc\u00f2 rifugi\u00f2 nelle terre di un proprietario terriero di nome Ecdicio, il quale per\u00f2 lo trad\u00ec decapitandolo e inviando la sua testa ai generali di Onorio.\nDopo questa vittoria le truppe di Costanzo cinsero di nuovo d'assedio Arelate. Durante il quarto mese di assedio, inoltre, giunse la notizia dell'usurpazione di Giovino in Gallia Ulteriore (settentrionale), il quale ottenne il sostegno non solo di Burgundi e Alani, ma anche di Franchi, Alamanni, e dell'esercito romano di stanza sul Reno. Quando Costantino seppe dell'uccisione di Edobico e dell'usurpazione di Giovino, abbandonata ogni speranza, si lev\u00f2 la porpora e gli altri ornamenti imperiali, riparandosi in chiesa, dove si fece ordinare sacerdote. Le guardie a difesa delle mura, avendo ricevuto garanzie che sarebbero stati risparmiati, aprirono le porte a Costanzo, che effettivamente mantenne la promessa data. Costantino III e suo figlio Giuliano furono inviati in Italia, ma Onorio, ancora pieno di risentimento nei loro confronti per l'esecuzione dei suoi cugini ispanici Vereniano e Didimo, li fece decapitare a trenta miglia da Ravenna, violando la promessa che li avrebbe risparmiati. Secondo un frammento di Renato Profuturo Frigerido, Costantino III fu inviato immediatamente in Italia, venendo giustiziato presso il fiume Mincio da sicari inviati dall'Imperatore.\nGli usurpatori Massimo e Costantino furono per\u00f2 presto sostituiti da due nuovi ribelli. Nel 412 il \"comes Africae\" Eracliano si proclam\u00f2 imperatore, tagliando le forniture di grano all'Italia, mentre a nord la morte di Costantino III lasci\u00f2 mano libera a Burgundi e Alani lungo la frontiera renana. Questi (condotti rispettivamente da Gunziario e Goar) sobillarono le legioni di stanza nella regione a proclamare imperatore a Magonza il generale Giovino, a cui tentarono di unirsi anche i Visigoti di Ataulfo, che intendeva passare al servizio dell'usurpatore per suggerimento di Attalo. Giovino, tuttavia, non intendeva accettare l'appoggio dei Visigoti di Ataulfo e se ne lament\u00f2 con Attalo; come se non bastasse, i disaccordi iniziali tra Giovino e Ataulfo si aggravarono non solo a causa dell'intervento del prefetto del pretorio delle Gallie Dardano, il quale, fedele a Onorio, cerc\u00f2 di convincere Ataulfo a deporre l'usurpatore, ma anche per il fatto che all'esercito di Giovino aveva tentato di unirsi anche il suo rivale Saro, il quale aveva deciso di disertare al nemico perch\u00e9 Onorio non aveva punito con vigore l'assassinio di Belleride suo domestico; deciso a risolvere il conto in sospeso con Saro, Ataulfo lo attacc\u00f2 e lo uccise in una battaglia impari (Saro aveva solo una ventina di guerrieri con s\u00e9 contro circa 10.000 guerrieri dalla parte di Ataulfo). I disaccordi si tramutarono in ostilit\u00e0 aperta quando Giovino innalz\u00f2 al rango di Augusto suo fratello Sebastiano nonostante il mancato assenso del re visigoto, il quale invi\u00f2 un messaggio ad Onorio promettendogli di inviargli le teste degli usurpatori in cambio della pace. In seguito all'assenso di Onorio, Ataulfo si scontr\u00f2 con Sebastiano, vincendolo e inviando la sua testa a Ravenna; la prossima mossa del re goto fu di assediare Valence, dove si era rifugiato Giovino; ottenuta la resa della citt\u00e0 e dell'usurpatore, Ataulfo invi\u00f2 Giovino al prefetto del pretorio delle Gallie Claudio Postumo Dardano, che, dopo averlo fatto decapitare a Narbona, invi\u00f2 la sua testa a Ravenna, che venne esposta, insieme a quelle degli altri usurpatori, fuori Cartagine. Nel frattempo Decimio Rustico, prefetto di Costantino III ed ex \"magister officiorum\", e Agrezio, uno dei principali segretari di Giovino, insieme a molti nobili rei di aver appoggiato gli usurpatori, furono catturati in Alvernia dai comandanti di Onorio e crudelmente giustiziati. Pi\u00f9 o meno nello stesso periodo la citt\u00e0 di Treviri fu saccheggiata e data alle fiamme nel corso di una seconda incursione di Franchi. Nello stesso anno, in Italia, le forze comandate dall'usurpatore Eracliano, sbarcato per abbattere Onorio, vennero sconfitte costringendo l'usurpatore a fuggire a Cartagine, dove trov\u00f2 la morte. Flavio Costanzo, fresco della vittoria su Eracliano, fu ricompensato con l'incorporazione delle immense ricchezze dell'usurpatore sconfitto.\nNegoziazioni con i Visigoti (413-415).\nOnorio chiese a questo punto in cambio della pace la restituzione di Galla Placidia, ostaggio dei Visigoti fin dal 410. Ataulfo, tuttavia, non era disposto a restituire a Onorio sua sorella, se in cambio non veniva rispettata la condizione di fornire ai Visigoti una grossa quantit\u00e0 di grano, una cosa che i Romani avevano promesso ai Visigoti ma che non era stata finora mantenuta. Quando i Romani si rifiutarono di fornire ai Visigoti il grano promesso se prima non avveniva la restituzione di Galla Placidia, Ataulfo riprese la guerra contro Roma (autunno 413). Ataulfo invase la Gallia meridionale, dove vi era gi\u00e0 fin dal 412, tentando di impadronirsi di Marsiglia ma fallendo nella sortita grazie al valore del generale Bonifacio, il quale difese strenuamente la citt\u00e0, riuscendo anche nell'impresa di ferire, durante la battaglia, Ataulfo.\nL'anno successivo il re dei Visigoti spos\u00f2 la sorella di Onorio, Galla Placidia, tenuta in ostaggio prima da Alarico e poi da Ataulfo stesso fin dai giorni del sacco di Roma. L'ex-usurpatore Prisco Attalo, che aveva seguito il suo popolo d'adozione fin nelle Gallie, festeggi\u00f2 l'evento decantando il panegirico in onore degli sposi. Poco tempo dopo, ai due sposi nacque un figlio, di nome Teodosio. Secondo Heather, il matrimonio di Galla Placidia con Ataulfo aveva fini politici: sposando la sorella dell'Imperatore di Roma, Ataulfo sperava di ottenere per s\u00e9 e per i Visigoti un ruolo di preponderante importanza all'interno dell'Impero, nutrendo forse anche la speranza che una volta deceduto Onorio suo figlio Teodosio, nipote di Onorio, per met\u00e0 romano e per met\u00e0 visigoto, sarebbe diventato imperatore d'Occidente in quanto Onorio non aveva avuto figli. Secondo Orosio, Ataulfo:\nTuttavia, ogni tentativo di negoziazione tra i Visigoti e Roma ad opera di Ataulfo e Placidia fall\u00ec a causa dell'opposizione alla pace di Flavio Costanzo, e la dipartita prematura del figlioletto Teodosio dopo nemmeno un anno di et\u00e0 mand\u00f2 a monte tutti i piani di Ataulfo.\nA quel punto - era sempre il 414 - Ataulfo proclam\u00f2 nuovamente imperatore Prisco Attalo, nel tentativo di raccogliere attorno a lui l'opposizione a Onorio. Attalo nomin\u00f2 \"Comes rerum privatarum\" Paolino di Pella, un proprietario terriero gallo-romano originario della Macedonia, e lo esent\u00f2 dall'ospitare i Goti nelle sue propriet\u00e0. Come attesta Paolino di Pella, era evidente che Attalo era solo un imperatore fantoccio sotto il controllo dei Visigoti, \u00abtrovando da essi solo la protezione della propria vita ma non della propria autorit\u00e0, mentre egli stesso non era sostenuto n\u00e9 da risorse proprie n\u00e9 da nessun soldato\u00bb. Numerosi proprietari terrieri gallo-romani, rimasti indifesi dal governo centrale di Ravenna, si compromisero con gli invasori Goti, nel tentativo di ottenere la \"pace gotica\", ovvero un compromesso con i nuovi invasori. Secondo Paolino di Pella:\nL'avanzata delle legioni di Flavio Costanzo costrinse per\u00f2 i Visigoti ad abbandonare Narbona e ripiegare in Spagna, lasciando Attalo nelle mani di Onorio, che lo condann\u00f2 al taglio di due dita della mano destra e all'esilio sulle isole Lipari. La tattica di Costanzo era stata di bloccare tutti i porti e le vie di comunicazione impedendo ai Visigoti di ricevere rifornimenti di cibo: in Spagna i Visigoti furono talmente ridotti alla fame dalla tattica di Costanzo che essi furono costretti a comprare dai Vandali il grano a un prezzo esorbitante di una moneta d'oro per ogni \"trula\" di frumento (e per tale motivo i Vandali cominciarono a soprannominarli \"truli\"). I Goti, nell'atto di lasciare Bordeaux, per comando di Ataulfo, diedero alle fiamme l'intera citt\u00e0, spogliando di tutti i beni il \"Comes rerum privatarum\" Paolino di Pella e saccheggiando le proprie propriet\u00e0. Paolino di Pella cerc\u00f2 riparo nella limitrofa citt\u00e0 di Bazas, che tuttavia fin\u00ec per essere assediata da un'orda di Goti e Alani, a cui si un\u00ec una rivolta servile. Paolino di Pella, recandosi personalmente fuori le mura per trattare con il nemico, riusc\u00ec a spingere gli Alani a defezionare, passando dalla parte dei difensori; gli Alani entrarono dunque in citt\u00e0 e contribuirono alla sua difesa contro i Goti, i quali furono costretti a levare l'assedio.\nNel 415 Ataulfo si spense nei pressi di Barcellona, ucciso nelle sue stalle da un servo che aveva un conto in sospeso con lui: perendo, si era fatto giurare dal fratello che avrebbe restituito Placidia ad Onorio, e di fare di tutto affinch\u00e9 si giungesse alla riconciliazione tra Visigoti e Romani, e affinch\u00e9 entrambe le nazioni vivessero in mutua ed eterna alleanza. Si impadron\u00ec tuttavia del trono visigoto con la violenza un certo Sigerico, fratello di Saro, il quale uccise i figli di Ataulfo impadronendosi del trono regnando tuttavia soli 7 giorni poich\u00e9 il settimo giorno di regno fu assassinato. Il suo successore, Vallia, si riappacific\u00f2 con l'Impero, ricevendo calorosamente l'ambasciatore Eupluzio magistriano che gli era stato inviato da Costanzo per concludere la pace: accett\u00f2 il trattato di pace propostogli, e, in cambio della pace, della restituzione di Galla Placidia a Onorio, e l'obbligo di combattere come federato di Roma i Barbari nella Spagna, i Visigoti ricevevano un'immensa quantit\u00e0 di grano (600.000 misure di frumento) e la concessione di stabilirsi come \"foederati\" in Aquitania. Galla Placidia fece cos\u00ec trionfalmente ritorno in Italia, andando in sposa, nel 417, proprio a Flavio Costanzo, che nel frattempo assumeva una posizione sempre pi\u00f9 preminente a corte.\nLa pace con i Visigoti (415-418).\nI Goti condotti da Vallia ottennero dei promettenti ma effimeri a lungo termine successi contro i Vandali e gli Alani in Hispania, come narrato da Idazio:\nOttenuti questi successi, grazie ai quali le province ispaniche della \"Lusitania\", della \"Cartaginense\" e della \"Betica\" tornarono sotto il precario controllo romano, nel 418 Onorio e Costanzo richiamarono, come era stato stabilito dall'accordo del 415, i Visigoti in Aquitania (una regione della Gallia meridionale), nella valle della Garonna, dove i barbari ricevettero - in base al sistema dell\"'hospitalitas\" - terre da coltivare. In base all'\"hospitalitas\", i Visigoti ricevettero almeno un terzo delle case e delle terre della regione dove si insediarono, in quanto almeno formalmente soldati romani: infatti, l'\"hospitalitas\" consisteva nella cessione temporanea ai soldati di un terzo delle case nelle quali essi erano provvisoriamente alloggiati; a differenza dei soldati romani, i Visigoti ricevettero tuttavia in misura permanente due terzi di queste terre e di queste case e, inoltre, erano esentati dal pagamento delle imposte. L'Aquitania sembra sia stata scelta da Costanzo come terra dove far insediare i \"foederati\" Visigoti per la sua posizione strategica: infatti era vicina sia dalla Spagna, dove rimanevano da annientare i Vandali Asdingi e gli Suebi, sia dal Nord della Gallia, dove forse Costanzo intendeva impiegare i Visigoti per combattere i ribelli separatisti Bagaudi nell'Armorica.\nNel 418 l'autorit\u00e0 imperiale era stata ripristinata nelle sette province della Gallia meridionale. A dire il vero, in \"Aquitania II\" e \"Novempopulana\" si erano stanziati i Visigoti ma erano ancora governate da governatori romani, che infatti parteciparono al concilio delle sette province del 418. Questo concilio annuale era stato ripristinato dal regime di Costanzo nel 418 per riallacciare i rapporti con i proprietari terrieri gallici, molti dei quali, trovatisi indifesi dall'Impero, erano scesi a compromessi con i barbari invasori. Gi\u00e0 nel corso dell'occupazione visigota della Gallia Narbonense del 414-415, i Visigoti avevano goduto non solo dell'appoggio dei ceti inferiori, oppressi dal fiscalismo romano, ma anche della collaborazione con gli stessi proprietari terrieri, i quali avevano riconosciuto Attalo come imperatore legittimo. Questo fenomeno ledeva gli interessi dell'Impero, in quanto le rendite imperiali si basavano sull'intesa con i proprietari terrieri, i quali, in cambio di privilegi e della loro difesa tramite le leggi e l'esercito, accettavano di pagare le tasse. Secondo Heather, \u00abl'Impero romano era sostanzialmente un mosaico di comunit\u00e0 locali che in buona misura si autogovernavano, tenute insieme da una combinazione di forza militare e baratto politico: in cambio dei tributi il centro amministrativo si occupava di proteggere le \u00e9lite locali\u00bb. Questo baratto politico fu messo in crisi dalla comparsa dei Visigoti: i proprietari terrieri gallici, lasciati indifesi dall'Impero e non potendo correre il rischio di perdere la loro principale fonte di ricchezza, costituita dalle terre, allentarono i loro legami con l'Impero e acconsentirono a collaborare con i Visigoti, ricevendone in cambio protezione, privilegi e la garanzia di poter conservare le proprie terre.\nUna testimonianza di questo processo \u00e8 costituita dallo scrittore e proprietario terriero gallico Paolino di Pella, che per la sua collaborazione con il regime visigoto fu ricompensato da Attalo con la nomina a \"comes rerum privatarum\" e con l'esonero dal dover ospitare i Visigoti nelle proprie propriet\u00e0 terriere. Il suddetto scrittore attesta che altri proprietari terrieri, che furono invece costretti a dover ospitare i Goti, ricevettero da essi in cambio protezione contro eventuali minacce militari. Paolino di Pella afferm\u00f2 addirittura, a decenni di distanza, che \u00abla pace gotica resta a tutt'oggi una pace da non deplorare, dal momento che vediamo molti, nel nostro stato, prosperare con il favore dei Goti, mentre prima avevamo dovuto sopportare ogni sventura\u00bb.\nCostanzo, tuttavia, aveva compreso la gravit\u00e0 di questo problema e cerc\u00f2 di limitarne gli effetti ricostituendo nel 418 il \"Consiglio delle sette province della Gallia\", che si teneva ogni anno ad Arelate e aveva lo scopo di tutelare gli interessi dei proprietari terrieri della Gallia. Probabilmente la seduta del 418 riguard\u00f2 la questione dello stanziamento dei Goti nella valle della Garonna in Aquitania (province di Aquitania II e Novempopopulana, che comunque per un certo periodo continuarono ad essere governate da governatori romani) e delle conseguenze che ci\u00f2 avrebbe portato per i proprietari terrieri. Poich\u00e9 la comparsa dei Visigoti e la latitanza del potere centrale romano avevano spinto parte dei proprietari terrieri a collaborare con i Barbari, il consiglio cerc\u00f2 di ristabilire un'intesa e una comunanza di interessi tra centro imperiale e proprietari terrieri gallici. Al consiglio partecipavano anche i governatori provinciali di \"Novempopulana\" e di \"Aquitania II\", nonostante in quelle province si fossero insediati i Visigoti, a conferma del fatto che quelle due province continuavano a far parte almeno nominalmente dell'Impero. Costanzo, conscio comunque che quelle due province erano difficilmente controllabili dal governo centrale a causa dell'insediamento dei Visigoti, stabil\u00ec che nel caso i due governatori provinciali non avessero potuto presentarsi al consiglio per motivi riconducibili a una \"occupatio certa\", avrebbero potuto inviare legati in loro rappresentanza. Malgrado ci\u00f2, i Visigoti, godendo del sostegno delle popolazioni locali e dei proprietari terrieri, non tardarono nel giro di pochi anni a diventare, per usare le parole di Salviano di Marsiglia, gli effettivi \"domini ac possessores soli romani\" (\"padroni e possessori del suolo romano\") in Aquitania, espandendo successivamente (a partire dal 455) i loro territori su tutta la Gallia a sud della Loira e su gran parte della Spagna.\nIn Gallia settentrionale, invece, l'autorit\u00e0 dell'Impero era nominale. Secondo la commedia \"Querolus\" l'effettivo confine della Gallia romana era ora la Loira, in quanto al protagonista della commedia viene detto che se vuole andare in un luogo dove non valgono le leggi romane, deve recarsi a nord della Loira. In effetti le province armoriche erano occupate fin dal 409 dai ribelli separatisti bagaudi, mentre le province pi\u00f9 vicine al Reno erano invase dai Franchi e dai Burgundi. Costanzo prov\u00f2 comunque a ristabilire la sua autorit\u00e0 nella Gallia settentrionale, se non addirittura in Britannia; infatti nel 417 Esuperanzio venne inviato da Costanzo a riportare l'ordine in Armorica, mentre nel 420 il generale Castino combatt\u00e9 i Franchi in Gallia settentrionale. Nel 421 tuttavia Costanzo per\u00ec e con ci\u00f2 il processo di ristabilimento dell'autorit\u00e0 imperiale nelle province invase dai Barbari sub\u00ec un duro arresto: le discordie civili negli anni successivi portarono a un peggioramento critico della situazione.\nIl generale romano Ezio.\nEzio, un romano che era stato ostaggio dei Visigoti e degli Unni, \"comes domesticorum\" sotto l'imperatore Giovanni Primicerio, aveva conservato la sua posizione anche con Valentiniano III, figlio di Galla Placidia, dopo la sconfitta di Giovanni nel 425.\nNel 425, i Visigoti tentarono di impadronirsi della citt\u00e0 di Arelate, in Provenza, ma senza riuscirci a causa dell'arrivo delle legioni romane comandate da Ezio, che liberarono la citt\u00e0 dall'assedio visigoto. Nel 428 Ezio sconfisse i Franchi, riconquistando alcuni territori lungo il Reno. Nel 430 Flavio Ezio liber\u00f2 Arelate in Provenza dall'assedio visigoto, facendo prigioniero il generale visigoto Anaulfo.\nConsole nel 432 e \"patricius\" nel 433, combatt\u00e9 nuovamente in Gallia contro Visigoti e Burgundi, arrestandone le mire espansionistiche. Nel 435 il controllo romano sulla Gallia era precario. La Gallia Belgica e la zona intorno al Reno erano saccheggiate e occupate dai Burgundi, Franchi e Alamanni; i Visigoti, stanziati in Aquitania, attaccavano la Septimania e i dintorni di Narbona e Arelate nel tentativo di acquisire uno sbocco sul Mediterraneo, mentre l'Armorica era finita sotto il controllo dei Bagaudi. Questi ultimi, secondo il vescovo di Marsiglia, Salviano, erano i ceti inferiori della popolazione, che oppressi dalle tasse e dalle iniquit\u00e0 dei potenti, non avevano altra scelta che diventare briganti (\"Bagaudi\") oppure fuggire presso i Barbari, ormai divenuti, secondo il parere di Salviano, persino pi\u00f9 virtuosi dei Romani: \nDiversi studiosi hanno quindi interpretato, in senso marxiano, le rivolte dei Bagaudi come una \"lotta di classe\" degli \"oppressi\" contro i \"potenti\"; in realt\u00e0, sembra che ai moti dei Bagaudi presero parte anche persone benestanti, e ci\u00f2 potrebbe significare che i \"Bagaudi\" fossero in realt\u00e0 dei movimenti separatisti, che non sentendosi sufficientemente protetti dall'Impero contro le minacce esterne, abbiano deciso di fare da s\u00e9.\nConscio che per fronteggiare tali minacce aveva bisogno di un aiuto esterno, Ezio si rivolse agli Unni, che gi\u00e0 lo avevano aiutato nelle lotte per il potere nel 425 e nel 433 e che continuarono a fornirgli aiuti militari in Gallia: per ottenere il loro sostegno, Ezio dovette per\u00f2 cedere agli Unni la Pannonia e la Valeria intorno al 435. La scelta di Ezio di impiegare un popolo pagano come gli Unni contro i cristiani (seppur ariani) Visigoti trov\u00f2 per\u00f2 l'opposizione di taluni, come il vescovo di Marsiglia Salviano, autore del \"De gubernatione dei\" (\"Il governo di Dio\"), secondo il quale i Romani, adoperando i pagani Unni contro i cristiani Visigoti, non avrebbero fatto altro che perdere la protezione di Dio. Gli autori cristiani furono scandalizzati soprattutto dal fatto che Litorio permettesse agli Unni non solo di compiere riti pagani e di predire il futuro attraverso la scapulimanzia, ma anche di saccheggiare in talune circostanze lo stesso territorio imperiale. Nel 435, in Gallia Ulteriore (Gallia a nord della Loira), i Bagaudi si rivoltarono eleggendo come capo un certo Tibattone. Nel 436 i Burgundi vennero sconfitti da Ezio e poco tempo dopo furono attaccati dagli Unni alleati dei Romani e sterminati (secondo Idazio 20.000 Burgundi vennero massacrati). I Visigoti, nel frattempo, assediarono Narbona. Nel 437 Ezio, secondo Idazio, o il suo subordinato Litorio, secondo Prospero d'Aquitania, liber\u00f2 Narbona dall'assedio visigoto, con un grande esercito composto da ausiliari Unni i quali portarono ognuno un sacco di grano alla popolazione affamata. Nel frattempo Ezio o i suoi subordinati (come Litorio) sedarono la rivolta dei Bagaudi in Gallia Ulteriore: il loro capo Tibattone venne catturato e parte dei ribelli vennero massacrati. Nel 438 Ezio inflisse in una grande battaglia campale perdite pesanti ai Visigoti: secondo Idazio, ben 8.000 visigoti vennero massacrati. Nel 439, in Gallia, la guerra contro i Visigoti prosegu\u00ec: il generale Litorio, giunto a Tolosa con un esercito composto da ausiliari Unni, affront\u00f2 imprudentemente in un grande scontro campale i Visigoti, ma fu catturato dai Visigoti, e ci\u00f2 gener\u00f2 il panico tra i mercenari Unni, che vennero sconfitti e messi in rotta; Litorio fu giustiziato pochi giorni dopo dal nemico. Dopo la sconfitta, i Romani accettarono di firmare una pace con i Visigoti che conferm\u00f2 il loro stanziamento, come \"foederati\", in Aquitania.\nNel 440 entr\u00f2 in conflitto con il prefetto del pretorio delle Gallie, Albino: la riappacificazione fu opera del diacono Leone, poi papa Leone I. Nel 440 Ezio stanzi\u00f2 come \"foederati\" nella citt\u00e0 di Valentia, in Gallia, degli Alani condotti da Sambida. Nel 442 Ezio stanzi\u00f2, in qualit\u00e0 di \"foederati\", degli Alani in Gallia Ulteriore, probabilmente affinch\u00e9 essi tenessero sotto controllo le ribellioni dei Bagaudi. I \"foederati\" alani espropriarono dei loro possedimenti i proprietari terrieri locali. Nel 443 Ezio stanzi\u00f2 come \"foederati\" i Burgundi superstiti in Savoia, presso il lago di Ginevra. Questi stanziamenti di barbari foederati, che avevano l'incarico di tenere a bada i ribelli e difendere le frontiere da altri barbari, generarono le proteste dei proprietari terrieri gallici, molti dei quali furono espropriati dei loro possedimenti da questi gruppi di \"foederati\". La politica dei trattati, con i quali si permetteva ai barbari di insediarsi all'interno dell'Impero, stava erodendo sempre di pi\u00f9 il territorio controllato di fatto dall'Impero, ma non si poteva fare altrimenti, perch\u00e9 non si riuscivano pi\u00f9 a respingere questi invasori. I \"foederati\" Alani di re Goar insediati in Armorica si rivelarono comunque utili all'Impero reprimendo con successo, tra il 446 e il 448, la rivolta dei Bagaudi condotti da Tibattone. Nel frattempo, nel 446, Ezio dovette affrontare i Franchi, che avevano invaso la Gallia sconfinando dal proprio territorio, sconfiggendoli e firmando con essi un trattato di alleanza.\nNel 451 Attila, re degli Unni invase la Gallia, ma venne arrestato nella battaglia dei Campi Catalaunici da una confederazione di Romani, Franchi, Visigoti e Burgundi guidati da Ezio. Il generale romano venne quindi ucciso nel 454 da Valentiniano III.\nDopo la morte dell'imperatore Petronio Massimo, Avito, un generale romano che era stato in precedenza ambasciatore presso i Visigoti, seppe del sacco di Roma e dell'uccisione di Petronio Massimo, su suggerimento del re visigoto Teodorico II, si autoproclam\u00f2 Imperatore con il sostegno dei Visigoti e dell'aristocrazia gallica e, con l'appoggio dei Visigoti, marci\u00f2 fino a Roma, facendosi riconoscere Imperatore. Avito, tuttavia, si attir\u00f2 ben presto l'ostilit\u00e0 di gran parte della popolazione romana, del senato e dell'esercito, capeggiato da Maggioriano e Ricimero, che presto tramarono per deporlo. Infatti, un Imperatore gallico imposto dai Visigoti era stato accettato a malavoglia dall'aristocrazia italica. E cos\u00ec, quando i Visigoti partirono dall'Italia per combattere gli Svevi in Spagna, i generali Maggioriano e Ricimero si rivoltarono apertamente costringendo Avito a fuggire ad Arelate, da dove implor\u00f2 il re visigoto di intervenire in suo soccorso, senza successo. Avito rientr\u00f2 in Italia con le truppe a sua disposizione ma fu vinto presso Piacenza e detronizzato (456). La fine di Avito provoc\u00f2 la rivolta della prefettura gallica, che non volle riconoscere il nuovo Imperatore Maggioriano e si separ\u00f2 dall'Impero, con l'appoggio dei Visigoti e dei Burgundi, che approfittarono delle discordie interne dell'Impero per espandere la propria sfera di influenza: i Burgundi in particolare si espansero nella Valle del Rodano, occupando temporaneamente Lione con l'appoggio della popolazione locale.\nIl generale Ricimero, nipote del re dei Visigoti, Vallia, elesse e depose imperatori nei successivi sedici anni.\nIl generale romano Egidio e il figlio Siagrio.\nMaggioriano tent\u00f2 di risollevare le sorti dell'Impero d'Occidente tentando di riconquistare la Gallia, la Spagna e l'Africa, ma, non potendo contare su truppe romane, essendo ormai l'esercito costituito quasi esclusivamente da barbari, dovette reclutare molti barbari da oltre Danubio; per fronteggiare le incursioni dei Vandali, inoltre, potenzi\u00f2 la marina militare romana, che ai quei tempi era decaduta a tal punto da essere praticamente scomparsa. Essendo intenzionato a recuperare il controllo della prefettura gallica, finita sotto il controllo dei separatisti romano-gallici appoggiati dai \"foederati\" Visigoti e Burgundi, Maggioriano ordin\u00f2 al suo generale Egidio, che stava provvedendo alla difesa della frontiera del Reno dalle incursioni dei \"foederati\" Franchi, di dirigersi verso Lione per riconquistarla ai Burgundi: Egidio riusc\u00ec nell'impresa, e verso la fine del 458 Maggioriano attravers\u00f2 le Alpi alla testa della sua armata di mercenari barbari entrando a Lione. Maggioriano giunse a un compromesso con i \"foederati\" Burgundi, riconoscendo loro il possesso dei territori della Valle del Rodano conquistati durante la rivolta, ad eccezione di Lione, in cambio del loro riconoscimento ad Imperatore. Ricondotti i Burgundi al servizio dell'Impero in qualit\u00e0 di \"foederati\", Maggioriano volse contro i \"foederati\" Visigoti, impedendo loro di conquistare Arelate e spingendoli a riconoscerlo come Imperatore e di passare al suo servizio come \"foederati\". Maggioriano affid\u00f2 dunque ai Visigoti il compito di proseguire la guerra contro gli Svevi in Galizia, inviando loro dei rinforzi sotto il comando del generale romano Nepoziano. Mentre i Visigoti, coadiuvati dai Romani, proseguivano con nuovi successi la guerra contro gli Svevi, Maggioriano allest\u00ec una potente flotta in Spagna, con l'intento di riconquistare l'Africa ai Vandali; la flotta fu per\u00f2 distrutta dai pirati vandali con l'aiuto di traditori e l'Imperatore fu costretto a rinunciare alla riconquista dell'Africa e a firmare con Genserico un trattato oneroso con cui l'Impero, probabilmente, riconosceva ai Vandali il possesso della Mauritania e probabilmente anche della Sardegna, Corsica e Baleari. Congedata la sua armata composta da mercenari barbari, Maggioriano ritorn\u00f2 in Italia, dove fu per\u00f2 detronizzato e giustiziato per volere di Ricimero nei pressi di Tortona nell'agosto del 461. Ricimero design\u00f2 come nuovo Imperatore d'Occidente Libio Severo.\nQuando il \"patricius\" Ricimero depose ed uccise Maggioriano per sostituirlo con Libio Severo nel 461, Egidio rifiut\u00f2 di riconoscere il nuovo imperatore. Ricimero riusc\u00ec tuttavia a mettergli contro Visigoti e Burgundi, al prezzo di nuove pesanti concessioni territoriali (ai Visigoti cedette Narbona e ai Burgundi concesse di espandersi nella Valle del Rodano), per cui Egidio, intento a guerreggiare i Barbari nelle Gallie, non ebbe l'opportunit\u00e0 per invadere l'Italia. Egidio aveva il sostegno dei \"foederati\" Franchi, di cui, secondo almeno Gregorio di Tours, sarebbe diventato anche per un certo periodo addirittura loro re, anche se la notizia viene ritenuta inattendibile dalla storiografia moderna. Egidio tent\u00f2 inoltre di allearsi con i Vandali contro Libio Severo e potrebbe anche aver sobillato gli Alani ad invadere l'Italia, invasione che per\u00f2 non ebbe successo, in quanto Ricimero sconfisse prontamente gli invasori nei pressi di Bergamo. La posizione di Egidio ne risult\u00f2 tuttavia indebolita, e i Burgundi riuscirono a impadronirsi nuovamente di Lione, occupando la valle della Saona e isolando i territori ancora romani dall'Italia. Egidio continu\u00f2 a combattere contro Visigoti (che sconfisse ad Orl\u00e9ans nel 463), Sassoni e Burgundi, conservando il potere romano nella regione tra la Loira e la Somme, comprendente la Normandia, l'Ile de France e parte del bacino parigino. Mentre i Romani si combattevano tra di loro in una evitabile guerra civile utilizzando i \"foederati\" barbari l'uno contro l'altro e permettendo loro di rafforzare il loro potere a danni dell'ormai decadente Impero, i Vandali continuavano a devastare senza opposizione la Sicilia e l'Italia meridionale. Inoltre, anche Marcellino e l'Impero d'Oriente non riconobbero il nuovo Imperatore d'Occidente e si rifiutarono per tale motivo di prestargli soccorso contro i Vandali. Mor\u00ec nel 464, lasciando il comando al \"comes\" Paolo, che difese la Loira contro i Visigoti e venne ucciso dal re dei Franchi Childerico I.\nNel frattempo, nel 469, il nuovo re dei Visigoti, Eurico, resosi conto della sempre pi\u00f9 crescente debolezza dell'Impero, decise di rompere il trattato di alleanza e di invaderlo. L'Imperatore Antemio aveva a disposizione l'armata bretone del re Riotamo e i \"foederati\" burgundi condotti dal loro re Chilperico, che tra l'altro era anche \"magister militum Galliarum\". L'armata bretone fu tuttavia sconfitta da Eurico e costretta a ripararsi presso i Burgundi, mentre i Visigoti si impadronirono di gran parte della Narbonense I, nonch\u00e9 di Bourges e di Tours. L'avanzata visigota verso la Gallia settentrionale fu arrestata presso la Loira dall'esercito sotto il controllo dei separatisti romani della Gallia settentrionale, ma in compenso nel 471 i Visigoti sconfissero nei pressi di Arelate una spedizione inviata dall'imperatore Antemio al comando del proprio figlio Antemiolo, e si impadronirono di tutta l'Alvernia, ad eccezione della citt\u00e0 di Clermont, che continuava a resistere strenuamente all'assedio visigoto sotto la guida del letterato Sidonio Apollinare e del suo cognato Ecdicio Avito.\nMentre l'Impero d'Occidente era impegnato in evitabili conflitti interni, i Visigoti di Eurico ne approfittarono per conquistare nel 473 le ultime citt\u00e0 romane nella provincia ispanica di Tarraconense e tentarono successivamente persino di invadere l'Italia, venendo per\u00f2 sconfitti dalle armate romane. Il nuovo Imperatore, Giulio Nepote, nel tentativo di salvare dalla conquista visigota le citt\u00e0 romane a est del Rodano, tra cui Marsiglia e Arelate, nel 475 invi\u00f2 il vescovo di Pavia Epifanio che tratt\u00f2 con i Visigoti, firmando con essi un trattato con cui veniva ceduta ai Visigoti la citt\u00e0 di Clermont e riconosciute le loro conquiste, in cambio della pace e dell'alleanza con l'Impero. L'anno successivo, tuttavia, i Visigoti violarono il trattato espugnando Arelate e Marsiglia. La Gallia and\u00f2 cos\u00ec definitivamente perduta per Roma, a parte la regione separatista della Gallia Settentrionale, che tuttavia non riconosceva il governo centrale di Ravenna, e che era governata da Siagro.\nIl figlio di Egidio, Siagrio, mantenne i territori romani anche dopo la fine dell'impero d'Occidente. Ebbe Soissons (\"Noviodunum\") come sua capitale e assunse il titolo di \"dux\", considerandosi ancora governatore romano, ma fu riconosciuto come \"re dei Romani\" da Franchi, Burgundi e Visigoti. Siagrio fu forse alleato con il capo romano-britannico Ambrogio Aureliano (\"Ambrosius Aurelianus\"), in lotta contro i Sassoni e legato alla figura del mitico re Art\u00f9.\nNel 486 Siagrio venne sconfitto dal re dei Franchi Clodoveo I, che conquist\u00f2 Soissons e gli ultimi territori ancora nominalmente romani. Siagro si rifugi\u00f2 presso il re dei Visigoti Alarico II, ma fu da questi tradito e inviato a Clodoveo, che lo fece giustiziare nel 487.\nI regni romano-barbarici in Gallia nel V e VI secolo.\nMolte delle popolazioni germaniche che si erano riversate sulla Gallia a partire dagli inizi del secolo (406-409), si spostarono quindi verso altre regioni: Vandali, Alani e Suebi furono accolti come alleati (\"foederati\") in Hispania (Spagna), da dove Vandali ed Alani si spostarono poi in Africa settentrionale in seguito all'arrivo dei Visigoti tra il 414 e il 418, mentre gli Suebi occuparono tutta la Spagna nord-occidentale.\nI Visigoti, i Burgundi e i Franchi crearono regni, che allargarono progressivamente il proprio territorio a spese delle terre dell'Impero romano, fino all'unificazione di gran parte del territorio della Gallia sotto il re dei Franchi Clodoveo I.\nIl regno dei Visigoti in Gallia.\nI Visigoti, gi\u00e0 convertiti nel IV secolo al Cristianesimo, ma seguaci dell'arianesimo, stabilirono un regno, esteso progressivamente in tutta la Spagna meridionale e che comprese per tutto il V secolo anche parte della Gallia, tra la Loira e i Pirenei, con centro a Tolosa.\nAtaulfo (411-415).\nSucceduto al cognato Alarico, penetr\u00f2 in Gallia nel 412, conquistando la Provenza e l'Aquitania. Come alleato dell'imperatore Onorio appoggi\u00f2 il generale Flavio Costanzo contro l'usurpatore Costantino III nel 411 e sconfisse l'anno successivo un altro usurpatore appoggiato da Alani e Burgundi, Giovino. Spos\u00f2 a Narbona nel 414 Galla Placidia, sorella dell'imperatore Onorio, presa prigioniera in Italia da Alarico. Venne assassinato l'anno successivo dalla fazione ostile alla sua politica di romanizzazione.\nVallia (415-418).\nSalito al trono dopo l'effimero regno di Sigerico, che aveva partecipato alla congiura contro Ataulfo, rimand\u00f2 Galla Placidia alla corte imperiale e fu riconosciuto come governatore dell'Aquitania con un trattato di alleanza (\"foedus\"). Tra il 416 e il 418 sconfisse duramente in Spagna Vandali, Suebi ed Alani, ufficialmente su incarico imperiale.\nTeodorico I (418-451).\nStabil\u00ec la propria capitale a Tolosa e tent\u00f2 invano di conquistare Arles e Narbona, combattendo contro i Romani. Mor\u00ec nella battaglia dei Campi Catalaunici come alleato del generale romano Ezio contro gli Unni.\nTorismondo (451-453).\nEletto sul campo di battaglia alla morte del padre fu assassinato poco dopo dal fratello, divenuto in tal modo suo successore.\nTeodorico II (453-466).\nEstese la frontiera orientale fino alla Loira e inizi\u00f2 la conquista della Spagna. Favor\u00ec l'elezione dell'imperatore Avito, avvenuta ad Arles nel 455 e dopo la deposizione di questi da parte del \"patricius\" Ricimero e la proclamazione del nuovo imperatore Maggioriano nel 457, occupato in Spagna, fu costretto a restituire le ultime regioni conquistate al generale romano Egidio. Fu assassinato dal fratello che gli rimproverava l'eccessiva romanizzazione della sua politica.\nEurico (466-484).\nEurico (466-484) approfitt\u00f2 della debolezza dell'Impero Romano d'Occidente, estendendo nuovamente i confini del proprio regno fino alla Loira e al Rodano e conquist\u00f2 gran parte della penisola iberica, sottomettendo anche i Suebi. Con la fine dell'impero romano d'Occidente nel 476 il regno visigoto divenne anche formalmente indipendente. L'anno precedente l'imperatore Giulio Nepote aveva comunque ufficialmente accordato ai Visigoti i territori conquistati.\nEurico fece mettere per iscritto le leggi tradizionali visigote con il \"Codex Euricianus\" (circa 470) e da ariano fu spesso in conflitto con i cattolici. Una sua residenza fu l'attuale villaggio di Aire-sur-l'Adour strategicamente importante per la sua posizione sulle vie di valico dei Pirenei. Gli successe Alarico, il figlio avuto dalla moglie Ragnailde.\nAlarico II (484-507).\nContinu\u00f2 la politica di contrasto con la popolazione cattolica locale, seguace del credo niceno, temendo l'influsso dei Franchi, anch'essi cattolici. In opposizione ai Franchi si alle\u00f2 al re degli Ostrogoti Teodorico, al quel momento al potere in Italia, di cui spos\u00f2 una figlia, Teodicoda o Arvagne.\nPromulg\u00f2 nel 506 un codice di leggi per i propri sudditi gallo-romani (\"Breviario di Alarico\"). Prosegu\u00ec la conquista della Spagna, ma si trov\u00f2 per questo ad indebolire i propri territori in Gallia e fu sconfitto e ucciso nel 507 dal re franco Clodoveo I, alleato a Gondebaudo, re dei Burgundi, nella battaglia di Vouill\u00e8, presso Poitiers, con cui ebbe termine il dominio visigoto in Gallia.\nAmalarico (508-531).\nPer opporsi alla potenza dei Franchi e difendere i diritti del figlio di Alarico II, suo nipote, Teodorico invi\u00f2 una spedizione ostrogota nella Gallia meridionale nel 508, impadronendosi della zona sud-orientale presso Marsiglia. Gli Ostrogoti vinsero quindi Franchi e Burgundi nel 509 ad Arles riconquistando i territori visigoti in Gallia, ad eccezione della regione tra Loira e Garonna, che rimase ai Franchi.\nTeodorico assunse la reggenza del regno visigoto in nome del giovane nipote Amalarico, tenendo tuttavia sotto il suo diretto controllo la Provenza. Dopo la morte del re nel 526, Amalarico tent\u00f2 di allearsi con i Franchi, sposando Clotilde, una figlia del re Clodoveo. Il tentativo di convertire la regina all'arianesimo, avrebbe tuttavia provocato l'intervento dei fratelli, che alla morte di Clodoveo si erano suddiviso il regno. Questi nel 531 sconfissero e uccisero Amalarico presso Narbona, riconquistando definitivamente i territori francesi del regno visigoto.\nIl regno dei Burgundi.\nAgli inizi del V secolo un piccolo regno burgundo si era stabilito nella regione di Worms, come alleato dei Romani. Scacciati dagli Unni nel 436, i Burgundi si stanziarono nella regione tra le Alpi e il Giura, estendendo quindi progressivamente il proprio regno, e furono infine annessi dal re dei Franchi Clodoveo I.\nChilperico I (437-480).\nDivise il trono, secondo l'uso germanico, con il proprio fratello Gundioco, morto nel 473). Dopo la rottura dell'alleanza con i Romani e la sconfitta subita dal generale Ezio, ebbe concessa la regione tra le Alpi e il massiccio del Giura, la \"Sapaudia\", da cui si originer\u00e0 il nome della \"Savoia\".\nIl regno (dal 443), con capitale Ginevra, fu quindi esteso fino alla valle della Saona e a Lione (\"Lugdunum\") nel 461, dopo lunghe lotte ad alterne vicende contro il generale romano Egidio. Estese ancora i confini meridionali del suo regno fino al fiume Durance, stipulando un trattato con i Visigoti, mentre verso nord cacci\u00f2 gli Alani dalla regione di Besan\u00e7on.\nGundobado (480-516).\nFiglio del re Gundioco, Gundobado fu nominato \"patricius\" nel 472 dall'imperatore Anicio Olibrio al posto dello zio Ricimero e, alla morte dell'imperatore in quello stesso anno, elev\u00f2 al trono Glicerio. Fu quindi cacciato nel 474 dal successore di costui, Giulio Nepote, appoggiato dall'impero romano d'Oriente, il quale favor\u00ec in funzione anti-burgunda l'espansione orientale del regno visigoto di Eurico.\nGundobado, tornato nel regno burgundo, divenne re a Lione alla morte dello zio, insieme ai suoi tre fratelli: Chilperico II (padre di Clotilde che nel 493 and\u00f2 in sposa al re dei Franchi Clodoveo I) e Godomaro II, entrambi assassinati nel 491, e Godigiselo a Ginevra, alleato dei Franchi e sconfitto nel 501 con l'aiuto dei Visigoti.\nPromulg\u00f2 la \"lex Gundobada\", con la quale si mettevano sullo stesso piano i sudditi gallo-romani e burgundi (502). Nel 507 appoggi\u00f2 il re dei Franchi, Clodoveo, nella conquista dei territori gallici del regno visigoto, che termin\u00f2 con la sconfitta e morte del re Alarico II.\nSigismondo (516-523).\nSigismondo spos\u00f2 nel 492 una figlia del re degli Ostrogoti Teodorico (Teodegota o Ostrogota) e si convert\u00ec tra il 501 e il 507 dall'arianesimo al credo niceno. Divenuto re alla morte del padre, accus\u00f2 di complotto il figlio Sigerico, nipote di Teodorico e lo fece uccidere. Attaccato contemporaneamente dagli Ostrogoti a sud e dai Franchi a nord, venne ucciso dal re franco Clodomiro, figlio di Clodoveo.\nGondomaro (523-534).\nSucceduto al fratello, difese ancora il regno burgundo sconfiggendo i Franchi nella battaglia di V\u00e9zeronce nel 524. Nel 534 fu a sua volta sconfitto e deposto dai Franchi ad Autun e il regno burgundo fu suddiviso tra i re merovingi.\nIl regno dei Franchi e i Merovingi.\nA partire dalla fine del V secolo e con l'inizio del VI il regno dei Franchi, inizialmente guidati da Clodoveo inglob\u00f2 quasi l'intera Gallia, sottomettendo gli altri regni romano-barbarici.\nClodoveo appartenne alla dinastia merovingia, la casa reale dei Franchi che rest\u00f2 al potere fino a quando l'ultimo re Childerico III non fu deposto nel 751 dal primo dei Carolingi, Pipino il Breve.\nLa fusione tra gallo-romani e i Franchi fu lenta e continua: i secondi avevano servito per lungo tempo come mercenari nell'esercito romano e si erano installati all'interno delle frontiere con l'approvazione di Roma, allo scopo di assicurarne la difesa. I nuovi invasori erano inoltre pochi rispetto alle popolazioni locali e ne furono facilmente assorbiti. Un importante fattore di unificazione fu la conversione alla religione cattolica, la stessa delle popolazioni gallo-romane, mentre negli altri regni romano-barbarici fu spesso fonte di contrasti la religione ariana della casa regnante e di gran parte della popolazione germanica.\nLe origini della dinastia merovingia.\nDei primi personaggi della dinastia si raccontano vicende in gran parte leggendarie: secondo le Grandi Cronache di Francia (\"Grandes Chroniques de France\") di Gregorio di Tours, il primo re dei Franchi sarebbe stato Faramondo (\"Pharamond\"), considerato discendente di Priamo, il mitico re di Troia. Eletto re dei Franchi nel 420, avrebbe suddiviso il suo popolo in due met\u00e0, e alla testa dei Franchi \"Salii\" avrebbe passato il Reno per stanziarsi in Francia, mentre i Franchi Ripuari o Renani sarebbero rimasti nella zona di Colonia e nell'attuale regione tedesca della Renania Settentrionale-Vestfalia.\nDopo la morte di Faramondo nel 428, gli sarebbe succeduto il figlio, Clodione il Capelluto (\"Clodion Le chevelu\"), che Gregorio di Tours considerava il primo dei re dei Franchi. Respinto dalla Gallia dal generale romano Ezio, si spost\u00f2 a saccheggiare la Turingia. Sconfitto una seconda volta in battaglia, negozi\u00f2 la pace, ma la ruppe per impadronirsi di Tournai e Cambrai (\"Camaracum\"), da cui fu nuovamente cacciato. Infine firm\u00f2 un patto di alleanza con l'impero (\"foedus\"), con il quale gli venne consentito di stanziarsi all'interno dell'impero, nella regione di Tournai, provvedendo in cambio a difenderne i confini.\nAlla sua morte nel 448 gli successe Meroveo (\"M\u00e9rov\u00e9e\"), che una pi\u00f9 tarda leggenda voleva figlio del re e di un mostro marino, e che forse non fu figlio di Clodione, ma solo suo parente. Come alleato dei Romani sembra avesse combattuto nella battaglia dei Campi Catalaunici del 451 guidata da Ezio contro gli Unni di Attila. Con il suo governo il regno dei Merovingi si install\u00f2 nella Francia settentrionale.\nAlla morte di Meroveo nel 457 gli successe il figlio Childerico I (\"Child\u00e9ric\"), fortunosamente liberato dalla prigionia degli Unni, che in un primo momento fu cacciato dai nobili per le sue numerose avventure galanti. Ospitato dal re di Turingia, ne sedusse la moglie Basina, che lo segu\u00ec al suo ritorno in Francia e lo spos\u00f2, malgrado il precedente matrimonio. Combatt\u00e9 contro i Visigoti stanziati nel sud della Francia, che minacciavano Orl\u00e9ans e nel 468 sconfisse i Sassoni che minacciavano Angers e uccise Paolo, comandante militare gallo-romano a Soissons. Durante il suo regno termin\u00f2 nel 476 l'impero romano d'Occidente. Conquist\u00f2 alcune regioni della Germania e mor\u00ec nel 481. Fu sepolto a Tournai, dove la sua tomba fu scoperta nel XVIII secolo. Il corredo funerario della tomba lo mostra in abiti e atteggiamenti romani e vi sono ritrovati 200 denari d'argento romani e 90 soldi d'oro imperiali, dimostrazione che il concetto di monetazione presso i merovingi era soggetto a sbagli volontari e involontari: si usavano le due monete indistintamente e si tendeva, come detto prima, anche a contraffare le monete imperiali.\nLe conquiste di Clodoveo I.\nIl figlio di Childerico I, Clodoveo (\"Clovis\", nato nel 466), alla morte del padre eredit\u00f2 il regno dei Franchi Salii, costituito dalla regione tra Reims ed Amiens e Boulogne. La disciplina militare e le conoscenze tattiche acquisite dai Franchi al servizio dei Romani gli consentirono di ampliare via via i suoi possedimenti.\nNel 485 si era sposato con una principessa renana, alleandosi ai Franchi Ripuari, stanziati nei territori lungo il Reno.\nCombatt\u00e9 nel 486 contro Siagrio conquistando Soissons e l'ultimo territorio governato dai Romani, tra la Loira e la Senna, con le citt\u00e0 di Senlis, Beauvais, e Parigi. In questa occasione avvenne il celebre episodio del \"vaso di Soissons\", raccontato da Gregorio di Tours. Soissons divenne la capitale del regno dei Franchi.\nNel 493 spos\u00f2 la principessa burgunda Clotilde, convertita al Cristianesimo niceno, stipulando un'alleanza con i Burgundi.\nSecondo il racconto di Gregorio di Tours, egli stesso si convert\u00ec, dopo aver ottenuto nel 496 una decisiva vittoria contro gli Alamanni dopo che ebbe invocato Ges\u00f9 Cristo. Venne quindi battezzato dal vescovo san Remigio nella cattedrale di Reims insieme a buona parte del suo esercito. Il racconto ricalca l'episodio della conversione di Costantino I nella battaglia di Ponte Milvio e probabilmente la conversione del re ebbe anche motivazioni politiche, causate dalla necessit\u00e0 di trovare un appoggio nella chiesa, che aveva una forte penetrazione nella popolazione gallo-romana ed era l'unica struttura organizzata del territorio, allo scopo di essere favorito nell'espansione del suo regno contro i suoi rivali di fede ariana. Recenti studi sembrano tuttavia suggerire che il battesimo abbia avuto luogo otto anni pi\u00f9 tardi, nel 508.\nNel 499 appoggi\u00f2 il re burgundo Godigiselo di Ginevra contro il fratello Gondebaudo, di Lione, appoggiato dai Visigoti. Abbandon\u00f2 quindi Godigiselo, per allearsi con Gondebaudo contro i Visigoti, ariani.\nNel 507, con il probabile accordo dell'impero romano d'Oriente e l'alleanza del re Gondebaudo, sconfisse e uccise nella battaglia di Vouill\u00e9 il re dei Visigoti Alarico II, genero e alleato di Teodorico, re degli Ostrogoti. Nel 508 Clodoveo ritorn\u00f2 a Parigi, dove aveva stabilito la sua capitale, e ricevette dall'imperatore bizantino Anastasio le insegne di console e il titolo di \"patricius\", che ne facevano formalmente il rappresentante dell'impero in Gallia.\nSebbene nel 509 una spedizione di Teodorico avesse sconfitto le forze franco-burgunde ad Arles, Clodoveo mantenne il possesso dell'Aquitania, tra la Loira e la Garonna. Nel 510 si impadron\u00ec inoltre di alcuni regni dei Franchi Ripuari, dopo averne fatto assassinare i relativi re.\nClodoveo mor\u00ec nel 511, dopo aver unificato gran parte dell'attuale Francia dal Reno ai Pirenei, tranne il regno dei Burgundi e l'Armorica (attuale Bretagna), e fu sepolto a Parigi nella Basilica dei Santi Apostoli.\nI figli di Clodoveo.\nAlla morte del padre il regno fu suddiviso tra i suoi quattro figli, secondo il costume germanico:\nI fratelli si riunirono nel 523 per condurre una spedizione contro il re dei Burgundi Sigismondo, che fu sconfitto e preso prigioniero con i suoi figli Gisaldo e Gondebaudo. Il fratello di Sigismondo, Gondomaro, riconquist\u00f2 tuttavia il regno con l'aiuto del re degli Ostrogoti Teodorico e massacr\u00f2 le guarnigioni franche. Clodomiro fece uccidere Sigismondo e i suoi figli e condusse una seconda spedizione contro i Burgundi, ma fu sconfitto e ucciso nella battaglia di V\u00e9zeronce nel 524.\nNel 532 Childeberto assedi\u00f2 Autun e sconfisse il re burgundo Gondomaro, e conquist\u00f2 interamente il regno nel 534 sul quale regn\u00f2 insieme al fratello Clotario. Nel 536-537 i due re acquistarono inoltre la Provenza.\nBibliografia.\nFonti primarie\nFonti moderne"}
{"id": "269266", "revid": "135224", "url": "https://it.wikipedia.org/wiki?curid=269266", "title": "Aterno-Pescara", "text": "L'Aterno-Pescara (\"Aternus\" in latino) \u00e8 il fiume pi\u00f9 lungo d'Abruzzo, nonch\u00e9 il maggiore per estensione di bacino (\u00a0km\u00b2) fra quelli che sfociano nell'Adriatico a sud del Reno. \nNasce come Aterno sui Monti dell'Alto Aterno, nei pressi di Montereale, sviluppandosi prevalentemente tra la provincia dell'Aquila e quella di Pescara e toccando in minima parte anche la provincia di Chieti; nei pressi di Popoli si unisce al fiume Pescara e, dopo aver attraversato la Val Pescara, sfocia nel mare Adriatico nell'omonima citt\u00e0.\nToponimo.\nI latini lo chiamavano \"Aternus\". Da questo nome deriv\u00f2 quello di \"Aternum\" con cui si indicava, in epoca romana, la cittadina posta alla foce del fiume, l'odierna Pescara, porto dei Vestini usato anche da Peligni e Marrucini; successivamente la cittadina sar\u00e0 denominata \"Ostia Aterni\", con riferimento alla tipicit\u00e0 del luogo (\"ostia\" vuol dire appunto \"foce\"). \"Aternus\" dava inoltre il nome alla citt\u00e0 sabina di \"Amiternum\" (da \"Amnem-Aternum\", ovvero \"presso l'Aterno\"), fondata lungo il corso del fiume nella piana a ovest dell'odierna L'Aquila.\nA partire dal medioevo la parte finale del fiume fu chiamata \"Piscarius\" per l'attivit\u00e0 di pesca che vi si svolgeva, e come in passato il fiume diede nuovamente il nome all'insediamento alla sua foce, che divenne definitivamente noto come Piscaria. Il \"Diploma di Alife\" di Carlo I d'Angi\u00f2 del 1273 stabil\u00ec la suddivisione dell'allora giustizierato d'Abruzzo in due parti, al di l\u00e0 (Abruzzo Ultra flumen Piscariae) e al di qua (Abruzzo Citra flumen Piscariae) del fiume. Tale suddivisione, mantenuta anche nel XIX secolo con l'istituzione delle province dell'Aquila e di Teramo a nord e di Chieti a sud, rimase in essere fino alla nascita della provincia di Pescara nel 1927.\nDescrizione.\nL'Aterno-Pescara scorre per 152\u00a0km attraversando l'Abruzzo appenninico da nord-ovest a sud-est e la Val Pescara in direzione nord-est, toccando alcuni dei principali centri della regione, tra cui i tre capoluoghi L'Aquila, Chieti e Pescara. La lunghezza effettiva del corso d'acqua dalla sorgente alla foce \u00e8 di 145\u00a0km, ma nella lunghezza complessiva viene solitamente conteggiato anche il breve tratto del Pescara dalle sorgenti nell'omonima riserva presso Popoli sino all'unione con l'Aterno.\nIl fiume si pu\u00f2 dividere in tre parti: l'Aterno, fino all'immissione del Sagittario, l'Aterno-Sagittario fino all'unione con il Pescara e l'Aterno-Pescara \u2014 anche denominato semplicemente Pescara \u2014 nel tratto conclusivo.\nAterno.\nL'Aterno sorge sulle pendici del monte Capo-Cancelli, nel massiccio dei Monti della Laga, ad un'altitudine di m s.l.m. e a nord-est dell'abitato di Aringo, piccola frazione di Montereale. Prende inizialmente il nome di torrente Mondragone che mantiene sino alla conca alluvionale di Montereale, spartiacque tra il bacino dell'Aterno e quello del Vomano.\nAttraversa le cosiddette gole di Montereale scorrendo dapprima da nord-est verso sud-ovest quindi, dalla localit\u00e0 Marana in poi, da nord-ovest verso sud-est, immettendosi cos\u00ec nella conca aquilana. Superata la piana amiternina, l'Aterno riceve i contributi del Vetoio e del Raio prima di lambire da sud L'Aquila. La citt\u00e0, pur non essendo direttamente attraversata dal fiume ne ha sempre beneficiato; dall'abbondanza di acque nell'area nacque il toponimo del borgo di Acquili da cui, a sua volta, deriv\u00f2 quello di Aquila (dal 1939, L'Aquila).\nIl fiume prosegue il suo corso in direzione sud-est attraversando la piana di Bazzano, dove riceve le acque del Vera. Quindi si separa in due corsi distinti che si riuniscono nei pressi di Sant'Eusanio Forconese. Da Villa Sant'Angelo l'Aterno entra nella stretta valle del Medio Aterno, e quindi dellavalle Subequana, all'uscita della quale \u2014 nei pressi di Molina Aterno \u2014 viene rifornito dalle acque delle cosiddette sorgenti di Molina.\nTramite le gole di San Venanzio l'Aterno giunge a Raiano entrando di fatto nella conca Peligna. Qui il fiume ruota il suo corso dirigendosi verso nord-est e lambendo i centri di Vittorito e Corfinio.\nAterno-Sagittario.\nA monte di Popoli vi si immette il suo principale tributario, il Sagittario, che proviene dal Lago di Scanno con regime torrentizio e riceve a sua volta le acque del Gizio (il fiume che attraversa la citt\u00e0 di Sulmona) e del Vella. Per qualche chilometro il fiume muta denominazione in Aterno-Sagittario.\nPescara.\nPi\u00f9 avanti il corso dell'Aterno-Sagittario si unisce a quello, proveniente da sinistra, del Pescara, brevissimo fiume sorgivo assai ricco di acque, che gli reca un tributo minimo assoluto di magra di 7 m\u00b3/s. Da questo punto in poi il fiume viene chiamato Pescara. La denominazione riflette una diversa caratteristica del suolo che, essendo assai meno permeabile da questo punto sino alla foce rispetto a quello della valle dell'Aterno propriamente detta, mantiene in superficie la gran parte delle precipitazioni che lo investono.\nIl Pescara propriamente detto ha origine da quattro caverne poste a valle di Popoli che formano un laghetto detto Capo Pescara, dal 1986 area protetta con il nome di riserva naturale guidata Sorgenti del Fiume Pescara. La sua rete idrica \u00e8 particolarmente elaborata ed \u00e8 alimentata dalle acque provenienti direttamente dalle montagne del Gran Sasso d'Italia.\nIl fiume entra nelle strette gole di Popoli notevolmente ingrossato, stretto dalle montagne del Gran Sasso a nord e dal massiccio del Morrone a sud; da questo punto in poi raccoglie altri affluenti di una certa importanza (in particolare il Tirino, ma anche l'Orta e il Lavino), incrementando ulteriormente il suo volume d'acqua.\nMantenendo la direzione nord-est, l'Aterno-Pescara attraversa quindi la piana alluvionale della Val Pescara, lambisce la parte bassa della citt\u00e0 di Chieti ed entra a Pescara, dividendola in due e sfociando infine nel mare Adriatico. Il fiume, che fino agli anni Trenta creava periodicamente danni alla citt\u00e0 adriatica con frequenti inondazioni, venne canalizzato nel suo tratto cittadino durante la costruzione del porto di Pescara, infrastruttura che gett\u00f2 le basi per la collaborazione e in seguito per la riunificazione delle due citt\u00e0 poste a nord e a sud del fiume, Castellammare Adriatico e la vecchia Pescara, in un unico comune.\nCaratteristiche idrologiche.\nIl bacino idrografico dell\"'Aterno-Pescara\" occupa un'area di 3.190\u00a0km\u00b2 con una portata media alla foce di circa 57\u00a0m\u00b3/s. \nDa evidenziare le differenze notevolissime tra il tratto alto di fiume chiamato \"Aterno\" e quello basso chiamato \"Pescara\": il primo \u00e8 molto pi\u00f9 irregolare e povero d'acqua nel corso dell'anno, risentendo direttamente degli apporti precipitativi con un regime quasi torrentizio nell'alta e media valle di scorrimento fino a Molina Aterno dove il fiume \u00e8 alimentato/incrementato da una vena d'acqua proveniente dal Monte Sirente (c. 15\u00a0m\u00b3/s di modulo medio dopo la confluenza del Sagittario), rispetto al secondo che pu\u00f2 invece beneficiare di costanti apporti sorgivi, come quello della sorgente di \"Capo Pescara\" presso Popoli o quello del fiume Tirino, arrivando cos\u00ec a sfiorare valori di portata media annua di quasi 60\u00a0m\u00b3/s.\nUn aspetto tipico di questo corso d'acqua, comune ad altri corsi d'acqua analoghi da un punto di vista geologico, \u00e8 di essere caratterizzato da notevoli interscambi idrici con l'acquifero, tali da far diminuire e riaumentare a tratti la portata: il carsismo \u00e8 soltanto una delle modalit\u00e0 con cui avvengono questi interscambi.\nIl tratto basso inoltre \u00e8 ricco di acque anche in estate, con una portata minima di 18\u00a0m\u00b3/s. (superiore a quella media del tratto alto e a quella estiva del Reno) tanto da risultare nella stagione estiva il massimo tributario dell'Adriatico a sud del Po.\nLe portate massime invece possono sfiorare i 3.000\u00a0m\u00b3/s. tanto che durante le piene stagionali la citt\u00e0 di Pescara corre seri rischi di inondazione nelle zone circostanti il porto situato sull'estuario. Nel tratto finale del suo corso, specialmente presso Bussi sul Tirino, vi sono numerosi impianti idroelettrici.\nFauna.\nTra le specie ittiche viventi in questo fiume che necessitano di tutela vi \u00e8 l'alborella appenninica."}
{"id": "269268", "revid": "80648", "url": "https://it.wikipedia.org/wiki?curid=269268", "title": "Pescara (fiume)", "text": ""}
{"id": "269271", "revid": "72396", "url": "https://it.wikipedia.org/wiki?curid=269271", "title": "Sull'equitazione", "text": "L'arte della cavalleria, scritto nel 350 a.C. circa da Senofonte \u00e8 probabilmente uno dei primi trattati sull'equitazione nel mondo occidentale. In quest'opera, Senofonte illustra la selezione, la gestione e l'addestramento dei cavalli, sia per uso militare che per lavoro. Una delle qualit\u00e0 pi\u00f9 importanti del cavallo, scrive Senofonte, \u00e8 di avere una schiena muscolosa. L'importanza di questa caratteristica anatomo-funzionale \u00e8 stata recentemente rivalutata.\nIl trattato di Senofonte \u00e8 anche considerato uno dei primi lavori che descrivono i principi del \"dressage\" classico, compreso la raccomandazione di utilizzare una tecnica di addestramento senza dolore.\nComposizione.\nParte I: Scegliere un cavallo giovane.\nSenofonte descrive come esaminare un cavallo per acquistarlo come cavallo da guerra. Insiste soprattutto sulla mancanza di zopp\u00eca. Le sue raccomandazioni comprendono:\nSenofonte suggerisce al lettore di valutare i pastorali del puledro giovane, per prevedere la sua altezza.\n\u00c8 interessante notare che molti dei suggerimenti di Senofonte sono ancora seguiti nel momento di scegliere un cavallo agonistico.\nParte II: Domare il puledro.\nSenofonte innanzitutto raccomanda di non perdere il proprio tempo e di non mettere a rischio la propria sicurezza tentando di domare personalmente un puledro.\nPrima di consegnarlo all'addestratore, il proprietario dovrebbe assicurarsi che il cavallo abbia un buon carattere e sia di natura gentile. Il cavallo deve avere fiducia nella gente, sapendo che gli fornisce acqua e cibo. Se tutto \u00e8 stato fatto in modo corretto, il giovane puledro dovrebbe crescere amando le persone. Lo stalliere dovrebbe dargli delle pacchette e delle grattatine, in modo che apprezzi la compagnia dell'uomo, e dovrebbe portare il puledro in mezzo alla folla, per abituarlo a immagini e a suoni inconsueti. Se il puledro \u00e8 spaventato, lo stalliere deve rassicurarlo piuttosto che punirlo, e insegnare al cavallo che non c'\u00e8 niente da temere.\nParte III: Scegliere un cavallo pi\u00f9 adulto.\nSenofonte scrive che queste note intendono proteggere il lettore da eventuali truffe.\nInnanzitutto occorre stabilire l'et\u00e0 del cavallo. Per farlo, Senofonte raccomanda al lettore di esaminarne la dentatura. Se il cavallo ha perso tutti i suoi denti da latte (segno che ha pi\u00f9 di cinque anni), l'autore sconsiglia il lettore di acquistarlo.\nIl cavallo poi dev'essere imbrigliato, per assicurarsi che accetti il morso, e montato, per confermare che stia fermo mentre il cavaliere sale. Poi dev'essere cavalcato allontanandosi dalla stalla, per verificare che sia disponibile a lasciare gli altri cavalli.\nLa morbidezza della bocca del cavallo dev'essere verificata eseguendo una volta in entrambe le direzioni. Poi in cavallo dev'essere fatto galoppare, fermato bruscamente, e girato nella direzione opposta per vedere se risponde bene alle redini. Senofonte suggerisce al lettore di accertarsi che il cavallo sia docile alla frusta, perch\u00e9 un cavallo non sottomesso sar\u00e0 anche disobbediente, cosa particolarmente pericolosa in battaglia.\nSe s'intende usare un cavallo in battaglia, devono essere fatti saltare fossi e muretti, andare su e gi\u00f9 da alti argini, e dev'essere anche fatto galoppare su e gi\u00f9 da ripidi pendii. Queste prove devono essere eseguite per verificare il suo coraggio e l'assenza di zoppia. Tuttavia, Senofonte raccomanda al lettore di non rifiutare un cavallo che non fornisce con facilit\u00e0 queste prestazioni, perch\u00e9 si tratta con ogni probabilit\u00e0 di inesperienza piuttosto che di incapacit\u00e0, e se il cavallo \u00e8 addestrato bene impara rapidamente a fornire queste prestazioni con facilit\u00e0. Mette tuttavia in guardia riguardo a un cavallo che sia nervoso, ombroso o viziato, perch\u00e9 si tratta di animali assolutamente inadatti all'uso militare.\nSenofonte conclude che un buon cavallo da guerra dovrebbe essere esente da zoppia, gentile, veloce e soprattutto ubbidiente.\nParte IV: La cura del cavallo.\nIl cavallo dovrebbe essere ospitato in una stalla dove pu\u00f2 essere controllato con facilit\u00e0 dal responsabile. Questo permette al responsabile di accertarsi che l'animale stia ricevendo le cure appropriate, per prevenire il furto dei suoi alimenti, e per controllare se sparpaglia il cibo. Senofonte riteneva che se il cavallo sparpaglia il suo cibo, mostra i segni di un eccesso di sangue, richiede l'assistenza del veterinario, \u00e8 sovraffaticato e ha bisogno di riposo oppure soffre di indigestione o di qualche altra malattia. Sottolinea che questo sintomo dev'essere valorizzato come un segno precoce di malattia, che pu\u00f2 essere quindi diagnosticata e trattata in fase iniziale.\nSenofonte sottolinea anche l'importanza di attenzioni per i piedi del cavallo. La pavimentazione della stalla non dovrebbe essere umida n\u00e9 scivolosa, e dovrebbe essere fatta di ciottolato in canali inclinati, con ciottoli delle dimensioni dello zoccolo di un cavallo. Lo spazio davanti alla stalla dovrebbe essere fatta di ciottoli sciolti, per rinforzare gli zoccoli del cavallo, circondati da un bordo di ferro per impedire che si disperdano. Queste superfici hanno lo scopo di rinforzare la muraglia, il fettone, e la suola degli zoccoli.\nLo stalliere dovrebbe strigliare ogni mattina il cavallo, dopo che ha mangiato, e dovrebbe slegarlo appena ha finito di mangiare. \nPer pulire un cavallo, bisogna prendere una striglia, e con piccoli cerchietti fatti sul pelo smuovere la terra e lo sporco. Poi, con una brusca dalle setole lunghe e dure, usata nel senso del pelo dal collo verso la groppa, togliere lo sporco smosso dalla striglia. Poi, va passata la brusca morbida sul muso, senza toccare la froge, che va pulita con una spugnetta bagnata. Poi, bisogna prendere lo zoccolo del cavallo, mettendoci con la faccia rivolta verso la coda, massaggiare il tendine e fare con la bocca \"la rana\". Passiamo poi l'uncinetto nei solchi, e puliamo con lo spazzolino, anche la corona. \nLa bocca dev'essere curata e resa morbida con l'applicazione di olio.\nParte V: Governo del cavallo.\nLo stalliere dev'essere ben addestrato. Non dovrebbe legare la cavezza alla mangiatoia in modo che il cavallo urti con la testa sulla mangiatoia e si ferisca. Questo tipo di lesioni lo rendono pi\u00f9 difficile da trattare nel momento in cui viene imbrigliato o governato. Dovrebbe invece legare il cavallo pi\u00f9 in alto della sua testa, in modo che, quando il cavallo alza la testa, allenti la fune piuttosto che tenderla.\nLo stalliere dev'essere istruito a pulire la stalla ogni giorno. Deve applicare una museruola al cavallo ogni volta che il cavallo \u00e8 portato fuori per essere governato o spostato, o comunque quando \u00e8 condotto senza morso, in modo che il cavallo non possa mordere, evitando al cavallo questo antipatico vizio.\nLo stalliere deve pulire per prima la testa e la criniera, e poi procedere verso il basso del corpo. Il pelo dev'essere spazzolato prima contropelo, per portare in superficie la sporcizia, e poi nella direzione del pelo, per rimuoverla. Tuttavia, la schiena non dev'essere mai toccata con una spazzola, ma lo stalliere deve usare solo le mani per pulirla, procedendo nella direzione del pelo, in modo che l'area dove siede il cavaliere non sia mai irritata.\nLa testa dev'essere pulita soltanto con acqua, perch\u00e9 \u00e8 ossuta e sarebbe irritata. Senofonte nota che il ciuffo ripara gli occhi da materiali irritanti. La coda e la criniera dovrebbero essere lavate, per farle crescere in lunghezza, visto che la coda \u00e8 utilizzata per allontanare gli insetti e la criniera pu\u00f2 essere afferrata dal cavaliere con maggiore facilit\u00e0 se \u00e8 lunga. Senofonte nota anche che la criniera e la coda sono l'orgoglio del cavallo, e che una giumenta non si lascia montare facilmente da un asino, a meno che la sua criniera non sia tagliata.\nSuggerisce di non lavare le gambe, perch\u00e9 gli zoccoli sono danneggiati dal lavaggio quotidiano, ma semplicemente di sfregarle con le mani. Anche il ventre non dev'essere lavato, non solo perch\u00e9 la cosa infastidisce il cavallo, ma anche perch\u00e9 un ventre pulito raccoglie maggiormente la sporcizia, e subito quest'area sarebbe nuovamente sudicia.\nParte VI: Governare e imbrigliare il cavallo in modo corretto e sicuro.\nLo stalliere dev'essere rivolto verso la parte posteriore del cavallo mentre lo governa, e tenersi alla larga dalla gamba del cavallo, vicino alla scapola, per non essere morso n\u00e9 colpito con il ginocchio. Deve sempre evitare di avvicinarsi al cavallo direttamente da davanti o da dietro, perch\u00e9 il cavallo pu\u00f2 facilmente sopraffarlo impennandosi. Quindi, il lato del cavallo \u00e8 il posto pi\u00f9 sicuro per stare.\nLo stalliere dovrebbe pulire lo zoccolo sollevandolo e piegando il pastorale verso l'alto.\nConducendo un cavallo alla longhina, lo stalliere non dovrebbe stargli davanti. Questo gli impedisce di mettersi al riparo, e permette al cavallo di fare tutto ci\u00f2 che vuole. Ma non dev'essere nemmeno il cavallo ad andare avanti, perch\u00e9 pu\u00f2 causare facilmente problemi o pu\u00f2 girarsi improvvisamente per affrontare il conduttore. Quindi, la cosa migliore \u00e8 condurre il cavallo di lato, perch\u00e9 sar\u00e0 pi\u00f9 controllabile, ed inoltre \u00e8 la posizione pi\u00f9 comoda per salirgli in groppa rapidamente, quando se ne presentasse la necessit\u00e0.\nPer inserire il morso nella bocca di un cavallo, lo stalliere dovrebbe stargli a fianco, vicino, e sollevare la testiera nella sua mano destra mentre dirige il morso verso la bocca del cavallo con la sinistra. Se il cavallo rifiuta il morso, lo stalliere dovrebbe reggere il morso contro i denti del cavallo, e inserire il pollice sinistro nella sua bocca. Se il cavallo rifiuta ancora, lo stalliere dovrebbe premere il labbro del cavallo contro il suo dente canino, e questo gli far\u00e0 aprire la bocca.\nSenofonte suggerisce a questo punto che il morso non venga solo applicato prima di essere lavorato, ma anche prima di essere alimentato e quando \u00e8 portato a casa dopo una cavalcata, in modo che non lo consideri una cosa antipatica.\nLo stalliere dovrebbe sapere come \"dare la gamba\" al modo Persiano, per aiutare il suo istruttore, che potrebbe essere una persona anziana, a montare.\nSenofonte poi raccomanda che un cavallo non dovrebbe essere mai trattato con rabbia. Se il cavallo ha paura di qualcosa, gli si dovrebbe insegnare che non c'\u00e8 niente da temere. Se questo non funziona, allora l'oggetto dev'essere toccato dal cavaliere prima di condurgli vicino il cavallo, con gentilezza. Picchiare l'animale fa solo aumentare la sua paura, e poi il cavallo assocer\u00e0 il dolore con l'oggetto che lo allarmava.\nIl cavaliere dovrebbe essere capace di montare da terra, perch\u00e9 non tutti i cavalli sono capaci di abbassare la schiena.\nParte VII: Monta, assetto del cavaliere e addestramento.\nPer montare, il cavaliere dovrebbe afferrare la terza redine [probabilmente c'era una longhina per portare il cavallo] nella mano sinistra e tenerla morbida. Con la destra dovrebbe afferrare le redini, insieme ad un ciuffo di criniera, in modo da non tirare in bocca il cavallo al momento di montare. Il cavaliere non dovrebbe urtare il cavallo sulla schiena all'atto di montare, ma portare la gamba completamente al di sopra.\nIl soldato dovrebbe essere in grado di montare non solo a sinistra, ma anche a destra, per cui se sta portando il cavallo con la sinistra e sta portando la lancia con la destra, pu\u00f2 montare a cavallo rapidamente quando se ne presenta la necessit\u00e0 (come in battaglia).\nAppena montato, il cavaliere non dovrebbe sedersi sul cavallo come se fosse su una sedia, ma come se stesse in piedi a gambe larghe. Questo gli permetter\u00e0 di sorreggersi con le cosce, e la posizione verticale gli permetter\u00e0 di scagliare il giavellotto con pi\u00f9 forza. La gamba dovrebbe stare rilassata dal ginocchio in gi\u00f9, perch\u00e9 una gamba rigida ha maggiori probabilit\u00e0 di rompersi se urta su un ostacolo. Il corpo del cavaliere al di sopra del bacino dovrebbe essere elastico, per consentirgli di muoversi pi\u00f9 agilmente in battaglia e per essere disarcionato pi\u00f9 difficilmente se viene urtato. Il braccio sinistro del cavaliere dovrebbe essere tenuto contro il fianco, dandogli la maggiore libert\u00e0 di movimento e una presa pi\u00f9 salda sulle redini.\nIl cavallo dovrebbe stare fermo e tranquillo quando il cavaliere \u00e8 montato e mentre regola la lunghezza delle redini e impugna la lancia. Le redini devono essere robuste, ma non scivolose o spesse, in modo che il cavaliere possa impugnare la sua lancia nella mano sinistra insieme alle redini, se lo desidera.\nIl cavaliere dovrebbe partire al passo, in modo che il cavallo non sia eccitato. Se il cavallo tiene la testa bassa, il cavaliere dovrebbe sollevare le mani, e se la tiene troppo alta, dovrebbe abbassarle. Poi il cavallo dovrebbe essere mandato al trotto.\nSenofonte d\u00e0 chiare istruzioni per come dare gli aiuti per la corretta partenza al canter o al galoppo. Comprendono la raccomandazione di dare al cavallo l'aiuto opportuno nel momento in cui la gamba opposta si sta muovendo in avanti, poich\u00e9 la gamba del lato desiderato sta preparando a muoversi. Suggerisce anche di piegare il cavallo dal lato del galoppo desiderato.\nSenofonte suggerisce di usare la volta per esercitare il cavallo, perch\u00e9 gli rende facile girare in ambedue le direzioni e rende i due lati del cavallo egualmente responsivi. Descrive anche un percorso ovalare, con un cerchio eseguito nelle girate e un tratto di galoppo nelle sezioni diritte. Tuttavia, osserva che nelle girate il cavallo va rallentato, perch\u00e9 \u00e8 pericoloso compiere una girata stretta ad alta velocit\u00e0, soprattutto quando il terreno \u00e8 scivoloso. Nel riunire un cavallo, il cavaliere deve usare le redini meno possibile. Non dovrebbe cambiare l'inclinazione del suo corpo, perch\u00e9 potrebbe finire per cadere. Dopo che il cavallo ha finito la girata, dev'essere immediatamente spinto a un galoppo veloce. Questo lo aiuta a eseguire una carica, cosa che sar\u00e0 utile in battaglia.\nIl cavallo dev'essere fatto riposare brevemente, prima di chiedergli improvvisamente di galoppare alla maggior velocit\u00e0 possibile lontano dagli altri cavalli. Poi dev'essere fermato, girato e fatto galoppare indietro verso di loro.\nNon si dovrebbe mai scendere da cavallo vicino ad altri cavalli o a un gruppo di persone, ma solo nel terreno dove ha lavorato.\nParte VIII: Addestramento avanzato.\nIn questa sezione, Senofonte tratteggia gli esercizi per l'addestramento avanzato del cavallo da guerra, compresi i salti e l'equitazione da campagna. Istruisce anche il cavaliere su come eseguire questi esercizi, in modo che sia il cavallo che il cavaliere siano ben addestrati, e pi\u00f9 capaci di aiutarsi l'un l'altro nelle situazioni difficili.\nA un cavallo poco addestrato, che non ha mai saltato, dovrebbe essere presentato un fossato, conducendolo con una longhina. L'addestratore dovrebbe superarla per primo, e poi tirare la longhina per incoraggiare il cavallo a seguirlo. Se non lo fa, dovrebbe essere usata delicatamente la frusta. Senofonte osserva che il cavallo non solo superer\u00e0 l'ostacolo, ma lo salter\u00e0 con un grande margine, e che in seguito non ci sar\u00e0 bisogno della frusta per spingerlo a saltare ma baster\u00e0 la vista di qualcuno che si avvicina da dietro.\nQuando il cavallo salta in questo modo con tranquillit\u00e0, pu\u00f2 essere montato e condotto prima oltre piccoli fossati, e successivamente oltre fossati pi\u00f9 larghi.\nQuando il cavallo \u00e8 sul punto di saltare, Senofonte raccomanda di usare lo sperone nel momento dello stacco, in modo che il cavallo usi l'intera muscolatura per saltare e faccia un salto pi\u00f9 sicuro. Se non lo si fa, potrebbe urtare l'ostacolo con i posteriori.\nQuando s'insegna a un cavallo a galoppare su o gi\u00f9 da un pendio ripido, dovrebbe farlo prima su un terreno morbido. Senofonte afferma che il lettore non dovrebbe preoccuparsi del fatto che il cavallo possa slogarsi una spalla nel galoppare in discesa.\nSenofonte passa poi alla posizione del cavaliere. Per la partenza al galoppo, il cavaliere dovrebbe inclinarsi leggermente in avanti, per evitare che il cavallo gli sfugga da sotto. Rallentando, il cavaliere dovrebbe piegarsi leggermente indietro, cosa che ridurr\u00e0 lo shock della brusca variazione di velocit\u00e0. Senofonte suggerisce di allentare le redini e di afferrare la criniera saltando un fossato o salendo un pendio, in modo da non disturbare il cavallo in bocca. Scendendo da un pendio ripido, il cavaliere dovrebbe tenersi diritto, spostandosi indietro, e sostenere il cavallo con il morso.\nViene raccomandato di variare gli esercizi nel luogo e nella durata, in modo che il cavallo non si annoi.\nCome esercizio per il cavaliere, per migliorare il suo assetto al galoppo su qualsiasi terreno, Senofonte raccomanda la caccia a cavallo. Se questo non \u00e8 possibile, suggerisce che due cavalieri lavorino insieme, cacciandosi l'un l'altro. Il cavaliere che insegue dovrebbe avere giavellotti spuntati da lanciare all'altro.\nSenofonte conclude questa sezione ripetendo la raccomandazione di essere gentili con il cavallo, e di punirlo solo se disobbedisce. Il cavallo diventer\u00e0 pi\u00f9 volenteroso, sapendo che l'obbedienza \u00e8 apprezzata.\nParte IX: Cavalcare il cavallo focoso e il cavallo pigro.\nCavalcando un cavallo molto focoso, Senofonte raccomanda di disturbarlo il meno possibile. Dopo essere montato, il cavaliere dovrebbe stare fermo e rilassato per un tempo maggiore del solito, e chiedere al cavallo di partire con l'aiuto pi\u00f9 leggero possibile. Dovrebbe iniziare con un'andatura lenta, e passare solo gradualmente ad andature pi\u00f9 veloci. I segnali improvvisi avranno l'unico effetto di disturbare il cavallo.\nPer fermare un cavallo focoso, il cavaliere deve farlo lentamente e tranquillamente, usando il morso con leggerezza per persuaderlo a rallentare. Un cavallo focoso sar\u00e0 pi\u00f9 soddisfatto se gli viene permesso di galoppare in linea retta, piuttosto che se gli vengono chieste continuamente delle girate, e dovrebbe essergli permesso di mantenere un'andatura a lungo, perch\u00e9 questo ha su di lui un effetto calmante e lo aiuter\u00e0 a rilassarsi. Il cavaliere non dovrebbe chiedergli una serie di galoppi rapidi con l'intenzione di stancarlo, perch\u00e9 questo lo far\u00e0 semplicemente arrabbiare. Il cavallo focoso dovrebbe essere sempre tenuto sotto controllo, perch\u00e9 non possa prendere la mano al cavaliere. Non dovrebbe essere mai fatto gareggiare con altri cavalli, perch\u00e9 questo lo render\u00e0 solo pi\u00f9 difficile da gestire.\nDi regola, un morso dolce \u00e8 preferibile a un morso severo. Se viene usato un morso severo, dev'essere usato con tale delicatezza da sembrare un morso dolce.\nQuesti principi valgono ancora al giorno d'oggi.\nIl cavaliere deve prestare particolare attenzione a mantenere un assetto tranquillo su un cavallo focoso, e di toccarlo il meno possibile, ad eccezione delle parti del corpo necessarie a mantenere un assetto solido.\nL'addestratore non dovrebbe mai avvicinare un cavallo focoso se si sente nervoso, e dovrebbe evitare di avvicinargli oggetti che lo spaventano. Quando la battaglia sta per cominciare, la cosa migliore che il cavaliere pu\u00f2 fare \u00e8 fermare e far riposare il cavallo, e, se possibile, nutrirlo. Tuttavia, Senofonte suggerisce di non comprare cavalli eccessivamente focosi per usarli in battaglia.\nPer i cavalli pigri, Senofonte suggerisce di utilizzare una tecnica che sia esattamente opposta a quella usata con i cavalli focosi.\nParte X: Costruire un cavallo appariscente e consigli sull'imboccatura.\nNella sezione successiva, Senofonte descrive come rendere un cavallo appariscente, con un portamento maestoso e nobile. \u00c8 interessante, e molto pi\u00f9 progredito rispetto al suo tempo, come lui suggerisca di non tirare sul morso n\u00e9 di usare gli speroni n\u00e9 la frusta per ottenere questo scopo, perch\u00e9 questo stile di monta produce il risultato opposto, ossia non fa che distrarre e spaventare l'animale e disgustarlo dall'essere cavalcato. Invece, Senofonte raccomanda fermamente di fare in modo che il cavallo gioisca di essere cavalcato. Dovrebbe essere addestrato a essere cavalcato con le redini lente, a tenere la testa alta e il collo arcuato e a scalpitare con gli anteriori, divertendosi ad essere montato.\nPer ottenere questo risultato, Senofonte suggerisce che il cavaliere disponga di due morsi: uno pi\u00f9 dolce, liscio e con cannoni larghi, ed uno pi\u00f9 severo, con cannoni piatti e pesanti e con spigoli vivi. Quando il cavallo afferrer\u00e0 il pi\u00f9 severo, il dolore non gli piacer\u00e0, e lo lascer\u00e0. Il cavaliere pu\u00f2 controllare la severit\u00e0 del morso, controllando la lassit\u00e0 della redine. Poi, quando il cavallo \u00e8 montato con il morso pi\u00f9 dolce, sar\u00e0 grato della sua comodit\u00e0, ed eseguir\u00e0 i suoi movimenti con maggiore allegria ed esuberanza. I cannoni larghi del morso pi\u00f9 dolce gli impediranno di afferrarlo.\nTutti i morsi dovrebbero essere flessibili, in modo che il cavallo, come farebbe con un morso rigido, non possa prenderlo fra i denti e tirare. Con un morso flessibile, il cavallo manterr\u00e0 una bocca morbida perch\u00e9 non avr\u00e0 niente da addentare, e lascer\u00e0 cadere il morso nelle barre. Senofonte continua con la descrizione di un morso flessibile, con congiunzioni larghe e lisce, che si pieghi facilmente, e con molte parti infilate nell'assale, ma non tanto numerose da impaccarsi una con l'altra. Un morso rigido ha invece parti che non scivolano facilmente, ma premono una sull'altra.\nQualsiasi morso usi, il cavaliere nel girare dovrebbe tirare il morso abbastanza da ottenere una risposta, ma non tanto da far gettare la testa in alto al cavallo. Nell'istante in cui il cavallo solleva il collo in risposta alla trazione, il cavaliere deve cedere e ridurre la pressione come ricompensa. Quindi, quando il cavallo sta divertendosi ad arcuare il collo e a tenere la testa sollevata, il cavaliere non deve chiedere al cavallo una prestazione pesante, ma essere gentile, e se lo vuole concedere anche al cavallo un po' di riposo. Il cavallo allora prender\u00e0 un'andatura pi\u00f9 rapida, perch\u00e9 al cavallo piace muoversi con un'andatura rapida, purch\u00e9 la richiesta non sia eccessiva.\nSe il cavaliere chiede al cavallo di smettere di galoppare, e lo trattiene con il morso, il cavallo si riunir\u00e0, e sollever\u00e0 il torace e gli anteriori. Ma non lo far\u00e0 con naturale compiacenza, per\u00f2, perch\u00e9 il cavallo \u00e8 infastidito dall'essere trattenuto. Invece, se il fuoco del cavallo \u00e8 acceso (ossia, se il cavallo ha energia e potenza), e il cavaliere allenta il morso, il cavallo proceder\u00e0 con orgoglio, con un atteggiamente statuario e con gambe flessibili. Non sar\u00e0 solo volenteroso, ma pi\u00f9 grande, focoso e magnifico.\nParte XI: Creare un cavallo da parata.\nUn cavallo usato per parate e per sfilate pubbliche dovrebbe avere un grande impulso e un corpo potente. Nonostante alcuni pensino che gambe flessibili permettano al cavallo di impennarsi, la cosa non ha fondamento. Piuttosto, l'animale deve possedere reni elastiche, corte e forti (qui Senofonte si riferisce all'area fra le costole e le grasselle, cio\u00e8 ai fianchi, pi\u00f9 che alle reni). Allora il cavallo sar\u00e0 in grado di porre i posteriori sotto di s\u00e9, e quando sar\u00e0 sollevato con il morso si abbasser\u00e0 sui posteriori e si sollever\u00e0 con la parte anteriore del corpo, in modo da far vedere il suo intero addome fino al pene. Nel momento in cui il cavallo lo fa, il cavaliere dovrebbe rilassare le redini, in modo che il cavallo lo faccia di sua volont\u00e0.\nCi sono vari metodi per insegnare a un cavallo di impennarsi. Alcuni frustano il cavallo sotto i garretti, altri hanno un aiutante che corre di fianco al cavallo e lo colpisce sulle cosce. Tuttavia, Senofonte suggerisce un metodo pi\u00f9 dolce, sfruttando il desiderio del cavallo di essere ricompensato per la sua obbedienza. Continua affermando che la prestazione del cavallo non sar\u00e0 pi\u00f9 bella di quella di un ballerino addestrato con la frusta e il pungolo, se viene costretto con metodi coercitivi. Invece, il cavallo deve eseguire il movimento di sua iniziativa, in seguito al segnale del cavaliere.\nPer ottenerlo, Senofonte dice, per esempio, di galoppare duramente finch\u00e9 il cavallo comincia a impennarsi e a mostrare il suo carattere, e in quel momento il cavaliere deve improvvisamente scendere e togliere il morso. Questa ricompensa lo indurr\u00e0, in seguito, a mettersi in mostra di sua volont\u00e0.\nSe il conduttore di un cavallo cos\u00ec magnifico \u00e8 un generale di cavalleria, e se il desiderio del cavallo di pavoneggiarsi e di procedere orgoglioso si unisce al minore movimento in avanti possibile (\u00e8 possibile interpretare questa come la descrizione di un \"passage\"), in modo che i cavalli del plotone possano seguirlo al passo, e il gruppo procede ad un'andatura n\u00e9 troppo veloce, n\u00e9 troppo lenta, non sar\u00e0 solo il generale ad essere emozionante. Se questo evidenzia il fuoco e l'impulso dell'animale che nitrisce e sbuffa, l'intera compagnia sar\u00e0 uno spettacolo emozionante.\nParte XII: L'equipaggiamento da guerra.\nNella sezione finale del suo trattato, Senofonte descrive l'equipaggiamento sia del cavallo che del cavaliere che si avviano alla battaglia. Per il cavaliere, menziona il fatto che il corsetto dev'essere della giusta misura, e raccomanda anche di usare un elmetto Beoziano. Raccomanda anche di indossare un bracciale, che protegga la mano sinistra (che regge le redini), l'avambraccio, il gomito, il braccio e la spalla. Il suo adattamento \u00e8 ulteriormente discusso.\n\u00c8 poi discussa l'armatura del cavallo, che comprende una protezione per la fronte, un pettorale, e protezioni per le cosce. Viene anche raccomandato di proteggere il ventre del cavallo con un panno da sella. Anche le reni dell'animale devono essere protette.\nSenofonte procede discutendo le sue armi preferite \u2014 la sciabola (\"makhaira\") e due giavellotti di legno di corniolo \u2014 e spiega come lanciare bene il giavellotto dalla sella."}
{"id": "269272", "revid": "36426", "url": "https://it.wikipedia.org/wiki?curid=269272", "title": "Vini dell'Abruzzo", "text": ""}
{"id": "269274", "revid": "174925", "url": "https://it.wikipedia.org/wiki?curid=269274", "title": "Ciane", "text": "Il fiume Ciane (\"Kyan\u00f2s\", \u039a\u03c5\u03b1\u03bd\u03cc\u03c2 in greco antico) \u00e8 un breve corso d'acqua della Sicilia orientale che nasce dalle sorgenti Pisma e Pismotta, che sgorgano ai piedi del Cozzo Pantano, e sfocia nel porto grande di Siracusa dopo un breve percorso. \u00c8 un fiume perenne alimentato anche nel periodo estivo, ci\u00f2 ha contribuito al nascere degli insediamenti umani nel territorio circostante.\nStoria.\nIl nome Ciane deriva dal greco \"cyanos\", \u03ba\u03c5\u03b1\u03bd\u03cc\u03c2, che significa \"verde-azzurro\", e richiama il colore particolare delle acque e del papiro di queste zone. La sua fama \u00e8 legata soprattutto alla presenza del papiro che cresce spontaneo nelle rive. Sembra che la presenza del papiro sul corso d'acqua risalga al III secolo a.C. quando arrivarono dall'Egitto alcune piante inviate da Tolomeo II Filadelfo all'amico e alleato Gerone II. \nLa prima segnalazione della presenza del papiro nel fiume Ciane risale al 26 marzo 1760 da una lettera scritta dall'abate Salvatore Di Blasi allo studioso siracusano Cesare Gaetani, con la quale il Di Blasi ringraziava lo stesso per la splendida gita sul fiume per vedere i papiri. Poi dalla seconda met\u00e0 del XVIII secolo esplose la curiosit\u00e0 dei viaggiatori riguardo al papiro.\nIl primo ad approfondire le ricerche sullo sfruttamento del papiro e la sua lavorazione fu lo studioso locale Saverio Landolina che, gi\u00e0 nel 1780 ne chiese il controllo e la tutela. A distanza di quasi due secoli, il Consiglio d'Europa includer\u00e0 il papiro del Ciane nell'elenco dei biotopi di grande interesse naturalistico e, quindi, meritevole di massima tutela.\nLa grande importanza ecologica dell'area fluviale \u00e8 stata riconosciuta e protetta con l'istituzione della Riserva naturale Fiume Ciane e Saline di Siracusa nel 1984.\nAl fiume Ciane \u00e8 associato uno dei tanti miti di Siracusa e dell'antica Grecia.\nQuando il pittore Jean-Pierre Hou\u00ebl nel 1777, durante il suo viaggio in Sicilia per il grand tour vide il Ciane cos\u00ec descrisse le sue acque:"}
{"id": "269275", "revid": "36426", "url": "https://it.wikipedia.org/wiki?curid=269275", "title": "Anapo", "text": "L'Anapo ( in greco antico) \u00e8 un fiume della Sicilia che scorre in provincia di Siracusa.\nNome.\nIl nome, in greco antico, significa \"invisibile\" e deriva dal fatto che in molti punti del suo percorso l'Anapo s'ingrotta nel sottosuolo, scomparendo alla vista. Ad esso \u00e8 associato il mito greco di Anapo.\nStoria e geografia.\nIl fiume Anapo nasce nel territorio di Buccheri, dalle sorgenti di Guffari e dalla grotta dell'Acqua, sul Monte Lauro, la cima pi\u00f9 alta dei Monti Iblei (986\u00a0m s.l.m.). Lungo il suo percorso attraversa le gole di Pantalica e tutta la suggestiva vallata che dal fiume prende il nome, scende poi per l'irrigua pianura di Siracusa, attraversa il Pantano Grande, ora prosciugato, e si versa nelle acque del Porto Grande di Siracusa a fianco del Ciane, breve fiume che, alimentato da una fonte della stessa acqua dell'Anapo, \u00e8 conosciuto in tutto il mondo per la pianta di papiro che qui cresce spontaneamente lungo le sponde.\nLe sue acque sono state sfruttate sin dall'epoca greca per alimentare l'acquedotto di Siracusa, grazie alla costruzione dell'acquedotto Galermi, opera scavata nella roccia viva e lunga circa 22\u00a0km. Grazie alla sua costruzione la citt\u00e0 pot\u00e9 avere gi\u00e0 da allora, garantita una ottima quantit\u00e0 di acqua. Anche oggi le acque dell'Anapo vengono sfruttate dall'acquedotto cittadino e nelle campagne circostanti per irrigazione. Infine nei pressi di Solarino, in territorio di Priolo Gargallo, \u00e8 attualmente presente una centrale idroelettrica che ne sfrutta (tramite due bacini di contenimento) l'energia cinetica delle acque per produrre energia elettrica.\nOggi la Valle dell'Anapo, gi\u00e0 zona di interesse naturalistico, ospita un progetto del Corpo Forestale della Regione Siciliana che mira alla creazione di una riserva biogenetica.\nIl fiume Anapo nella letteratura.\nNel 1626 Pietro Della Valle visita il fiume, anche se erra nel chiamarlo \"Alfeo\", fornendo una delle prime descrizioni: \nIl fiume Anapo, \u00e8 stato citato anche nella letteratura, per esempio lo scrittore siciliano Giuseppe Antonio Borgese su di esso scrisse: \nAnche molti poeti e storici antichi hanno decantato il fiume Anapo: Tucidide, Plutarco, Livio, Claudio Eliano, Silio Italico e Ovidio che narra del mito di Anapo a Ciane, un racconto che ha come finale l'amore fra gli elementi della natura, narrato anche da Gabriele D'Annunzio nelle \"Laudi\".\nSalvatore Quasimodo dedica al fiume la poesia \"L'Anapo\":\n\"Alle sponde odo l'acqua colomba,Anapo mio; nella memoria gemeal suo cordogliouno stormire altissimo.\"\n\"Sale soavemente a riva,dopo il gioco coi numi,un corpo adolescente:\"\n\"mutevole ha il volto,su una tibia al moto della lucerigonfia un grumo vegetale.\"\n\"Chino ai profondi lievitiripartisce ogni fase,ha in s\u00e9 la morte in nuziale germe.\"\n\"- Che hai tu fatto delle maree del sangue,Signore? - Ciclo di ritornivano sulla sua carne,la notte e il flutto delle stelle.\"\n\"Ride umano sterile sostanza.\"\n\"In fresco oblio discesonel buio d'erbe giace:l'amata \u00e8 un'ombra e origlianella sua costola.\"\n\"Mansueti animali,le pupille d'aria,bevono in sogno.\"\nMaupassant visitando Siracusa nel 1885 percorre il fiume Anapo:"}
{"id": "269276", "revid": "123131805", "url": "https://it.wikipedia.org/wiki?curid=269276", "title": "Skull and Bones", "text": "Skull and Bones (\u00abTeschio e ossa\u00bb in lingua italiana) \u00e8 una societ\u00e0 segreta studentesca dell'universit\u00e0 Yale, in Connecticut, formata da quindici \"senior\" scelti l'anno accademico precedente. \n\u00c8 la pi\u00f9 antica fra associazioni analoghe presenti a Yale, essendo stata fondata nel 1832 durante la presidenza di Andrew Jackson. La \"Russell Trust Association\", composta dagli ex-membri, ne amministra il patrimonio immobiliare e la gestione organizzativa. Skull and Bones \u00e8 colloquialmente chiamata \u00abBones\u00bb e i suoi appartenenti \u00abBonesmen\u00bb. Per via del suo carattere riservato e di un elevato numero di illustri ex-appartenenti, \u00e8 stata citata in varie teorie del complotto.\nMutuando dal linguaggio universitario statunitense, ciascuna \u00abannata\u00bb di quindici membri \u00e8 detta \u00abclasse\u00bb. Quando, in qualunque momento o per qualunque ragione, un Bonesman scrive ad un altro Bonesman, conclude la lettera con \u00ab\"Yours in 322\"\u00bb (letteralmente: \u00abTuo, nel 322\u00bb), in riferimento al numero che appare nello stemma della societ\u00e0.\nSecondo il sociologo Rick Fantasia, la Skull and Bones Society funge da \"condotto verso la Corte Suprema, la CIA, gli studi legali e i consigli di amministrazione pi\u00f9 prestigiosi del paese, tra gli altri\".\nStoria.\nSkull and Bones \u00e8 stata fondata nel 1832 in seguito ad una disputa fra i circoli di dibattito \"Linonia\", \"Brothers in Unity\" e \"The Calliopean Society\" in merito all'assegnazione dei premi di quell'anno della confraternita \"Phi Beta Kappa\". William Huntington Russell e Alphonso Taft (padre del presidente William Howard Taft) per ripicca fecero nascere \u00ab\"the Order of the Skull and Bones\"\u00bb. Nel 1856 fu invece costituita la \"Russell Trust Association\", per gestire il patrimonio di Skull and Bones: esso consiste nella \u00abTomba\u00bb, l'edificio della societ\u00e0 nel campus di Yale, e in Deer Island, un isolotto sul fiume San Lorenzo al confine tra Canada e Stati Uniti. A capo di questa organizzazione fu posto, oltre allo stesso Russell, Daniel Coit Gilman, a sua volta ex \"Bonesman\" che sarebbe divenuto presidente dell'universit\u00e0 della California, primo presidente in ordine cronologico della Johns Hopkins University e presidente fondatore del Carnegie Institution. \nLa prima menzione esplicita di Skull and Bones risale al libro del 1871 \"Four Years at Yale\" (\u00abQuattro anni a Yale\u00bb) di Lyman Bagg. Bagg scrisse: \u00abil mistero attorno alla sua esistenza [di Skull and Bones] \u00e8 il grande enigma su cui i pettegolezzi non finiscono mai\u00bb. Nel suo \"Yale: a History\", la storica Brooks Mather Kelley attribuisce l'interesse attorno a Skull and Bones e alle altre societ\u00e0 simili, di soli \"senior\", al fatto che i membri delle associazioni segrete aperte anche a studenti pi\u00f9 giovani tornavano all'universit\u00e0 anche negli anni successivi alla loro iniziazione e potevano quindi diffondere informazioni sui rituali e le pratiche nascoste; i \"senior\", invece, si laureavano nello stesso anno ed erano praticamente impossibilitati a rivelare alcunch\u00e9 ai compagni.\nSkull and Bones non \u00e8, come veniva accennato, l'unica realt\u00e0 del suo tipo. All'interno dell'universit\u00e0 di Yale vi sono infatti altre cinque societ\u00e0 segrete per \"senior\": alcune delle pi\u00f9 note, in un certo senso in competizione con Skull and Bones, sono \"Scroll and Key\", \"Book and Snake\" e \"Wolf's Head\"; tutte reclutano quindici militanti all'anno, e molte hanno sede in edifici architettonicamente lugubri detti \u00abtombe\u00bb. Ogni primavera si svolge il \"Tap Day\", in cui esponenti di ciascuna societ\u00e0 segreta procedono a toccare sulla spalla gli studenti del terzo anno, i \"junior\", che intendono cooptare per il successivo anno accademico, procedendo in seguito ad integrare altri prescelti se quelli originali vengono meno; alla fine verranno selezionati, in tutto, 90 studenti sui circa 1.300 dell'anno di corso.\nQuesta tradizione risale al 1879 (in precedenza, i \u00abreclutatori\u00bb visitavano le \u00abreclute\u00bb nelle loro camere, nottetempo), mentre ai primi anni 1990 \u00e8 datata l'ammissione delle donne ai ranghi di \"Skull and Bones\": Yale accett\u00f2 le prime studentesse nel 1969, ma la societ\u00e0 segreta rimase esclusivamente maschile fino al 1992. I \"Bonesmen\" del 1971 provarono a selezionare delle studentesse, ma furono fermati dagli ex-allievi che li appellarono come \u00ab\"bad club\"\u00bb e cassarono il tentativo di integrazione. \u00ab\"The issue\"\u00bb, il problema, come l'ammissione delle donne divenne eufemisticamente noto, fu discusso per decenni all'interno del gruppo finch\u00e9 nel 1991 sette studentesse ricevettero il \u00abtap\u00bb. Anche stavolta la \"Russell Trust\" intervenne a stroncare la riforma e addirittura cambi\u00f2 i lucchetti alla Tomba, la sede della societ\u00e0 a Yale, costringendo i Bonesmen a riunirsi nell'edificio di un'altra associazione segreta di pi\u00f9 larghe vedute, la \"Manuscript Society\".\nA quel punto tutti gli ex-membri furono chiamati a votare per posta per risolvere definitivamente \u00ab\"the issue\"\u00bb: la proposta di integrare le donne vinse per 368 a 320. Una fazione, guidata da William Buckley dell'annata 1950, si rifiut\u00f2 di cedere e ottenne una sospensiva dalla corte d'appello di New Haven con il pretesto della necessit\u00e0 di una modifica alle regole della societ\u00e0. Altri, come John Kerry, si espressero invece a favore dell'apertura alle studentesse e perfino il \"New York Times\" dedic\u00f2 un editoriale all'argomento. Una seconda votazione, tenutasi dal vivo all'interno della Tomba nell'ottobre 1991, ratific\u00f2 infine per 387-327 l'inclusione delle donne nella classe 1992, e il processo in tribunale fu ritirato.\nSkull and Bones \u00e8 balzata alle attenzioni della cronaca durante le elezioni presidenziali statunitensi del 2004, in quanto entrambi i principali candidati, John Kerry del Partito Democratico e George W. Bush del Partito Repubblicano, ne erano stati membri negli anni sessanta. Sono stati interrogati in merito durante due diverse puntate del programma di approfondimento \"Meet the Press\" della NBC: Kerry ha risposto che la sua appartenenza a Skull and Bones \u00abnon significa molto, perch\u00e9 \u00e8 un segreto\u00bb mentre Bush ha spiegato che \u00e8 una societ\u00e0 \u00abtalmente segreta che non ne possiamo parlare\u00bb.\nCaratteristiche e tradizioni.\nI membri di Skull and Bones sono considerati parte della cosiddetta \u00ab\"Power Elite\"\u00bb, cio\u00e8 quel piccolo numero di individui di spicco con una elevata influenza sulla comunit\u00e0. Nell'annuario di Yale del 1968 Lanny Davis descrisse cos\u00ec la composizione media di un'annata di Skull and Bones:\nSimilarmente a come la stessa universit\u00e0 rifiutasse le immatricolazioni su base etnica o religiosa e imitata dalle altre societ\u00e0 segrete di Yale, l'appartenenza a Skull and Bones \u00e8 stata limitata quasi esclusivamente a maschi anglosassoni, bianchi e protestanti per gran parte della sua storia. Alcuni cattolici rappresentarono le prime eccezioni a questa regola. Molto pi\u00f9 difficoltosa fu l'ammissione degli ebrei e degli afro-americani; esponenti di queste fasce demografiche furono in grado di farsi cooptare attraverso le proprie performance sportive, vista la tradizione di fare il \u00abtap\u00bb ad atleti di chiara fama: furono ad esempio campioni di football americano il primo ebreo, Al Hessberg nel 1938, e il primo nero, Levi Jackson nel 1950 (sebbene declinasse poi il \u00abtap\u00bb per far parte di un'altra associazione, la \"Berzelius Society\").\nJudith Ann Schiff, archivista capo della biblioteca dell'universit\u00e0 di Yale, ha scritto: \u00abI nomi dei membri [di Skull and Bones] non erano tenuti segreti \u2014 questa \u00e8 stata una innovazione degli anni 1970 \u2014 ma le riunioni e le pratiche lo erano\u00bb. Nel 1985 una fonte anonima pass\u00f2 ad Antony C. Sutton i registri completi con tutti i membri. Queste informazioni furono tenute segrete per quindici anni, temendo che potessero compromettere l'identit\u00e0 dell'appartenente alla societ\u00e0 segreta che le aveva divulgate. Sutton ha scritto due libri in merito: \"America's Secret Establishment: An Introduction to the Order of the Skull and Bones\" e \"Fleshing out Skull and Bones\", pubblicato nel 2003 con il suddetto elenco in appendice.\nBasandosi su questo elenco, risulterebbero aver fatto parte di Skull and Bones: il giudice della Corte suprema e presidente William Howard Taft; i presidenti George H. W. Bush e il figlio George W. Bush; i giudici della Corte suprema Morrison Waite e Potter Stewart; il \u00abpadre\u00bb della Central Intelligence Agency James Jesus Angleton; Henry Stimson, segretario della guerra durante il secondo conflitto mondiale e il suo successore Robert Lovett, che diresse invece la guerra di Corea; Henry Luce, fondatore ed editore delle riviste \"Time\", \"Fortune\" e \"Sports Illustrated\"; John Kerry, politico democratico, ex senatore, candidato alle elezioni presidenziali del 2004 e segretario di Stato nel gabinetto del secondo mandato di Barack Obama; Stephen A. Schwarzman, fondatore della compagnia d'investimenti Blackstone Group; Austan Goolsbee, presidente del Consiglio dei Consulenti Economici di Barack Obama; Harold Stanley, fondatore della banca d'affari Morgan Stanley; Frederick Smith, fondatore dell'azienda di spedizioni FedEx.\nRituali e folklore.\nSkull and Bones ha un complesso di rituali e tradizioni a forte valenza esoterica e simbolica, tenuto nel pi\u00f9 stretto riserbo e parzialmente ricostruito da fonti giornalistiche tramite interviste a presunti appartenenti alla societ\u00e0, protetti dall'anonimato. Alexandra Robbins, autrice di \"Secrets of the Tomb\", ha definito il cerimoniale \u00abun incontro tra Harry Potter e Dracula\u00bb, mentre \"The Atlantic Monthly\" ha scritto che il pi\u00f9 grande segreto della setta potrebbe essere \u00abche i suoi segreti sono essenzialmente banali\u00bb.\nIl giornalista del \"New York Observer\" Ron Rosenbaum, nella notte del 23 aprile 2001, si appost\u00f2 con alcuni collaboratori sul tetto di un edificio affacciato sul cortile interno della \u00abTomba\u00bb e film\u00f2, con l'ausilio di telecamere per la visione notturna, parte della caotica cerimonia di iniziazione; il video fu anche ritrasmesso dalla ABC. Fra urla, ossa e uccisioni simulate, il reporter distinse anche un imitatore dell'ex Bonesman George W. Bush (il quale aveva appena vinto le elezioni presidenziali) che ammoniva i neofiti \u00abti far\u00f2 a pezzi come ho fatto a pezzi Al Gore\u00bb, il candidato sconfitto. Il rituale poi proseguiva, nascosto ad occhi indiscreti, nella camera pi\u00f9 interna della Tomba, detta \u00abTempio Interno\u00bb o \u00abCamera 322\u00bb. Qui, secondo anonimi informatori dei giornalisti, il neofita (com'\u00e8 noto l'iniziato) viene fatto accomodare in una bara per rinascere dal mondo dei \u00abbarbari\u00bb, il nome che riunisce tutti i non appartenenti alla societ\u00e0 segreta. Tutto ci\u00f2 avviene alla presenza di quanti pi\u00f9 Bonesmen dei passati anni (detti \u00abpatriarchi\u00bb) si riesca a radunare.\nAgli iniziati viene attribuito un nuovo nome, un nomignolo con il quale saranno noti ai compagni di Skull and Bones per il resto della vita. Questo \"battesimo\" avviene secondo regole e usanze precise: il pi\u00f9 alto del gruppo, ad esempio, sar\u00e0 detto \u00abLong Devil\u00bb e \u00abBoaz\u00bb (abbreviazione di Belzeb\u00f9); altri nomi sono tratti dalla letteratura (\u00abHamlet\u00bb, \u00abZio Remus\u00bb) o dalla mitologia, specialmente nordica (si conoscono \u00abOdino\u00bb, \u00abThor\u00bb e \u00abBaal\u00bb). \u00abMagog\u00bb \u00e8 invece il neo-affiliato con pi\u00f9 esperienza sessuale (\u00abGog\u00bb \u00e8, all'altro opposto, quello con meno) \u2014 un \u00abMagog\u00bb fu ad esempio George H. W. Bush, al cui figlio George W. fu invece lasciata libert\u00e0 di coniare il proprio soprannome: non venendogli in mente nulla sul momento, gli altri lo bollarono \u00abTemporary\u00bb, temporaneo, che fin\u00ec per diventare il suo nickname permanente.\nLa classe corrente di Skull and Bones si riunisce ogni marted\u00ec e domenica sera per la cena: dopo alcuni canti rituali e l'\u00ab\"Hearing of Excuses\"\u00bb, in cui ciascun membro fa ammenda dei propri errori, si mangia. In seguito, si dibatte per novanta minuti di argomenti estratti a sorte. Un momento topico della vita di un iniziato a Skull and Bones \u00e8 il \u00ab\"Connubial Bliss\"\u00bb, in cui tutti devono raccontare nei minimi dettagli il loro passato sessuale e sentimentale.\nNon \u00e8 noto cosa rappresenti il 322, presente nell'emblema e ricorrente nella simbologia di Skull and Bones. Secondo teorie giornalistiche, potrebbe riferirsi all'anno di morte dell'oratore greco Demostene, deceduto ad Atene nel 322 a.C. e considerato importante per una associazione fondata sulla pratica del dibattito, oppure ad un \u00abCorps\u00bb presso una ignota universit\u00e0 tedesca a cui Skull and Bones si \u00e8 ispirata, divenendo quindi il \u00ab\"2nd Corps, founded in '32\"\u00bb, il 2\u00b0 Corps, fondato nel 1832.\nInfine Skull and Bones \u00e8 stata sovente accusata di \u00ab\"crooking\"\u00bb, cio\u00e8 rubare oggetti simbolici da altre societ\u00e0 segrete o addirittura dalla propriet\u00e0 dell'universit\u00e0 di Yale. Nel 1986 il capo Apache Ned Anderson seppe da un anonimo che Skull and Bones possedeva il teschio del leggendario guerriero indiano Geronimo e sporse quindi denuncia per restituirlo alla sua sepoltura originaria \u2014 da allora vi sono stati altri simili processi giudiziari. L'associazione neg\u00f2 in sede legale di possedere una simile reliquia e ne mostr\u00f2 invece una anatomicamente incompatibile; in via confidenziale altri appartenenti hanno confermato che nella loro cripta sia conservato un teschio chiamato appunto \u00abGeronimo\u00bb. Una lettera del 1918, scoperta nel 2006, sembra confermare che i Bonesmen disseppellirono effettivamente questo cranio a Fort Sill, sebbene ricercatori storici abbiano messo in dubbio che si tratti davvero del capo indiano. Della spedizione che recuper\u00f2 tali resti viene comunemente indicato come partecipante anche il senatore Prescott Bush, antenato dei due presidenti.\nNella cultura di massa.\nL'organizzazione \u00e8 citata in un gran numero di romanzi ed opere di fantasia, di pubblicazioni sulle teorie del complotto, di film e non mancano le parodie. Nel film \"The Good Shepherd\" di Robert De Niro, gli avvenimenti sono raccontati attraverso il personaggio interpretato da Matt Damon, l'agente Edward Wilson. Questi \u00e8 un giovane e brillante studente di poesia all'Universit\u00e0 di Yale che viene cooptato nell'organizzazione studentesca degli Skull and Bones, fucina di leader dalla quale saranno arruolati i futuri quadri dell'intelligence statunitense.\nNel telefilm \"Gilmore Girls\" (\"Una mamma per amica\") viene fatto riferimento a Skull and Bones in occasione dell'introduzione nella serie di una societ\u00e0 segreta di fantasia di nome \"Brigata della vita e della morte\" di cui il fidanzato di Rory, Logan Huntzberger, fa parte. La puntata in cui il gruppo \u00e8 protagonista si intitola \"You Jump, I Jump, Jack\", puntata numero 7 della quinta stagione."}
{"id": "269283", "revid": "1305772", "url": "https://it.wikipedia.org/wiki?curid=269283", "title": "San Leone", "text": ""}
{"id": "269284", "revid": "110171778", "url": "https://it.wikipedia.org/wiki?curid=269284", "title": "Dorsale (informatica)", "text": "Una dorsale di rete o backbone (), nei campi delle telecomunicazioni e dell'informatica, \u00e8 un collegamento ad alta velocit\u00e0 di trasmissione e capacit\u00e0 tra due server o router di smistamento informazioni e appartenente normalmente alla rete di trasporto di una rete di telecomunicazioni.\nDescrizione.\nUna \"dorsale\" \u00e8 una linea logica che pu\u00f2 essere fisicamente singola o multipla con la quale vengono interconnessi ad un livello superiore (facendoli confluire) tronchi di rete con velocit\u00e0 e capacit\u00e0 inferiore grazie a meccanismi di multiplazione. Questo tipo di rete permette di ridimensionare il numero delle collisioni nelle reti che hanno questo problema. Macchine che eseguono queste operazioni sono ad esempio gli switch.\n\u00c8 evidente che dovendo collegare ad esempio due punti lontani, quindi mettendo in gioco risorse importanti, risulta conveniente effettuare un collegamento dorsale e non singolo con risparmio notevole sul cablaggio e sui costi associati. Di questi collegamenti ne esistono alcuni transoceanici che collegano l'Europa e gli Stati Uniti, sotto forma di cavi sottomarini, altri intercontinentali terrestri. Ad esempio, la rete universitaria italiana GARR (che \u00e8 uno dei backbone pi\u00f9 importanti d'Italia) collega tramite cavi sottomarini in fibra ottica l'Universit\u00e0 Federico II di Napoli e la citt\u00e0 di New York negli Stati Uniti.\nUna dorsale pu\u00f2 essere per\u00f2 anche di pochi centimetri, quando per esempio interconnette degli switch in stack; pu\u00f2 addirittura essere di tipo completamente differente, ad esempio nei rami inferiori Ethernet e nel backbone FDDI caratterizzato dal tipo ad anello."}
{"id": "269291", "revid": "1318658", "url": "https://it.wikipedia.org/wiki?curid=269291", "title": "Marcel Breuer", "text": " \u00c8 stato un importante esponente del Bauhaus e del movimento moderno\nBiografia.\nNei primi anni venti studia all'Akademie der bildenden K\u00fcnste Wien di Vienna ed alla scuola del Bauhaus di Weimar (corso di falegnameria). A 19 anni, nel 1921 progetta e realizza l'African chair o sedia romantica in legno scolpito a mano e tessuti disegnati. La forma di questa sedia \u00e8 fondamentale per comprendere le origini derivanti dalle culture locali (popolar ungherese in questo caso) e da produzioni artigiane. Questa sedia, come la maggior parte dei prototipi noti del Bauhaus, viene realizzata artigianalmente all'interno dei laboratori.\nDopo un periodo di formazione professionale presso uno studio d'architettura a Parigi, torn\u00f2 presso la scuola del Bauhaus dal 1925 come insegnante e fino al 1928 diresse il laboratorio del mobile.\nE sotto la sua direzione dal 1926 i laboratori iniziarono a produrre sedie e tavoli in tubolari d'acciaio, inizia la progettazione di mobili moderni in tubolare metallico, tra cui le sue famose sedie sia in legno e schienale in stoffa sia in tubolare di ferro con schienale impagliato attraverso le quali ricerca soluzioni espressive nuove. Vengono anche creati nuovi materiali come l'eisengarn che sar\u00e0 utilizzato per la prima volta da Breuer nella Sedia Wassily. Nel 1927 la produzione industriale brevettata di questi mobili (fra i quali molti disegnati da lui) conobbe un'attivit\u00e0 a pieno ritmo..\nProgetta gli interni del Bauhaus a Dessau (1925/26) e per l'abitazione del regista teatrale Erwin Piscator a Berlino nel 1927. Nel 1928 dopo le dimissioni di Walter Gropius anche Breuer, insieme a L\u00e1szl\u00f3 Moholy-Nagy e Herbert Bayer, lasci\u00f2 il Bauhaus ed insieme a Gropius apr\u00ec uno studio di architettura a Berlino.\nNel 1932 le sue costruzioni ad uso abitativo realizzate in Germania, in quelle zurighesi del 1934 e in quelle nel Sussex del 1936 manifest\u00f2 la sua tendenza all'ordine e ad un certo rigore inseriti nell'ambito della corrente razionalista.\nA fine settembre del 1932 il Bauhaus cess\u00f2 le attivit\u00e0 e dopo l'avvento del nazismo nel 1933, molti architetti furono costretti a ritirarsi dalla professione, nel 1934 Breuer insieme a Gropius emigrarono precipitosamente in Inghilterra.\nDal 1935 a 1937 lavora a Londra, presso lo studio F.R.S. Yorke, per il quale progetta mobili in alluminio.\nDal 1937 si trasferisce presso la Harvard University, dove \u00e8 docente di architettura.\nDal 1938 al 1941 \u00e8 in studio con Walter Gropius.\nDa questo momento perseguir\u00e0 soluzione non sempre rigorose come il campanile della Saint John's Abbey nel Minnesota.\nNel 1952 collabora con Pier Luigi Nervi e Bernhard Zerfhuss alla progettazione del Palazzo dell'UNESCO a Parigi, mettendosi in evidenza per la struttura del fabbricato.\nNel 1956 apre lo studio \"Marcel Breuer and Associates\".\nIl progetto dell'UNESCO viene ripreso ed ampliato per il Centro Ricerche dell'IBM.\nNel 1972 realizz\u00f2 per i coniugi Saier una casa a Glanville costituita da due nuclei abitativi collegati solo da un muro sotto un imponente copertura sostenuta da tre pilastri intervallati da pareti esterne totalmente vetrate, realizzando un edificio espressivo totalmente innovativo. All'interno trovano collocazione pannelli e incisioni in zinco dello scultore Nerone Ceccarelli."}
{"id": "269294", "revid": "486946", "url": "https://it.wikipedia.org/wiki?curid=269294", "title": "AURYN", "text": ""}
{"id": "269298", "revid": "1543377", "url": "https://it.wikipedia.org/wiki?curid=269298", "title": "Mouvement International pour la Nouvelle Mus\u00e9ologie", "text": "Il MINOM (acronimo di Mouvement International pour la Nouvelle Mus\u00e9ologie) \u00e8 un organismo affiliato all'ICOM (Consiglio Internazionale dei Musei) e dedicato alla promozione dei temi e dei valori della \"Nuova Museologia\", con uno occhio particolare al campo dei musei comunitari e degli ecomusei.\nLa missione del MINOM \u00e8 quella di contribuire allo sviluppo delle capacit\u00e0 di interpretazione della societ\u00e0 contemporanea, dando spazio maggiore alla partecipazione nel recupero della memoria passata, da consolidarsi nel presente, in vista di uno sviluppo futuro. Il MINOM intende promuovere la formazione sociale permanente degli operatori, professionali e non, che agiscono nell'ambito della \"Nuova Museologia\", incentivando anche l'analisi critica sugli orientamenti, i metodi e le pratiche sul campo della museologia sociale.\nDalla data della sua costituzione, nel 1985, il MINOM ha operato attivamente per promuovere l'interscambio di esperienze e di riflessioni in ambito museologico internazionale, tramite diffusione di raccolte bibliografiche, bollettini informativi, siti internet, ma ancor pi\u00f9 tramite riunioni e workshop."}
{"id": "269299", "revid": "1632387", "url": "https://it.wikipedia.org/wiki?curid=269299", "title": "Feticismo", "text": "Con feticismo, in etnologia si definisce una forma di religiosit\u00e0 che prevede l'adorazione di feticci, ovvero di oggetti (spesso manufatti antropomorfi o zoomorfi) ritenuti dotati di poteri magici.\nStoria.\nIl feticismo dagli antropologi evoluzionisti era ritenuto come uno degli stadi pi\u00f9 primitivi della religiosit\u00e0 umana, ed era considerato una variante dell'animismo: in realt\u00e0 si \u00e8 visto in seguito come le due pratiche religiose si distinguano sotto numerosi aspetti.\nIl termine di \"f\u00e9tichisme\" fu impiegato per la prima volta dal filosofo e linguista francese Charles de Brosses nel 1760.\nAttualmente la definizione di \"feticcio\" viene usata in modo particolare per quegli oggetti considerati carichi di potenza sacra nell'ambito dei culti dei nativi dell'Africa occidentale."}
{"id": "269300", "revid": "124415412", "url": "https://it.wikipedia.org/wiki?curid=269300", "title": "Java Platform, Micro Edition", "text": "In informatica Java Micro Edition (noto anche come Java ME o J2ME), \u00e8 un ambiente di esecuzione e una collezione di API per lo sviluppo di software dedicato a dispositivi a risorse limitate ovvero dispositivi mobili come PDA, telefoni cellulari e simili.\n\u00c8 la tecnologia pi\u00f9 diffusa per lo sviluppo di giochi e \"utilities\" per i telefoni cellulari. Come le altre edizioni di Java, Java Micro Edition \u00e8 una piattaforma portabile. Il suo funzionamento pu\u00f2 essere emulato con un personal computer, cosa che semplifica l'attivit\u00e0 di sviluppo e collaudo.\nIl 22 dicembre 2006 Sun Microsystems ha reso disponibile il codice sorgente di Java Micro Edition sotto licenza GPL e quindi liberamente modificabile da chiunque.\nIl ruolo di Sun Microsystems.\nCome le altre edizioni di Java, Java Micro Edition \u00e8 stato progettato da Sun Microsystems (storicamente, sostitu\u00ec la precedente tecnologia PersonalJava). A differenza di quanto avviene per Java Platform, Standard Edition o Java EE, tuttavia, la Sun ha in questo caso fornito solo poche implementazioni binarie gratuite della piattaforma, affidandosi principalmente a contributi di terza parte. In particolare, Sun non ha fornito un'implementazione per gli apparati basati su tecnologia Microsoft Windows Mobile.\nAspetti tecnici.\nJava Micro Edition pu\u00f2 essere utilizzato per sviluppare applicazioni per una ampia gamma di apparati. Diverse tipologie di apparati sono identificate da diversi \"profili\" a loro volta riferiti a diverse \"configurazioni\". La configurazione Connected Limited Device Configuration (CLDC), per esempio, include un sottoinsieme minimo di classi Java, ed \u00e8 utilizzata su dispositivi con scarsissime capacit\u00e0 di calcolo. Fra i profili che operano in configurazione CLDC compare il Mobile Information Device Profile (MIDP), pensato per i cellulari. Il MIDP prevede un sistema di GUI orientato a display a cristalli liquidi e una API di base per giochi in 2D. Molti cellulari moderni vengono forniti con un'implementazione residente dell'MIDP. Un altro profilo che utilizza la configurazione CLDC \u00e8 l'Information Module Profile (IMP), usato per esempio in distributori automatici e altri apparati dotati di funzioni minime di display e di connettivit\u00e0 di rete.\nDiffusione.\nSebbene a gennaio 2012 fosse pi\u00f9 diffuso di Android con adozione intorno al 20%, oggi ha una diffusione molto limitata, intorno al 3%."}
{"id": "269301", "revid": "392652", "url": "https://it.wikipedia.org/wiki?curid=269301", "title": "David Patterson", "text": "\u00c8 uno dei pionieri dell'architettura RISC e della tecnologia RAID. \u00c8 coautore di cinque libri, inclusi due con John L. Hennessy, molto utilizzati nello studio dell'informatica.\nBiografia.\nOrigini e formazione.\nDopo aver conseguito la laurea e il titolo di Ph.D. dalla University of California, Los Angeles nel 1977 divenne docente universitario di informatica.\nAttivit\u00e0 scientifica e accademica.\nIn passato ha ricoperto la carica di presidente (\"chair\") del Computer Science Department presso l'Universit\u00e0 di Berkeley e della Computing Research Association, \u00e8 stato eletto Presidente della Association for Computing Machinery (ACM) dal 2004 al 2006 e ha fatto parte dell'Information Technology Advisory Committee del presidente degli Stati Uniti dal 2003 al 2005. Il suo lavoro \u00e8 stato riconosciuto attraverso numerosi premi ed onorificenze sia in campo scientifico che educativo dall'ACM e dall'IEEE, nonch\u00e9 con l'elezione alla National Academy of Engineering degli Stati Uniti. Nel 2005 ha condiviso con Hennessy il Japan's Computer &amp; Communication Award ed \u00e8 stato inserito nella Silicon Valley Engineering Hall of Fame. Nel 2006 \u00e8 stato eletto alla American Academy of Arts and Sciences e alla National Academy of Science e ha ricevuto il Distinguished Service Award dalla Computing Research Association.\nAttivit\u00e0 correnti.\nInsegna Architettura dei calcolatori presso la University of California, Berkeley. Attualmente i suoi interessi di ricerca sono rivolti al progetto di innovativi microprocessori basati sull'utilizzo di DRAM Intelligenti."}
{"id": "269305", "revid": "23", "url": "https://it.wikipedia.org/wiki?curid=269305", "title": "Karkemish", "text": ""}
{"id": "269307", "revid": "31269", "url": "https://it.wikipedia.org/wiki?curid=269307", "title": "Magnitudo (geologia)", "text": "In sismologia la magnitudo (, \"grandezza\") \u00e8 una misura indiretta dell'energia meccanica sprigionata da un evento sismico all'ipocentro, basandosi sull'ampiezza delle onde sismiche registrate dai sismografi in superficie. La magnitudo permette di risalire alla quantit\u00e0 totale di energia liberata dall'evento sismico.\nDato che le energie dei terremoti e di conseguenza le ampiezze delle onde sismiche hanno un campo di variazione estremamente ampio, il sismologo statunitense Charles Francis Richter stabil\u00ec nel 1935 un metodo per la classificazione dei terremoti in base alla potenza prendendo come riferimento una traccia di ampiezza 0,001\u00a0mm lasciata su un sismografo orizzontale a torsione del tipo Wood-Anderson relativa ad un sisma a 100\u00a0km di distanza. Il logaritmo dell'ampiezza massima registrata da un sismografo durante un sisma, messo in relazione all'ampiezza di riferimento, propone una scala di valori logaritmica delle energie registrate che venne successivamente detta \"scala Richter\" e pu\u00f2 anche presentare valori negativi essendo logaritmica.\nMagnitudo e intensit\u00e0.\nLa magnitudo si definisce come il rapporto tra la grandezza in esame e una grandezza campione a essa omogenea, misurato su scala logaritmica. Essendo le grandezze in questione omogenee, la loro unit\u00e0 di misura si elide e perde quindi importanza ai fini della misurazione stessa. Non va dunque confusa con l'intensit\u00e0, ovvero il rapporto tra potenza e superficie di applicazione, in quanto si tratta in un numero puro (adimensionale), che non ha dunque nessuna unit\u00e0 di misura bens\u00ec una grandezza di riferimento .\nLa magnitudo di un terremoto viene calcolata da misure indirette rispetto al fenomeno stesso quali le ampiezza di oscillazione dei sismografi e l'individuazione dell'ipocentro. Sarebbe infatti impraticabile fare una misura diretta, sia pure logaritmica come si fa col rumore (decibel). \nLe scale come la Rossi-Forel e la Mercalli sono usate invece per valutare gli effetti del terremoto, e dipendono pertanto dalle condizioni locali (presenza e tipo di costruzioni, distanza dall'epicentro, e cos\u00ec via). Per esempio, un terremoto di uguale magnitudo pu\u00f2 avere effetti diversi se avviene in pieno deserto, oppure in un centro abitato dove pu\u00f2 provocare danni alle strutture antropiche e vittime.\nL'energia rilasciata da un terremoto, a cui \u00e8 strettamente correlato il suo potere distruttivo, \u00e8 proporzionale all'ampiezza di oscillazione elevata a formula_1. Quindi, in termini di energia rilasciata, una differenza di magnitudo pari a 1,0 \u00e8 equivalente a un fattore 31,6 (formula_2 ), mentre una differenza di magnitudo pari a 2,0 \u00e8 equivalente a un fattore 1000 (formula_3 ). Una magnitudo 4,0 \u00e8 quindi pari a 1000 volte quella di una magnitudo 2,0. Un raddoppio dell'energia rilasciata \u00e8 rappresentato da un aumento di magnitudo pari a 0,2.\nCome esempio, una magnitudo 4,0 \u00e8 analoga all'esplosione nel raggio di 100\u00a0km di una piccola bomba atomica (1000 tonnellate di tritolo), inferiore a quella della bomba di Hiroshima (pari a circa 13000 tonnellate di tritolo, ovvero 55\u00a0terajoule). \nEventi con magnitudo di 4,5 o pi\u00f9 grande sono abbastanza forti da essere registrati dai sismografi di tutto il mondo. I terremoti pi\u00f9 grandi registrati sono di magnitudo 8 o 9 e avvengono con frequenza di circa uno all'anno. Il pi\u00f9 grande mai registrato si verific\u00f2 il 22 maggio 1960 in Cile, ed ebbe una magnitudo \"M\"W di 9,5.\nSebbene teoricamente non esista un limite massimo al valore della magnitudo di un sisma, \u00e8 ragionevole supporre un limite teorico massimo in virt\u00f9 del massimo carico di rottura sopportabile dalle rocce che compongono la crosta terrestre e il mantello."}
{"id": "269313", "revid": "174925", "url": "https://it.wikipedia.org/wiki?curid=269313", "title": "Autoreferenziale", "text": ""}
{"id": "269315", "revid": "2044650", "url": "https://it.wikipedia.org/wiki?curid=269315", "title": "EFootball (serie)", "text": "eFootball, conosciuto in passato come Pro Evolution Soccer e abbreviato PES o in Giappone come Winning Eleven, \u00e8 una serie di videogiochi sportivi di calcio prodotta dalla societ\u00e0 giapponese Konami a partire dal 1994.\nStoria.\nLa serie \u00e8 un'evoluzione di \"International Superstar Soccer\" (\"ISS\"), gioco prodotto da Konami nel 1994 per la piattaforma Super Nintendo e pubblicato in Giappone con il titolo di \"Winning Eleven\". Venne realizzato un primo seguito pubblicato in Europa nel 1996 per Super Nintendo, Mega Drive e PlayStation che prese il nome di \"International Superstar Soccer Deluxe\". Successivamente la serie si divise in due versioni, la prima sviluppata da KCET (studio Konami di Tokyo) che prese il suffisso Pro (ad indicarne l'approccio simulativo piuttosto che arcade), la seconda invece sviluppata da KCEO (studio Konami di Osaka) che conserv\u00f2 il nome originale. In verit\u00e0 il primo gioco di calcio targato Konami fu \"Konami Hyper Soccer\", pubblicato nel 1992 per NES, ma non ha nessuna delle caratteristiche dei futuri ISS.\nIl principale rivale di PES \u00e8 FIFA. La serie ha avuto il suo picco di popolarit\u00e0 negli anni 2000 su PlayStation 2. Con l'approdo su console di settima generazione, la serie ha subito un drastico calo di vendite, anche a fronte del numero di licenze dei campionati internazionali acquisite negli anni da EA Sports, la quale detiene l'esclusiva per i diritti della Premier League e le competizioni tra nazionali come i Mondiali e gli Europei, di cui produce anche i giochi. A fronte di ci\u00f2, Konami negli ultimi anni ha acquisito i diritti dei maggiori tornei continentali per club, tra cui la Champions League, l'Europa League e la Copa Libertadores. L'edizione 2015 del gioco \u00e8 stata caratterizzata dallo scambio di telecronisti con FIFA: infatti Fabio Caressa, storico commentatore della serie, passa a PES, mentre Pierluigi Pardo passa a FIFA.\nIl 21 luglio 2021 Konami ha pubblicato un annuncio che ha rivelato la sostituzione del marchio \"Pro Evolution Soccer\" con \"eFootball\". Il gioco sar\u00e0 free-to-play e uscir\u00e0 su PlayStation 5, PlayStation 4, Xbox Series X, Xbox Series S, Xbox One, Windows 10, Steam, iOS e Android il 30 settembre 2021.\nAltri titoli.\nOltre alla saga principale, altri giochi della serie sono usciti per diverse console nell'arco degli anni.\nInoltre i seguenti titoli sono stati rilasciati esclusivamente per le console arcade:\nInfine \u00e8 presente un gioco esclusivamente online chiamato \"Winning Eleven Online\", rilasciato nel dicembre 2012, seguito da \"Winning Eleven Online 2014\", rilasciato appunto nel 2014. Quest'ultimo \u00e8 stato tuttavia rilasciato solamente in Corea del Sud."}
{"id": "269318", "revid": "287204", "url": "https://it.wikipedia.org/wiki?curid=269318", "title": "Ricordella", "text": ""}
{"id": "269324", "revid": "1543377", "url": "https://it.wikipedia.org/wiki?curid=269324", "title": "Blake's 7", "text": "Blake's 7 \u00e8 una serie televisiva britannica di fantascienza degli anni settanta-ottanta.\nRacconta l'epopea di un gruppo di ribelli (\"i sette di Blake\", da cui il titolo) contro la \"Federazione\", un impero galattico orwelliano e fascistoide.\nLa serie consta di 4 stagioni ed \u00e8 considerata un \"cult\", pi\u00f9 per le tematiche e i personaggi che non per gli effetti speciali.\nLa serie non \u00e8 mai stata trasmessa in Italia, n\u00e9 \u00e8 mai stata doppiata, ed \u00e8 pertanto inedita. \u00c8 reperibile solo in versione DVD, in lingua originale."}
{"id": "269325", "revid": "37401", "url": "https://it.wikipedia.org/wiki?curid=269325", "title": "Enunciato", "text": ""}
{"id": "269330", "revid": "6066", "url": "https://it.wikipedia.org/wiki?curid=269330", "title": "Artaserse I", "text": ""}
{"id": "269338", "revid": "1534511", "url": "https://it.wikipedia.org/wiki?curid=269338", "title": "Funzionale lineare", "text": "In matematica, e pi\u00f9 precisamente in algebra lineare, un funzionale lineare o forma lineare \u00e8 un'applicazione lineare da uno spazio vettoriale nel suo campo di scalari. Pu\u00f2 trattarsi di un funzionale inteso come funzione che ha per argomento un'altra funzione, ma non \u00e8 necessariamente definito sempre cos\u00ec. Il termine \"funzionale lineare\" \u00e8 usato specialmente in analisi funzionale, mentre \"forma lineare\" \u00e8 pi\u00f9 usato in geometria, dove una forma lineare \u00e8 un particolare esempio di forma multilineare.\nL'insieme dei funzionali lineari agenti su uno spazio vettoriale formula_1 forma a sua volta uno spazio vettoriale, lo spazio duale formula_2 (spesso denotato anche con formula_3 o formula_4).\nIn formula_5, se i vettori sono rappresentati come vettori colonna, i funzionali lineari sono vettori riga, che agiscono sui vettori colonna per mezzo di un prodotto scalare (in generale, una forma sesquilineare) o un prodotto matriciale (tra un vettore riga a sinistra e un vettore colonna a destra). Ad esempio, dati i vettori colonna:\nallora ogni funzionale lineare formula_7 pu\u00f2 essere scritto in tali coordinate come una somma del tipo:\nSi tratta del prodotto matriciale tra il vettore riga formula_9 e il vettore colonna formula_10:\nI funzionali lineari sono stati inizialmente introdotti nell'ambito dell'analisi funzionale, in particolare nello studio degli spazi funzionali vettoriali. Un tipico esempio di funzionale lineare \u00e8 l'operatore integrale di Riemann:\nche \u00e8 definito sullo spazio vettoriale formula_13 delle funzioni continue sull'intervallo formula_14 e mappa nel campo dei reali formula_15. La linearit\u00e0 si vede da note propriet\u00e0 degli integrali:\nI funzionali lineari sono molto utilizzati in fisica.\nDefinizione.\nSia formula_1 uno spazio vettoriale su un campo formula_19. Un funzionale lineare formula_20 \u00e8 una funzione lineare da formula_1 a formula_19. Valgono quindi le seguenti relazioni:\nDate due funzioni misurabili a valori positivi formula_25 e formula_26, con formula_27, per la disuguaglianza di H\u00f6lder si ha che formula_28. Considerando la funzione formula_29, \u00e8 quindi possibile definire:\nper ogni formula_25. L'operatore formula_32 \u00e8 allora un operatore limitato, la cui norma non \u00e8 maggiore della \"q\"-norma di formula_29. Ogni funzionale limitato di formula_34 pu\u00f2 essere scritto in tal modo per un qualche formula_26.\nL'insieme di tutti i funzionali lineari da formula_1 in formula_19, essendo chiuso rispetto alle operazioni di somma e prodotto per scalare, forma uno spazio vettoriale formula_2, lo spazio duale di formula_1. Se formula_1 ha dimensione formula_41, allora anche formula_2 ha dimensione formula_41. La mappa che associa ad ogni formula_44 il corrispondente funzionale lineare formula_32 definito su formula_46 \u00e8 un isomorfismo isometrico di formula_47 nel duale di formula_46.\nSe formula_1 \u00e8 uno spazio vettoriale sui numeri reali o complessi, ed \u00e8 dotato di una topologia che lo rende uno spazio vettoriale topologico, risultano particolarmente interessanti i funzionali lineari continui, che formano un sottospazio dello spazio duale detto \"spazio duale continuo\" o anche \"duale topologico\". Per distinguerlo dal duale continuo, il generico spazio duale \u00e8 talvolta detto \"spazio duale algebrico\". In dimensione finita, comunque, il duale algebrico e il duale continuo coincidono poich\u00e9 ogni funzionale lineare \u00e8 un operatore lineare continuo. In generale il duale continuo \u00e8 un sottospazio del duale algebrico. Si usa spesso denotare con formula_3 il duale algebrico e con formula_4 il duale continuo, sebbene la notazione sia varia a seconda degli autori.\nSi definisce un \"funzionale lineare positivo\" un funzionale formula_52 tale che formula_53 per ogni formula_20 puntualmente positiva. Si dimostra che ogni funzionale lineare positivo \u00e8 continuo.\nBasi in dimensione finita.\nSia formula_75 una base (qualsiasi) dello spazio vettoriale formula_1. Lo spazio duale formula_2 possiede allora una base formula_78, detta base duale, definita dalla propriet\u00e0:\nIn modo pi\u00f9 compatto si pu\u00f2 scrivere anche:\ndove formula_81 \u00e8 il delta di Kronecker, ed apici e pedici denotano la covarianza e controvarianza degli indici utilizzati.\nUn funzionale lineare formula_82 pu\u00f2 essere espresso come combinazione lineare di funzionali di base, con coefficienti formula_83:\nAllora, applicando il funzionale formula_85 al vettore di base formula_86 si ottiene:\nQuesta relazione mostra come si pu\u00f2 estrarre una singola componente di un funzionale lineare applicando il funzionale al corrispondente vettore di base.\nSe formula_1 possiede un prodotto interno, allora si pu\u00f2 scrivere esplicitamente una formula per la base duale di una base data. Se formula_89 \u00e8 una base di formula_1, la base duale \u00e8:\ndove formula_92 \u00e8 il simbolo di Levi-Civita e formula_93 il prodotto interno su formula_1.\nIn dimensione maggiore:\ndove formula_96 \u00e8 l'operatore star di Hodge."}
{"id": "269342", "revid": "399", "url": "https://it.wikipedia.org/wiki?curid=269342", "title": "E tu", "text": ""}
{"id": "269343", "revid": "638792", "url": "https://it.wikipedia.org/wiki?curid=269343", "title": "Grattastinchi", "text": ""}
{"id": "269347", "revid": "6066", "url": "https://it.wikipedia.org/wiki?curid=269347", "title": "Battaglia dell'Eurimedone", "text": ""}
{"id": "269349", "revid": "305330", "url": "https://it.wikipedia.org/wiki?curid=269349", "title": "Nazionale irlandese di calcio", "text": ""}
{"id": "269351", "revid": "770813", "url": "https://it.wikipedia.org/wiki?curid=269351", "title": "Bell Helicopter Textron", "text": "La Bell Helicopter Textron (in breve Bell) \u00e8 un'industria statunitense che produce elicotteri e convertiplani e ha sede a Fort Worth in Texas. La Bell produce gli elicotteri e i convertiplani militari negli Stati Uniti, mentre i prodotti destinati ad uso civile nel Qu\u00e9bec, Canada. Precedentemente ha anche prodotto aeroplani sotto il marchio Bell Aircraft Corporation, dando vita a progetti che rimasero nella storia dell'aviazione come il Bell X-1, il primo aereo a superare la velocit\u00e0 del suono in volo livellato e controllato. Fa parte del gruppo Textron.\nVelivoli prodotti.\nElicotteri.\nDati di produzione aggiornati al dicembre 2006."}
{"id": "269352", "revid": "287204", "url": "https://it.wikipedia.org/wiki?curid=269352", "title": "Joint venture", "text": "Una joint venture (ovvero \"associazione temporanea di imprese\") \u00e8 un contratto con cui due o pi\u00f9 imprese si accordano per collaborare al fine del raggiungimento di un determinato scopo o all\u2019esecuzione di un progetto.\nL'Organizzazione Mondiale del Commercio, per agevolare le societ\u00e0 miste di medio-piccole imprese transnazionali, ha predisposto un testo di contratto tipo.\nCaratteristiche generali.\nLe imprese che decidono di collaborare si pongono come obiettivo la realizzazione di un progetto comune di natura industriale o commerciale e che vede l'utilizzo sinergico di risorse apportate da ciascuna singola impresa partecipante, ma anche un'equa suddivisione dei rischi legati all'investimento stesso ovvero un'equa ripartizione delle possibili perdite o utili. \nIl ricorso a tale forma di accordo \u00e8 dettato dunque dalla necessit\u00e0 di mettere insieme diversi \"know how\" e capitali per la realizzazione del progetto comune di investimento.\nTipologie.\nIl nuovo soggetto indipendente \u00e8 detto \"co-venturer\" (si parla anche di \"incorporated joint venture\"); qualora invece l'affare non dia vita ad una nuova azienda con propria personalit\u00e0 giuridica si parler\u00e0 di \"unincorporated joint venture\" oppure \"contractual joint venture\"). \nIn una \"joint venture\" possono esserci due tipi di accordi: contrattuale e societario.\nNel caso di fallimento, le societ\u00e0 che partecipano alla \"joint venture\" sono responsabili esclusivamente per il capitale sociale versato nella societ\u00e0 mista e non rispondono ai creditori col loro patrimonio sul quale non pu\u00f2 essere esercitato il diritto di rivalsa e il pignoramento. Questa limitazione di responsabilit\u00e0 \u00e8 dal punto di vista giuridico fondamentale, ma nel mondo degli affari esiste il concetto di patrocinato (un gruppo industriale o finanziario non abbandona una consociata in cui ha avuto una posizione dominante o paritaria).\nLa partecipazione delle societ\u00e0 \"co-venturers\" pu\u00f2 essere di due tipi: orizzontale o verticale, in relazione all'oggetto della prestazione e all'attivit\u00e0 prestata per raggiungerlo.\nSi parla di integrazione o partecipazione verticale quando l'oggetto della prestazione richiede la coordinazione di attivit\u00e0 disomogenee, diverse tra loro, seppur dirette al raggiungimento di uno scopo comune.\nSi parla di integrazione o partecipazione orizzontale quando l'oggetto della prestazione viene perseguito da pi\u00f9 imprese che svolgono attivit\u00e0 simili, riguardanti la stessa fase della produzione, e che collaborano perch\u00e9 le dimensioni dell'oggetto eccedono quantitativamente la capacit\u00e0 della singola impresa. (ad esempio la realizzazione per tratti di un'autostrada o di un oleodotto).\nNel mondo.\nCina.\nAl 2014, la legge cinese faceva obbligo alle joint venture di retribuire i lavoratori al 120% del salario spettante per le sue stesse mansioni se svolte in un'impresa statale. L'orario di lavoro \u00e8 fissato in 40 ore settimanali e 8 ore lavorative, prevedendo significative maggiorazioni per straordinari, festivi e notturno. Fra i vari sgravi fiscali, \u00e8 previsto il dimezzamento delle imposte sul valore aggiunto per le imprese che esportino il 70% del valore della loro produzione annua, e un credito di imposta in forma di rimborso del 40% dell'imposta sui profitti reinvestiti nella propria attivit\u00e0 produttiva o in una joint venture estera, aumentato fino al 100% per gli investimenti in imprese ad alto contenuto tecnologico operanti da almeno 5 anni nel territorio cinese.\nLe \"equity joint-venture\" \u00e8 una delle forme societarie pi\u00f9 diffuse. Si tratta di societ\u00e0 di capitali a responsabilit\u00e0 limitata, di diritto cinese, soggette ad un'imposta sul reddito con un'aliquota del 33%.\nPropriet\u00e0 e gestione sono miste: la quota sottoscritta (non necessariamente conferita o versata() in capo al soggetto straniero varia dal 25 al 99%; la direzione \u00e8 affidata ad un presidente cinese con vicepresidente estero, o viceversa. La durata varia da 10 a 20 anni, rinnovabili per altri 20. \nLa creazione \u00e8 subordinata all'approvazione governativa. Lo Stato non ha successivamente il potere di nazionalizzare le imprese, salvo motivi di pubblica utilit\u00e0 in circostanze eccezionali e dietro indennizzi regolati dalla legge. Nell'ambito delle sue operazioni commerciali, una joint venture pu\u00f2 movimentare direttamente fondi da banche straniere, essendo obbligata ad aprire un conto di deposito in valuta estera presso un istituto finanziario accreditato da un'agenzia ministeriale.\nItalia.\nIn Italia tale tipologia di contratto non \u00e8 espressamente prevista e disciplinata dalla legge, ma le finalit\u00e0 possono essere perseguite attraverso altre tipologie di aggregazione come le associazione temporanea di imprese o il gruppo europeo di interesse economico."}
{"id": "269354", "revid": "122473205", "url": "https://it.wikipedia.org/wiki?curid=269354", "title": "Motore in linea a sei cilindri", "text": "Il motore sei cilindri in linea \u00e8 un motore in cui sei cilindri sono disposti su una singola linea.\nDescrizione e caratteristiche.\nDopo il 4 cilindri in linea e il V6, \u00e8 da sempre uno tra i motori pi\u00f9 utilizzati, offre alte prestazioni, grazie alla possibilit\u00e0 di ottenere una maggiore potenza rispetto ad altre configurazioni, limitando per\u00f2 i consumi.Il peso del motore viene inoltre distribuito in maniera pi\u00f9 efficace su tutto il veicolo al prezzo per\u00f2 di una maggiore lunghezza del vano motore.\nI motori a sei cilindri in linea per la loro configurazione risultano essere fra i propulsori pi\u00f9 bilanciati ed elastici. Tale fluidit\u00e0 \u00e8 dovuta al fatto che avviene uno scoppio ogni 120 gradi angolari (nel 4 cilindri in linea ogni 180\u00b0, mentre nel sei cilindri a V lo sfasamento fra gli scoppi, che si susseguono al ritmo di uno ogni rotazione angolare, \u00e8 pari a 120\u00b0, con anticipo o ritardo dell'angolo compreso nella V della struttura a gruppi di 3 cilindri, a seconda se tali scoppi avvengano in una bancata o l'altra, caratteristica questa che penalizza la \"rotondit\u00e0 di marcia\").\nOltretutto tale peculiarit\u00e0 riduce drasticamente le vibrazioni e aumenta l'elasticit\u00e0 di marcia rendendo molto piacevole la guida, caratteristica importante per certe categorie di veicoli. Nello stesso tempo tale geometria permette di incrementare le potenze specifiche e, quindi le prestazioni, molto pi\u00f9 di quanto possa fare un motore a sei cilindri con una differente configurazione, per esempio un 6 cilindri a V, senza compromettere l'affidabilit\u00e0. Tanto per fare un esempio, il motore sei cilindri in linea \u00e8 perfettamente bilanciato per quanto riguarda le forze alterne e i momenti ai quali \u00e8 sottoposto il telaio e non necessita di masse equilibranti o smorzatori che assorbono energia.\nInoltre il motore sei cilindri in linea ha una sola testata e i componenti su di essa montati sono quindi la met\u00e0 di quelli montanti su altre configurazioni, come il 6 cilindri a V o il Boxer, nei quali le testate e tutti i componenti sono raddoppiati con conseguente maggiore complessit\u00e0 della messa a punto e della manutenzione.\nQuesti motivi, oltre agli altri vantaggi intrinseci alla tecnica stessa di questa tipologia di motore, hanno fatto s\u00ec che, in Europa, sia stato sviluppato maggiormente da case come BMW e Mercedes che producono vetture di fascia alta. Anche la Lancia svilupp\u00f2 il progetto fin dal 1924 ma non produsse esemplari sino al 1970. Questa soluzione \u00e8 stata applicata anche per propulsione ad elica di aerei prima dell'avvento dei motori stellari.\nLa prima macchina con un sei cilindri in linea fu la Spyker 60HP del 1903, che era anche la prima macchina 4 x 4 permanente."}
{"id": "269358", "revid": "183694", "url": "https://it.wikipedia.org/wiki?curid=269358", "title": "Josef Strzygowski", "text": "Biografia.\nJosef Strzygowski \u00e8 conosciuto per le sue teorie sull'importanza delle influenze orientali sull'architettura europea. Nel suo libro \"Oriente o Roma\" (\"Orient oder Rom\") sostiene che l'architettura medievale europea si \u00e8 ispirata fortemente alle tradizioni del Medio Oriente. Questa teoria cozzava con i principi sostenuti dalla principale teoria contemporanea, che sosteneva che l'arte cristiana aveva, in primo luogo, origini classiche.\nDi particolare importanza \u00e8 la sua opera riguardante l'architettura dell'Armenia. Il suo saggio \"L'architettura dell'Armenia e dell'Europa\" (\"Die Baukunst der Armenier und Europa\") ha rappresentato il primo tentativo sistematico di studiare le origini e l'influenza dell'architettura armena. Ha percorso le tracce della forma di architettura \"ariana\" partendo da influenze orientali e indigene.\nLa qualit\u00e0 delle teorie di Strzygowski \u00e8 stata ampiamente criticata, ma ancora pi\u00f9 controversi furono i toni razziali e politici delle sue opere. Egli era apertamente antisemita e le sue opere precorrevano le idee che sarebbero state accolte nel nazionalsocialismo."}
{"id": "269362", "revid": "547034", "url": "https://it.wikipedia.org/wiki?curid=269362", "title": "Cost and Freight", "text": "Il termine Cost and Freight (in italiano: costo e nolo e indicante il porto di destinazione convenuto), abbreviato CFR o non ufficialmente C&amp;F, \u00e8 una delle clausole contrattuali in uso nelle compravendite internazionali, quelle codificate nell'Incoterms e che servono a statuire i diritti e i doveri di ognuna delle parti in causa, definendo anche la suddivisione dei costi di trasporto, assicurativi e doganali tra venditore e acquirente.\nIncoterms 2020.\nSi riporta la definizione completa dal sito ICC italiano: \"il venditore effettua la consegna mettendo la merce a bordo della nave o procurando la merce gi\u00e0 cos\u00ec consegnata. Il rischio di perdita o di danni alla merce passa quando la merce \u00e8 a bordo della nave. Il venditore deve stipulare il contratto di trasporto e sopportare le spese necessarie per l\u2019invio della merce al porto di destinazione convenuto. Questa regola presenta due punti critici, perch\u00e9 il passaggio del rischio e il trasferimento delle spese avvengono in luoghi diversi. Mentre il contratto specificher\u00e0 sempre un porto di destinazione, esso potrebbe non specificare il porto d\u2019imbarco, ove il rischio passa al compratore. Se il porto d\u2019imbarco presenta un particolare interesse per il compratore, si raccomanda alle parti di specificarlo il pi\u00f9 chiaramente possibile nel contratto. Se il venditore sostiene delle spese previste nel suo contratto di trasporto relative alla scaricazione in un punto specifico nel porto di destinazione, egli non ha titolo a recuperare tali spese dal compratore, salvo diverso accordo fra le parti\".\nQuesto \u00e8 uno dei quattro termini marittimi, che la ICC sconsiglia per il trasporto di merce in container in favore del termine FCA Free Carrier.\nFunziona come il FOB Free On Board: il venditore alla/entro la data pattuita carica a spese proprie la merce (imballata o sfusa/unpackaged) a bordo della nave nel porto d'imbarco, assumendosi i rischi di caricamento; non appena la merce supera la murata della nave, avviene il passaggio dei rischi da venditore a compratore, ovvero il \"delivery\". Il porto di imbarco/di partenza/di caricamento (port of shipping/loading) e il point of delivery dunque combaciano (il porto di arrivo/destinazione/di scarico viene detto \"port of destination/discharge port\"). Laddove ci sono pi\u00f9 tappe in pi\u00f9 porti, il rischio di trasporto si trasferisce quando la merce viene caricata nella nave al primo vettore marino/spedizioniere marino (first carrier) a meno che le parti contraenti optano per un altro delivery point e lo esplicitano per iscritto nel contratto. Il venditore deve notificare al compratore l'avvenuta consegna (in tal caso, caricamento) della merce. Ma, come prima differenza, il contratto di trasporto delle merci lungo la tratta marittima (su acqua dolce o salata) \u00e8 in capo al venditore e il costo di noleggio della nave commerciale (costo di nolo marittimo) fino al porto di destinazione convenuto spetta a lui. Quindi, una parte della tratta (una tratta marina) \u00e8 controllata e spesata dal venditore ma senza che lui abbia in capo i rischi di trasporto in toto (di default) o in parte (se menzionato).\nL'obbligo e costo di scaricamento merce al porto di arrivo si pu\u00f2 contrattare. pu\u00f2 effettuarlo il venditore o pu\u00f2 effettuarlo il compratore; il rimborso al venditore delle spese di scaricamento non \u00e8 previsto di default e, se si richiede, bisogna indicarlo esplicitamente (altrimenti, anche tacitamente, vale la regola di default che si trasforma in obbligo; anche in tutti gli altri casi simili funziona in questo modo). Il nome del porto di arrivo e possibilmente anche quello di partenza vanno indicati sul contratto (per evitare problemi, si possono contrattare e indicare esplicitamente e con precisione in ogni occasione).\nNon c'\u00e8 obbligo di assicurazione della merce e il compratore ha l\u2019obbligo di ritiro fisico della merce siccome \u00e8 un termine C. Se il compratore desidera stipulare un'assicurazione e ha bisogno di informazioni di cui il venditore \u00e8 in possesso, quest'ultimo deve fornirgliele; se ci\u00f2 genera dei costi, il compratore deve rimborsarli. Il venditore deve produrre la fattura commerciale e farsi consegnare alcune copie originali della polizza di carico marittima, che comprova che la merce \u00e8 caricata a bordo nave e senza danni. Se la merce deve essere messa in sicurezza per il trasporto (e.g. merce pericolosa), il venditore deve adempiere a questo obbligo finch\u00e9 non avviene il delivery. In generale, ogni documento prodotto pu\u00f2 essere cartaceo o digitale/paperless.\nVecchie edizioni.\nIncoterms 2000.\nQuesta specifica notazione, in uso soprattutto nei trasporti via nave, stabilisce che a carico del venditore siano tutte le spese di trasporto fino a destinazione, nonch\u00e9 le spese per l'ottenimento di licenze e documentazioni per l'esportazione dalla nazione di origine e quelle per le operazioni doganali sempre di esportazione.\nA carico dell'acquirente sono invece le spese di assicurazione mentre il venditore ha l'obbligo di comunicare tempestivamente tutti i dati necessari per la stipula della polizza contro i rischi.\nDal momento in cui la merce \u00e8 scaricata nel porto di arrivo tutte le altre spese sono da considerarsi a carico dell'acquirente, compresi i costi doganali nella nazione di arrivo.\nLa formulazione di questo termine di resa \u00e8 considerata completa con l'indicazione del porto di destinazione (esempio \"C.F.R. Ravenna\"). Spesso viene impropriamente utilizzato anche quando il trasporto di merci avviene via strada o ferrovia, mentre in questi ultimi casi sarebbero da preferire altri termini.\nDello stesso gruppo di termini di resa, definito il gruppo \"C\", fanno parte anche \"CIF\" \"Cost, Insurance and Freight\", \"CPT\" \"Carriage Paid To\" e \"CIP\" \"Carriage and Insurance Paid to\".\nIncoterms 2010.\nIl gruppo \"C\" non ha subito modifiche sostanziali in occasione della revisione dell'Incoterms avvenuta nel 2010; per questa specifica resa \u00e8 semplicemente stata statuita quella che gi\u00e0 prima era un'abitudine, cio\u00e8 il fatto che possa essere utilizzata esclusivamente nel caso il trasporto avvenga via nave."}
{"id": "269363", "revid": "1318658", "url": "https://it.wikipedia.org/wiki?curid=269363", "title": "Gruppo Sportivo Fiamme Oro", "text": "Il Gruppo Sportivo Fiamme Oro \u00e8 il gruppo sportivo della Polizia di Stato. Fondato nel 1954, comprende 43 discipline sportive.\nStoria.\nUn primo gruppo sportivo, nel settore sport alpini, \u00e8 nato a San Candido (Bolzano) il 19 gennaio 1949 per dare la possibilit\u00e0 al personale dell'allora Corpo delle Guardie di pubblica sicurezza di partecipare alle gare di sci da fondo organizzate dalla Gendarmeria austriaca e riservate alla Polizia di Frontiera.\nIl primo successo arriva il 2 marzo 1949 quando le Fiamme oro vincono il trofeo \"staffetta alpina\", messo in palio a Misurina (Belluno) dalla Legione Guardia di Finanza di Trento seguito dalla conquista del primo titolo italiano a squadre nel 1952. Nello stesso anno, con il trasferimento della sede da San Candido a Moena (Trento), attuale sede del gruppo sportivo, viene potenziata la disponibilit\u00e0 logistica della struttura e vengono arruolati giovani promettenti atleti fondisti.\n\u00c8 il primo nucleo di quelle che il 12 agosto 1954, con la convenzione tra il Ministero dell'interno ed il CONI, diventano le Fiamme oro, inizialmente la Polisportiva del Corpo delle guardie di Pubblica Sicurezza, in seguito, dopo la riforma del 1981, il Gruppo sportivo della Polizia di Stato.\nAlle Olimpiadi di Cortina nel 1956, Otto Glueck vince il primo titolo italiano assoluto nello slalom.\nLa prima medaglia olimpica arriva ai giochi di Melbourne del 1956 dal sollevamento pesi: Ermanno Pignatti conquista il bronzo. Alla stessa olimpiade partecipa, sempre con i colori cremisi, Carlo Pedersoli, il primo nuotatore italiano a scendere sotto il minuto nei 100 metri stile libero.\nIl 3 settembre 1960, durante la XVII Olimpiade di Roma, Livio Berruti vince la medaglia d'oro nei 200 metri di atletica leggera e migliora due volte il primato del mondo, diventando l'atleta delle Fiamme oro pi\u00f9 famoso del pianeta, definito dai cronisti dell'epoca il \"poliziotto pi\u00f9 rapido del mondo\".\nL'olimpiade romana porta altre medaglie per i portacolori cremisi: nel pugilato Giulio Saraudi vince il bronzo (l'oro and\u00f2 a Cassius Clay). Nel \"Settebello\" di pallanuoto campione olimpico ci sono ben quattro poliziotti, Giuseppe D'Altrui, Danio Bardi, Brunello Spinelli, Amedeo Ambron.\nGli anni dal 1974 al 1981 mettono a dura prova il gruppo sportivo delle Fiamme oro che subisce un forte ridimensionamento a causa dei preminenti compiti d'Istituto dovuti agli Anni di Piombo. Questo tuttavia non impedisce l'ottenimento di risultati di assoluto valore.\nNel decennio successivo avviene una rifondazione del gruppo, che porta ad ampliare le specialit\u00e0 sportive e ai primi arruolamenti nel settore femminile. Le ottime prestazioni delle atlete culminano, infatti, con la medaglia d'argento di Lara Magoni ai Campionati mondiali di sci alpino del 1997, conquistando anche una vittoria alle finali di Coppa del Mondo nello stesso anno e vincendo il titolo di Campionessa Italiana di Slalom negli anni 1997 e 1998.\nLe attivit\u00e0 sportive della Polizia in seguito continuarono ad aumentare: dal motociclismo al pugilato, dal tiro alla lotta, dal nuoto al salvamento, dall'equitazione al karate, dal rugby al pattinaggio su ghiaccio (vedi #Sezioni).\nCon la convenzione firmata nel 2012 tra il gruppo sportivo Fiamme Oro e il Comitato Italiano Paralimpico \u00e8 stato fatto un ulteriore passo in avanti, includendo nel gruppo anche atleti disabili, che hanno riportato numerose vittorie in competizioni internazionali e paralimpiche. In particolare alle paralimpiadi di Tokyo del 2021 gli atleti delle Fiamme Oro hanno conquistato ben 25 medaglie, nelle discipline del nuoto e della scherma.\nFinalit\u00e0.\nLo scopo del Gruppo \u00e8 quello di mantenere e promuovere, anche tra i giovani (Centri giovanili), l'attivit\u00e0 sportiva a livello agonistico, per accrescere il patrimonio sportivo nazionale. In quest'ottica le Fiamme oro si dedicano alla preparazione di atleti di alto profilo in 43 discipline sportive che vengono praticate in 9 centri nazionali e 28 centri giovanili. Le Fiamme oro consentono agli atleti di trovare la tranquillit\u00e0 necessaria per dedicarsi esclusivamente ad allenamenti e gare, soprattutto negli sport \"minori\", nei quali gli sportivi non sono professionisti.\nL'articolo 1 dello statuto delle Fiamme oro mostra il legame fra l'attivit\u00e0 istituzionale della Polizia di Stato e il suo impegno nella promozione dello sport. La pratica sportiva del personale viene agevolata in quanto \"parte integrante dell'addestramento\", \"elemento di formazione professionale del personale\" e \"strumento di tutela della salute\"; inoltre \"l'impegno sociale e la politica di inclusione caratterizzano lo spirito che accompagna tutte le iniziative di promozione dello sport sul territorio nei confronti dei giovani, ritenuti interlocutori privilegiati dei principi di rispetto delle regole e di legalit\u00e0 che da tale attivit\u00e0 promanano\".\nStrutture del gruppo.\nLe Fiamme Oro hanno 9 centri sportivi nazionali in tutta Italia: due a Roma ed uno a Milano, Moena, Padova, Ladispoli, Nettuno, Sabaudia e Napoli.\nFiamme Oro Rugby.\nLa sezione rugby ha conquistato 5 scudetti nel campionato italiano tra il 1958 e il 1968, di cui i primi quattro consecutivi.\nFiamme Oro Atletica.\nLa sezione di atletica leggera, nata nel 1953 a Padova presso il 2\u00ba Reparto Celere, ha vinto la Coppa dei Campioni per club per 3 volte nel 1982, 1983 e 1993.\nMedagliere.\nIl gruppo sportivo ha collezionato 148 medaglie ai Giochi olimpici, 275 titoli mondiali, 278 titoli europei e pi\u00f9 di titoli nazionali.\nNel 2010 i 316 atleti del Gruppo sportivo della Polizia di Stato hanno conquistato 885 medaglie, 398 d'oro, 270 d'argento e 217 di bronzo, nei eventi sportivi a cui hanno partecipato.\nSportivi.\nNelle Fiamme Oro hanno militato:\nFra gli sportivi di oggi:"}
{"id": "269366", "revid": "1543377", "url": "https://it.wikipedia.org/wiki?curid=269366", "title": "Doni\u00e9ber Alexander Marangon", "text": "Biografia.\nNato in una famiglia di origine veneta, possiede la cittadinanza italiana grazie ad una nonna originaria di Mantova.\nCarriera.\nClub.\nIn Brasile.\nDoni ha iniziato la carriera professionistica nel 1999, nel Botafogo di Ribeir\u00e3o Preto. Con questa squadra ha disputato la finale 2001 del campionato di San Paolo, perdendo contro il Corinthians. Lo stesso anno \u00e8 passato al Corinthians, restandovi per tre stagioni; quindi si \u00e8 trasferito al Cruzeiro e successivamente alla Juventude.\nRoma.\nNell'estate del 2005 accetta l'offerta della Roma, pagando di tasca propria i 18.000 euro della clausola rescissoria con la Juventude. Diviene il secondo portiere straniero nella storia della Roma: il primo era stato l'austriaco Michael Konsel dal 1997 al 1999. Tuttavia all'inizio di stagione si siede con lui in panchina anche l'altro portiere greco Eleftheropoulos, mentre il titolare \u00e8 Curci.\nEsordisce in Coppa UEFA il 29 settembre, nella partita pareggiata per 0-0 contro l'Aris Salonicco. La buona prestazione, ripetuta nel match con il Troms\u00f8 e concomitante al rendimento negativo di Curci, induce l'allenatore Luciano Spalletti a promuovere Doni titolare proprio in vista del derby: debutta quindi in Serie A a 26 anni, il 23 ottobre 2005, in Roma- (1-1).\nDalla stagione 2006-2007 diventa titolare inamovibile nella squadra giallorossa, scavalcando definitivamente nelle gerarchie di squadra Gianluca Curci. Culmine di quella sua annata \u00e8 la convocazione in Nazionale, in cui comincia a contendere la maglia da titolare a J\u00falio C\u00e9sar, anche lui in Italia nelle file dell'Inter.\nIl 17 maggio 2007 conquista con la squadra capitolina la Coppa Italia e il 19 agosto dello stesso anno trionfa nella Supercoppa italiana, trofei vinti contro l'Inter a San Siro.\nLa stagione 2008-2009 lo vede tormentato da un infortunio, giocher\u00e0 gran parte della stagione nonostante i problemi cronici al ginocchio che lo costringeranno ad un intervento chirurgico. L'ultima partita della stagione, per lui, \u00e8 il derby di Roma.\nTorna in campo nell'8\u00aa giornata del campionato 2009-2010, nella partita persa 2-1 con il Milan in trasferta. A seguito di questo biennio altalenante, fra assenze forzate per infortunio o per rispondere alle convocazioni dei verdeoro, perde il posto da titolare a favore di J\u00falio S\u00e9rgio.\nTorna in campo il 12 dicembre 2010 quando nella gara contro il , Julio Sergio \u00e8 fuori per infortunio e Lobon\u021b si fa male a gara in corso, tornando in campo dopo diversi mesi. Gioca poi la settimana successiva lo scontro diretto contro il Milan, terminato 1-0 per i giallorossi.\nCon l'arrivo di Vincenzo Montella in panchina trova un posto da titolare.\nLiverpool.\nIl 15 luglio 2011 viene annunciato il suo acquisto a titolo gratuito da parte degli inglesi del Liverpool dopo aver risolto il suo contratto con la Roma.\nIl 26 febbraio 2012 vince con i Reds, la Carling Cup, sconfiggendo in finale il Cardiff City ai calci di rigore.\nIl 7 aprile 2012 arriva il suo esordio nel campionato inglese, nel pareggio 1-1 ottenuto contro l'Aston Villa.\nDopo una stagione e mezza con i Reds, il 31 gennaio 2013 rescinde ufficialmente il suo contratto con il Liverpool.\nBotafogo.\nIl 31 gennaio 2013, rescisso il contratto che lo legava al Liverpool, Doni \u00e8 volato in Brasile per firmare con il Botafogo di Ribeir\u00e3o Preto, il club con il quale cominci\u00f2 la sua carriera da professionista. A causa di un problema cardiaco diagnosticato dallo staff medico del Liverpool nell'estate 2012, il giocatore si era aggregato al club brasiliano pur non essendo in condizione di giocare e, nel caso gli accertamenti clinici diano esito favorevole, avrebbe potuto tornare a disposizione per il campionato paulista del 2014.\nIl 12 agosto 2013 Doni annuncia ufficialmente il ritiro dall'attivit\u00e0 agonistica a causa della mancata risoluzione dell'aritmia cardiaca.\nNazionale.\nEsordisce in Nazionale brasiliana nel 2007, venendo convocato anche per la Copa Am\u00e9rica. Vince il torneo da titolare, parando due rigori contro l'Uruguay in semifinale. L'ottima prestazione gli permette di guadagnare pi\u00f9 spazio in squadra, pur dovendo affrontare la concorrenza di J\u00falio C\u00e9sar.\nL'operazione al ginocchio lo costringe a saltare la Confederations Cup 2009, mentre viene chiamato per i Mondiali 2010."}
{"id": "269367", "revid": "1718925", "url": "https://it.wikipedia.org/wiki?curid=269367", "title": "Monti Sibillini", "text": "I Monti Sibillini sono il quarto massiccio montuoso per altezza dell'Appennino continentale (dopo Gran Sasso, Maiella e Velino-Sirente), posto nell'Appennino umbro-marchigiano, lungo lo spartiacque primario dell'Appennino centrale, a cavallo tra Marche e Umbria, tra le province di Ascoli Piceno, Fermo, Macerata, Perugia, al cui interno \u00e8 istituito l'omonimo Parco nazionale dei Monti Sibillini.\nCon una lunghezza da nord a sud di circa 40\u00a0km, costituiti prevalentemente da rocce calcaree, formatesi sui fondali di mari caldi, presentano numerose cime che superano i 2.000m di altitudine, come la maggiore del gruppo, il monte Vettore (2.476 ), il pizzo della Regina (o monte Priora), il monte Bove e il monte Sibilla.\nStoria.\nOrigine del nome.\nLa catena prende il nome dal Monte Sibilla (2.173\u00a0m), sulla vetta del quale si apriva fino alla fine del secolo scorso una grotta (grotta della Sibilla), ora occlusa, che la tradizione vuole fosse la dimora della Sibilla Appenninica.\nSappiamo da Virgilio che anticamente i Sibillini venivano chiamati \"T\u00e8trici\": egli, riportando nell'Eneide la lista dei popoli italici uniti nell'esercito sabino di Clauso, scrive:\nDa una nota di commento di Servio si apprende che le \"aspre rupi di T\u00e8trica\" sono situate in territorio Piceno:\nAnche Varrone menziona con questo nome i Sibillini nel suo De re rustica:\nL'aggettivo latino \"tetr\u012dcus\" riconduce ad un luogo cupo, selvaggio e persino demoniaco. In italiano abbiamo la parola \"tetro\" che riporta ad un concetto simile; e anche nello spagnolo contemporaneo esiste il cultismo \"t\u00e9trico\" con questa accezione.\nNelle \"Ricordanze\", il poeta Giacomo Leopardi si riferisce ai Monti Sibillini chiamandoli \"Monti Azzurri\".\nDescrizione.\nMorfologia.\nLa morfologia dell'area \u00e8 frutto dell'azione glaciale del quaternario che si riconosce nelle valli tipicamente a \"U\" e negli ampi circhi glaciali ancora riconoscibili. Anche i fenomeni carsici contribuiscono a definire la morfologia del gruppo.\nIl gruppo \u00e8 caratterizzato da un sistema complesso di dorsali nei sensi NNO e SSE che suddivide l'area in tre sottozone:\nIl settore Centro-Meridionale include le montagne maggiori del gruppo, culminando nel monte Vettore. \u00c8 caratterizzato da due dorsali principali, la prima delle quali congiunge il monte Porche con il Monte Sibilla mentre la seconda compie un articolato percorso che va dal monte Palazzo Borghese fino al monte Prata toccando le cime maggiori del gruppo.\nIl settore settentrionale include il Monte Bove, massiccio calcareo con imponenti pareti, ed \u00e8 limitato dalla Val d'Ambro e dalle Gole del Fiastrone. Il settore Sud-Occidentale non include montagne degne di particolare nota ma include alcune formazioni geologiche tra le pi\u00f9 interessanti dei Sibillini, come i Piani di Castelluccio.\nDall'asse principale della dorsale appenninica degradano un versante orientale, caratterizzato da valli strette e orientate a Nord (le valli dell'Aso, del Tenna e dell'Ambro, e un versante occidentale in cui si rilevano tre caratteristiche depressioni ad alta quota denominate i Piani di Castelluccio (\"Pian perduto\", \"Pian grande\" e \"Pian piccolo\").\nNella parte pi\u00f9 settentrione la catena si addolcisce in un complesso di altipiani per cedere gradualmente il passo a valli e colline: verso occidente il Monte Rotondo distende le sue falde nei piani di Cupi verso la Valfornace (alta valle del Chienti) e nei piani di Macereto verso la valle del Nera; mentre pi\u00f9 a est la dorsale che si stacca dal Castel Manardo (M. Sassotetto, Pizzo di M\u00e8ta) si estende sui Piani di Ragn\u00f2lo per poi digradare nella valle del Fiastrone.\nOrografia.\nIl gruppo dei Sibillini si divide morfologicamente in tre sottogruppi, costituiti a loro volta da diversi massicci con numerose cime.\nSottogruppo meridionale (da Forca di Presta (sud) a Passo Cattivo (nord)):\nSottogruppo settentrionale (da Passo Cattivo - Infernaccio (sud) alla valle del Fiastrone (nord)):\nSottogruppo occidentale (ad ovest della linea spartiacque principale, partendo a sud dai rilievi ad occidente dei Piani di Castelluccio fino al Monte Cardosa a nord, sopra Visso):\nGeologia.\nLa catena montuosa \u00e8 costituita da rocce calcaree e calcareo-marnose del Mesozoico-Terziario inferiore, che si sono deposte nell'arco di tempo tra i 200 e i 20 milioni di anni fa. Pu\u00f2 essere considerata una struttura geologica relativamente giovane, al pari di quelle dei principali gruppi montuosi dell'Appennino umbro-marchigiano.\nIntorno a 200 milioni di anni fa l'area marina di basso fondale che occupava l'attuale areale dei Monti Sibillini, nella quale si deponevano calcari organogeni di piattaforma (Calcare Massiccio), fu sede di ampi movimenti distensivi che hanno portato alla formazione di dorsali sottomarine, al di sopra delle quali si deponevano modesti spessori di fanghi calcarei pelagici (oggi rocce compatte stratificate molto fossilifere) e bacini pi\u00f9 profondi nei quali si deponevano invece ingenti spessori di fanghi pelagici calcareo-selciferi (attualmente rocce compatte stratificate).\nAll'inizio del Cretacico la sedimentazione in tutto il bacino \u00e8 pressoch\u00e9 uniforme e costituita da fanghi pelagici calcarei. A partire dal Terziario ai fanghi calcarei pelagici si alternano, fino a sostituirsi gradualmente, depositi sempre pi\u00f9 marnosi e argillosi. Circa 20 milioni di anni fa, nel Miocene, la compressione e il conseguente piegamento delle rocce hanno portato al sollevamento delle prime dorsali riferibili al corrugamento della catena Appenninica.\nDopo 10 milioni di anni, alla fine del Miocene, importanti fenomeni tellurici hanno portato ad accavallamenti imponenti lungo le faglie, e progressivamente al definitivo sollevamento ed emersione di questo settore di catena, quindi alla formazione delle maggiori cime odierne, su una dorsale approssimativamente in direzione nord-sud. Gli ultimi movimenti, due milioni di anni fa, di compressione verso l'Adriatico, hanno portato a fenomeni di sovrascorrimento e accavallamento su altri sistemi di faglia e conferito al gruppo il suo aspetto odierno.\nIdrografia.\nFiumi e torrenti.\nDal massiccio dei Sibillini nascono i fiumi:\ne i torrenti minori:\nLaghi.\nIl lago pi\u00f9 importante dei Monti Sibillini \u00e8 di certo il Lago di Pilato, situato sotto la cima del Vettore a 1940 m, dove vive il Chirocefalo del Marchesoni, specie endemica del lago, unica nel mondo. In realt\u00e0 sotto la parete rocciosa di Palazzo Borghese si forma in inverno un laghetto glaciale simile al Lago di Pilato, ma molto pi\u00f9 piccolo. Questo laghetto spesso si prosciuga prima dell'inizio dell'estate ed ospita un'altra specie endemica di chirocefalo (\"Chirocephalus sibyllae\"). Unico lago artificiale presente \u00e8 il lago di Fiastra.\nAmbiente.\nFlora e fauna.\nLa flora e la fauna sono particolarmente ricche, tali da giustificare dal 1993 la creazione del parco a tutela della biodiversit\u00e0 del luogo. \nLa vegetazione \u00e8 quella tipica dell'area appenninica, con prevalenza di caducifoglie (soprattutto faggio) e, pi\u00f9 in alto, di pascoli. Da segnalare tra le specie floristiche la viola di Eugenia (\"Viola eugeniae\"), il genep\u00ec dell'Appennino (\"Artemisia petrosa\" sup. \"eriantha\"), l'adonide distorta (\"Adonis distorta\"), la genziana lutea (\"Gentiana lutea\"), la genziana napoletana (\"Gentiana sp.\"), la potentilla (varie), il giglio martagone (\"Lilium martagon\"), il ramno (\"Rhamnus alpina\") (\"Rhamnus catartica\"), l'uva ursina (\"Arctostaphylos uva-ursi\"), la \"Nigritella widderi\", l\"'Androsace villosa\" e la stella alpina dell'Appennino (\"Leontopodium nivale\").\nTra i mammiferi sono presenti il gatto selvatico (\"Felis silvestris\"), l'istrice (\"Hystrix cristata\"), la volpe (\"Vulpes vulpes\"), il lupo appenninico (\"Canis lupus italicus\"), il cinghiale (\"Sus scrofa\"), il capriolo (\"Capreolus capreolus\") e recentemente reintrodotti il camoscio d'Abruzzo (\"Rupicapra pyrenaica ornata\") e il cervo (\"Cervus elaphus\"). Da segnalare anche avvistamenti, legati agli attacchi alle arnie di ape domestica, di orso bruno marsicano (\"Ursus arctos marsicanus\"), ma trattasi quasi certamente di esemplari di passaggio provenienti dall'appennino abruzzese.\nFra gli uccelli, sono presenti l'aquila reale (\"Aquila chrysaetos\"), il gufo reale (\"Bubo bubo\"), il falco pellegrino (\"Falco peregrinus\") e la reintrodotta coturnice (\"Alectoris graeca\"). Tra i rettili la vipera dell'Orsini (\"Vipera ursinii\") e la vipera comune (\"Vipera aspis\"). Tra gli anfibi segnaliamo due specie endemiche dell'Appennino centro-settentrionale, quali la salamandrina di Savi (\"Salamandrina perspicillata\") e il geotritone italiano (\"Speleomantes italicus\"), oltre al piccolo e rarissimo ululone appenninico (\"Bombina pachypus\"). Nell'area del monte Vettore sono presenti almeno due endemismi in ambito faunistico, il coleottero \"Duvalius ruffoi\" e, nelle acque del lago di Pilato, il chirocefalo del Marchesoni (\"Chirochephalus marchesonii\"), un piccolo crostaceo anostraco.\nCultura.\nLeggende.\nQuesti monti sono fucina di antiche leggende che conferiscono loro un'aura di mistero. La Grotta della Sibilla situata poco sotto la sommit\u00e0 del Monte Sibilla era gi\u00e0 conosciuta nell'alto medioevo in tutta l'Italia centrale; se ne trova infatti una rappresentazione anche in alcuni affreschi all'interno dei Musei Vaticani.\nSecondo la leggenda, resa famosa dal romanzo cavalleresco \"Guerin Meschino\" di Andrea da Barberino, ed il libro \"Il paradiso della regina Sibilla\", di Antoine de la Sale, la grotta situata nel Monte Sibilla ospitava un regno fatato, in cui creature meravigliose vivevano in una sorta di festino perenne, salvo poi trasformarsi per un giorno a settimana in creature mostruose e orripilanti, e quella di un lago alla sommit\u00e0 del monte Vettore, il lago di Pilato, a quota di circa 2.000\u00a0m, hanno dato forza per la creazione di mitiche favole pagane attorno a questa catena; in particolare si crede che queste fossero state montagne adatte per consacrare libri per la magia nera e che quella grotta, ormai oggi franata, fosse l'antro infernale della Sibilla (da cui prende il nome la catena montuosa) e di et\u00e0 preromana che, secondo alcuni studiosi, l\u00ec si rifugi\u00f2 dopo il processo di cristianizzazione dell'Impero romano. . \nSicuramente questo processo di conversione della popolazione fu lento e graduale e, soprattutto, i luoghi pi\u00f9 lontani dalle grandi vie di comunicazione o periferici rispetto alle grandi citt\u00e0 hanno assorbito molto pi\u00f9 lentamente la nuova religione cristiana; non solo, data la loro amenit\u00e0 potevano rappresentare un posto sicuro dove rifugiarsi per coloro che non volevano abbandonare i culti pagani. \nForse proprio in questo periodo, a cavallo tra il tempo del mondo antico classico e l'et\u00e0 medioevale, nascono le prime grandi leggende che porteranno questi monti ad essere luogo di pellegrinaggio di molti stregoni , ma anche di cavalieri erranti che qui passavano per sfidare la maga o per chiederle dei vaticini come nel celebre romanzo di da Barberino, una cui parte \u00e8 qui ambientata. Altre importanti leggende legata ai Sibillini sono quella del Lago di Pilato e quella legata alla cosiddetta Strada delle Fate sul Monte Vettore."}
{"id": "269369", "revid": "1875018", "url": "https://it.wikipedia.org/wiki?curid=269369", "title": "Fufluns", "text": "Fufluns \u00e8 il corrispettivo etrusco del greco Dioniso, e poi del romano Bacco. Figlio di Tinia, sua madre Semia, come per la Semele greca, viene associata alla terra (la versione di Semele mortale non \u00e8 la pi\u00f9 antica). A lui vennero dedicate citt\u00e0 sacre e montagne: ad esempio Populonia (Pupluna), il monte Bibele, Bibbona etc. Il dio fu patrono della vendemmia, del vino, della felicit\u00e0, della salute e della crescita in tutte le cose. In suo onore venivano eseguiti sacrifici taurini, in quanto il toro era l'animale a lui consacrato.\n\u00c8 citato due volte tra le divinit\u00e0 elencate nelle iscrizioni del Fegato di Piacenza, essendo elencato tra le 16 divinit\u00e0 che governano le case astrologiche etrusche. \u00c8 il 9\u00b0 di questi 16 dei.\nIl nome di Fufluns si ipotizzi derivi da \"puple\", con il significato di germoglio secondo Giacomo Devoto, dal quale deriverebbero anche il toponimo di Populonia (Pupluna/Pufluna/ Fufluna) e nomi personali etruschi (Puplie, Puplina).\nSecondo un'altra ipotesi il nome potrebbe essere l'adattamento del tema paleoumbro \"poplon-\", dal quale deriva la divinit\u00e0 umbra Puemune, quella Sabina di Poimono o Poemonio, da accostare alla dea romana dei frutti Pomona."}
{"id": "269372", "revid": "287204", "url": "https://it.wikipedia.org/wiki?curid=269372", "title": "Colin McRae Rally 04", "text": ""}
{"id": "269373", "revid": "32372", "url": "https://it.wikipedia.org/wiki?curid=269373", "title": "Angelic Upstart", "text": ""}
{"id": "269375", "revid": "1543377", "url": "https://it.wikipedia.org/wiki?curid=269375", "title": "Messiah", "text": "Il Messiah (HWV 56) \u00e8 un oratorio in lingua inglese, composto nel 1741 da Georg Friedrich H\u00e4ndel, con un testo scritturale elaborato da Charles Jennens, tratto dalla Bibbia di re Giacomo e dalla versione dei Salmi inclusa nel Book of Common Prayer. La prima rappresentazione assoluta avvenne a Dublino il 13 aprile 1742 e la sua prima londinese quasi un anno pi\u00f9 tardi. Dopo un'accoglienza del pubblico inizialmente modesta, l'oratorio ha guadagnato in popolarit\u00e0, fino a diventare uno delle pi\u00f9 note e pi\u00f9 frequentemente eseguite opere corali di tutta la musica occidentale.\nSviluppo.\nL'idea per il \"Messiah\" fu di Charles Jennens, che aveva gi\u00e0 scritto il libretto per l'oratorio Saul e aveva probabilmente composto il testo per Israele in Egitto basandosi su testi biblici. Nel luglio del 1741 disse ad un amico che voleva convincere H\u00e4ndel a musicare un'altra raccolta di testi biblici, per eseguirla nella Settimana Santa.\nLa lettera di Jennens a Holdsworth del 10 luglio 1741, in cui si parla per la prima volta del \"Messiah\", suggerisce che il testo fosse un lavoro recente, probabilmente messo insieme prima dell'estate. Come devoto anglicano e credente nell'autorit\u00e0 delle Scritture, parte dell'intenzione di Jennens era sfidare i sostenitori del deismo, che respingeva la dottrina dell'intervento divino negli affari umani. Shaw descrive il testo come \"una meditazione di nostro Signore come Messia nel pensiero cristiano e nella fede\", e nonostante le sue riserve sul carattere di Jennens, ammette che il libretto finito \"\u00e8 pari a poco meno di un lavoro di genio\" Non ci sono prove che H\u00e4ndel abbia svolto alcun ruolo attivo nella selezione e preparazione del testo, come aveva fatto nel caso di \" Saul\"; a quanto pare, piuttosto, non vedeva la necessit\u00e0 di apportare alcuna modifica significativa al lavoro di Jennens.\nMa H\u00e4ndel non voleva impegnarsi per la stagione 1741/42. Nella stagione precedente non era riuscito ad affermarsi con le sue opere liriche italiane \"Imeneo\" e \"Deidamia\". Lo spunto per la composizione del nuovo oratorio provenne infine dall'invito di William Cavendish, III duca di Devonshire per una serie di concerti a Dublino.\nH\u00e4ndel scrisse la musica con la solita velocit\u00e0, utilizzando parzialmente - come in altre opere e oratori - dei pezzi esistenti, tra cui le sue cantate italiane a duetto. Inizi\u00f2 il 22 agosto 1741 terminando il primo atto il 28 agosto, il secondo il 6 settembre ed il terzo il 12 settembre. Con la strumentazione la partitura fu completata il 14 settembre\u00a0\u2013 quindi dopo 24 giorni. Subito dopo prosegu\u00ec con l'oratorio \"Samson\" e ne compose la maggior parte, rivedendolo poi nell'autunno del 1742.\nNel novembre del 1741 H\u00e4ndel si rec\u00f2 a Dublino. Il 2 ottobre l\u00e0 venne aperto \"Mr Neale's Great Musick Hall in Fishamble Street\" dove si proponevano da dicembre una serie di sottoscrizioni in cui venivano eseguiti \"L'Allegro, il Penseroso ed il Moderato\" ed altri oratori. Ancora prima della prima esecuzione del Messiah modific\u00f2 alcuni passaggi e compose pezzi nuovi. \nLa prima esecuzione il 13 aprile del 1742 (successo) diretta da Matthew Dubourg con Susannah Maria Arne ed i Cori della Cattedrale di San Patrizio e della Cattedrale di Cristo (preceduta da una premi\u00e8re con un pubblico pi\u00f9 ridotto il 9 aprile) fu annunciata come concerto di beneficenza per diverse organizzazioni caritative:\nDopo altre rappresentazioni del Messiah, H\u00e4ndel lasci\u00f2 Dublino in agosto e torn\u00f2 a Londra. In confronto all'accoglienza entusiastica di Dublino, assai pi\u00f9 problematica fu la reazione nei concerti di Londra. Gi\u00e0 con \"Israele in Egitto\" si erano sentite voci che criticavano la citazione di testi biblici in teatri profani; ora accadeva di peggio, con queste citazioni dai vangeli ad uso di un divertimento serale. Ancora anni dopo la composizione veniva giudicata blasfema, nonostante l'approvazione della Casa reale e della cattolicissima citt\u00e0 di Dublino.\nForse per via di questi pregiudizi l'oratorio venne annunciato come \"A New Sacred Oratorio\" per la rappresentazione del 19 marzo 1743 nel Covent Garden Theatre di Londra senza il titolo \"Messiah\" nella seconda versione. \nQuesta prassi venne mantenuta anche nel 1745 al Her Majesty's Theatre di Londra e nel 1749 al Covent Garden. \nSolo nel 1750 al Royal Opera House incominci\u00f2 una tradizione d'esecuzione annuale in cui H\u00e4ndel concludeva la sua stagione di oratori nella quaresima con una rappresentazione del \"Messiah\", nella terza versione, ed una dopo pasqua nella cappella del Foundling Hospital, il cui ricavato andava ai bambini trovatelli.\nNel 1755 avviene la prima a Bath diretta dal compositore e nel 1758 nella Cattedrale di Bristol.\nH\u00e4ndel stesso diresse il \"Messiah\" tante volte, modificandolo spesso per adattarlo alle pi\u00f9 correnti esigenze. Conseguentemente nessuna versione pu\u00f2 essere considerata autentica, e tante modifiche e arrangiamenti si sono aggiunti nei secoli seguenti, dei quali il pi\u00f9 famoso \u00e8 quello di Wolfgang Amadeus Mozart (numerato K 572 nel catalogo delle sue opere) per conto di Gottfried van Swieten a Vienna nel 1789 con Valentin Adamberger.\nNel 1763 viene eseguito nell'Universit\u00e0 di Cambridge; la\nprima italiana risale al 1768: fu rappresentata a Firenze, in Palazzo Pitti, come \"Il Messia\", poi a New York nel 1770, nel 1772 in Amburgo, nel 1773 nel Haymarket Theatre di Londra, nel 1775 in Amburgo come \"Der Messias\" nella traduzione di Friedrich Gottlieb Klopstock diretto da Carl Philipp Emanuel Bach, nel 1784 nell'Abbazia di Westminster, nel 1786 nel Duomo di Berlino e a Lipsia come \"Der Messias\" diretta e tradotta da Johann Adam Hiller, nel 1790 al Drury Lane (teatro) di Londra, nel 1804 nel Teatro degli Stati di Praga, nel 1834 a Wuppertal diretta da Felix Mendelssohn, nel 1838 a D\u00fcsseldorf, nel 1858 a Boston, nel 1874 di nuovo a New York diretto da Leopold Damrosch, nel 1882 a Manchester, nel 1895 al Metropolitan Opera House di New York diretto da Anton Seidl, nel 1904 a Saint Louis (Missouri), nel 1931 nel Duomo di Salisburgo, nel 1935 nella Cattedrale di Worcester, nel 1939 al Teatro La Fenice di Venezia come \"Il Messia\" con Italo Tajo e il Coro e l'Orchestra dell'EIAR di Torino, nel 1948 nel Teatro Comunale di Bologna diretto da Vittorio Gui con Gabriella Gatti, Giulietta Simionato, Petre Munteanu e Boris Christoff, nel 1949 nel Teatro San Carlo di Napoli, nel 1950 all'Universit\u00e0 di Salisburgo con Josef Greindl per il Festival di Salisburgo, nel 1958 nella Citt\u00e0 del Vaticano nella trasferta della Fenice diretta da Gui con Munteanu, nel 1959 nel Cortile di Palazzo Ducale (Venezia) per La Fenice diretto da Francesco Molinari Pradelli e ad Assisi, diretta da Oliviero De Fabritiis e nel 2000 nel Musikverein di Vienna.\nPrassi d'esecuzione.\nH\u00e4ndel metteva il \"Messiah\" nei programmi dei concerti sempre nel periodo della Quaresima o di Pasqua, seguendo il testo che si basa specialmente nella terza parte sui concetti di risurrezione e redenzione. Ancora ai tempi di H\u00e4ndel era d'uso a Dublino eseguire nelle sale da concerto l'oratorio nel periodo dell'Avvento. Questa tradizione si estese presto specialmente nei paesi anglosassoni.\nIn seguito l'oratorio qualche volta venne suddiviso: nei concerti natalizi spesso si rappresentava solo la prima parte e l\"'Hallelujah\", mentre a pasqua si suonavano le parti che riguardano la Risurrezione. L'aria del Soprano \"I Know that my Redeemer Liveth\" \u00e8 tuttora spesso cantata nelle messe funebri.\nIl brano pi\u00f9 celebre dell'oratorio \u00e8 l\"'Hallelujah\", che conclude la seconda delle tre parti dell'opera. La melodia dell'Halleluja venne poi ripresa dallo stesso H\u00e4ndel nel concerto per organo e orchestra HWV 308. In alcuni Paesi \u00e8 d'uso che il pubblico si alzi in piedi durante questa parte dell'esecuzione. La tradizione vuole che il re Giorgio II, quando sent\u00ec questo coro per la prima volta, era cos\u00ec agitato che balz\u00f2 in piedi, seguito da tutti gli altri.\nNota: Nonostante l'oratorio sia conosciuto come \"The Messiah\" il suo titolo corretto \u00e8 semplicemente \"Messiah\", senza articolo.\nLibretto.\nIl \"Messiah\" \u00e8, oltre a \"Israele in Egitto\", l'unico oratorio di H\u00e4ndel il cui testo consiste esclusivamente in versi biblici. La scelta dei versi \u00e8 di Charles Jennens il quale si faceva ispirare dal \"Book of Common Prayer of the Church of England\".\nLa maggior parte del testo viene dai libri dei profeti e dai salmi dell'Antico Testamento. In questo modo Jennens fa s\u00ec che il Cristo del Nuovo Testamento sia identificato dalla profezia del Messia dell'Antico Testamento.\nStrumenti.\nNel \"Messiah\" H\u00e4ndel impiega quattro solisti (soprano, alto, tenore, basso) e un coro a quattro voci. Ma \u00e8 documentato che distribuiva la parte solistica quasi sempre su cinque cantanti e divideva spesso le arie del soprano. Nelle rappresentazioni a Dublino vennero impiegati persino otto cantanti fra cui Christina Maria Avoglio (Soprano) e Susanna Maria Cibber (Alto), le quali presero parte anche alle successive rappresentazioni di Londra.\nGli strumenti previsti nel manoscritto di H\u00e4ndel sono: violino I/II, viola, violoncello, basso continuo, tromba I/II e timpani. Non sono presenti altri strumenti a fiato, forse perch\u00e9 H\u00e4ndel non sapeva durante la composizione quali strumenti sarebbero stati a disposizione a Dublino. Ma \u00e8 certo che, almeno nelle rappresentazioni di Londra, ci fossero oboi, fagotti e corni. Da una fattura del 1754 risulta che per questa esecuzione per l'ospedale Foundling erano impiegati 14 violini, 6 viole, 3 violoncelli, 2 contrabbassi, 4 oboi, 4 fagotti, 2 corni, 2 trombe e 2 timpani. Il coro era di 20 elementi, con i fanciulli della Chapel Royal per il Soprano e le voci di Tenore contraltino per l'Alto. Inoltre i solisti cantavano anche i brani del coro.\nStruttura dell'opera.\n\u00c8 da notare che fino ad oggi si eseguono diverse versioni dell'oratorio che si basano sulle varie modifiche di H\u00e4ndel.\nParte I\nParte II\nParte III\nUna rappresentazione intera dura, a seconda della versione e dell'interpretazione, tra due ore e due ore e mezzo; qualche vecchia registrazione su disco arriva anche a tre ore di durata. Spesso si tralasciano le ultime arie e duetti, eccetto il coro finale."}
{"id": "269377", "revid": "125302935", "url": "https://it.wikipedia.org/wiki?curid=269377", "title": "Kiss Me Licia", "text": " \u00e8 un manga \"sh\u014djo\" scritto e disegnato da Kaoru Tada, pubblicato in Giappone sulla rivista \"Bessatsu Margaret\" di Sh\u016beisha dal 1982 al 1984. In Italia \u00e8 stato pubblicato da Star Comics tra il 2002 e 2003 sulla collana \"Starlight\", e poi nuovamente da Goen nel 2012 e 2013 sulla collana \"Lady Collection\".\nIl manga \u00e8 stato poi trasposto in una serie anime prodotta da Toei Animation, trasmessa in Giappone su TV Asahi dal marzo 1983 al gennaio 1984 e arrivata anche in Italia, dove ebbe molto pi\u00f9 successo che in patria, con il titolo \"Kiss Me Licia\" nel settembre 1985 su Italia 1. Dalla serie, dal 1986, sono state tratte e ideate quattro serie televisive italiane come seguiti dell'anime.\nTrama.\nLuciana, detta \"Licia\", \u00e8 una ragazza (universitaria nel manga, liceale nell'anime) che lavora al Mambo, l\"'okonomiyaki-ya\" (ristorantino tipico specializzato in \"okonomiyaki\") gestito dal padre Marrabbio.\nUn giorno, durante un acquazzone, Licia incontra per caso Andrea, un bambino che frequenta l'asilo, che si era rifugiato in un tubo di cemento con il suo gatto Giuliano e si prende cura di loro. Poco dopo, mentre cammina per strada per andare alla scuola serale, si scontra con Mirko, il fratello maggiore di Andrea, nonch\u00e9 leader e cantante del gruppo dei Bee Hive, mentre stava tornando a casa. Dopo un primo momento d'attrito, tra i due nasce un'amicizia destinata a tramutarsi in un travolgente amore. Le cose, per\u00f2, non sono cos\u00ec semplici, perch\u00e9 Licia ha anche una mezza storia d'amore con il tastierista del gruppo di Mirko, Satomi; tanto che tra i due sorger\u00e0 presto una grande rivalit\u00e0 che comprometter\u00e0 il successo della banda; come se non bastasse, a complicare ulteriormente le cose arrivano Manuela e Marika: amica di Licia ed innamorata di Mirko, la prima; prepotente e ambiziosa, innamorata di Satomi, la seconda; e anche il carattere all'antica del padre di Licia (che non vede di buon occhio i due \"capelloni\") non l'aiuta in questa difficile scelta tra Mirko e Satomi.\nCon il passare del tempo le cose si sistemano e Licia pu\u00f2 finalmente comprendere quello che davvero prova nei confronti di Mirko, grazie anche all'intervento del piccolo Andrea, che vede subito nella giovane la figura materna che non ha mai avuto. Satomi cede alla corte di Marika, e Manuela si accorge di un altro componente del gruppo, con il quale si fidanza e poco dopo sposa. Sul finale della serie i Bee Hive, cavalcando ormai l'onda del successo, partono per una tourn\u00e9e negli Stati Uniti d'America; non prima per\u00f2 che Marrabbio (appianate le divergenze con il genero) abbia obbligato i due innamorati ad annunciare ufficialmente il loro fidanzamento.\nMedia.\nManga.\nIl manga \u00e8 stato pubblicato sulla rivista \"Bessatsu Margaret\" a partire dal 1982 al 1984 e successivamente \u00e8 stato serializzato in 7 tank\u014dbon per conto della Sh\u016beisha, pubblicati tra l'agosto 1982 e il gennaio 1984. L'opera ha ricevuto diverse ristampe in vari formati nel corso degli anni.\nIn Italia, parallelamente alla trasmissione dell'anime sulla TV, il Corriere dei Piccoli pubblic\u00f2 una versione a fumetti realizzata con le immagini tratte dall'anime. Il manga originale \u00e8 uscito per Star Comics sul mensile \"Starlight\" dal luglio 2002 al gennaio 2003, mantenendo i nomi originali dei personaggi, ma con il sottotitolo \"Kiss Me Licia\" in copertina per fidelizzazione con gli spettatori televisivi. Nel 2012-2013 \u00e8 stata pubblicata una nuova edizione da parte di Goen sulla collana \"Lady Collection\".\nAnime.\nL'anime, prodotto da Toei Animation, \u00e8 composto da 42 episodi, andati in onda su TV Asahi dal 1\u00ba marzo 1983 al 24 gennaio 1984.\nIn Italia \u00e8 stato acquistato da Mediaset ed \u00e8 stato trasmesso su Italia 1, con il titolo \"Kiss Me Licia\", tra il settembre e il dicembre 1985. Dell'edizione italiana, sono stati realizzati i VHS della serie in edicola editi da De Agostini e dalla Stardust, ma non \u00e8 ancora pubblicato in DVD.\nColonna sonora.\nOriginale.\nIn Giappone, nel 1983, uscirono due album: uno con le canzoni cantate dai Bee Hive e dai Kiss Relish e un altro con le due sigle pi\u00f9 altre canzoni ispirate alle serie. L'album contenente le canzoni dei Bee Hive venne intitolato \"Debut Bee Hive\", il secondo \"Yakko, I love you\". Nel 1984 venne inoltre pubblicato un album del cantante Ai Takano e la sua band (che insieme erano coloro che davano voce e musica ai Bee Hive della versione giapponese) dal titolo \"Bee Hive Party\" ed accreditato ad \"Ai Takano &amp; Bee Hive\" sebbene completamente estraneo alla serie tv: tuttavia, tra gli autori dei pezzi di questo album, alcuni avevano gi\u00e0 lavorato ai brani del cartone animato.\nItaliana.\nLa sigla italiana dal titolo \"Kiss Me Licia\", musica di G.B. Martelli, testo di Alessandra Valeri Manera, \u00e8 interpretata da Cristina D'Avena. \u00c8 inclusa nell'album della colonna sonora italiana della serie dal titolo \"Kiss Me Licia e i Bee Hive\".\nSigle.\nLa sigla italiana, scritta da Alessandra Valeri Manera con la musica di Giordano Bruno Martelli ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura.\nDifferenze fra anime e manga.\nEssendo stato trasmesso in contemporanea con la stesura del manga, si differenzia da quest'ultimo non poco.\nSequel live action italiani.\nL'anime in Giappone non ebbe particolare successo tant'\u00e8 che non ebbe alcun sequel; in Italia invece aveva avuto un grande seguito e molti giovani telespettatori iniziarono a chiedere nuovi episodi dell'anime, ma i giapponesi, interpellati dalla Fininvest, risposero che non avevano intenzione di realizzare una seconda stagione: fu cos\u00ec che la Fininvest, con l'assenso della societ\u00e0 produttrice dell'anime, decise di realizzare in proprio un telefilm \"live action\" che proseguisse idealmente le vicende di \"Kiss Me Licia\" dopo gli eventi dell'anime: per il ruolo di Licia venne scelta Cristina D'Avena (al suo debutto come attrice) che tanto successo aveva gi\u00e0 ottenuto cantando la sigla dell'anime; per far accettare meglio il telefilm dal giovane pubblico televisivo tutti i personaggi furono doppiati dagli stessi doppiatori dell'anime (infatti la stessa D'Avena utilizza la sua voce solo nelle scene di canto, mentre nei dialoghi \u00e8 doppiata da Donatella Fanfani). Nel 1986 debutta quindi su Italia 1 il telefilm \"Love Me Licia\" che otterr\u00e0 grande successo; ad esso seguiranno altre tre serie anch'esse aventi grande seguito: \"Licia dolce Licia\" (1987), \"Teneramente Licia\" (1987) e \"Balliamo e cantiamo con Licia\" (1988).\nIn questi telefilm hanno recitato attori come Pasquale Finicelli (Mirko), Salvatore Landolina (Marrabbio), Sebastian Harrison (Satomi) e Manuel De Peppe (Matt).\nTra i volti televisivi che vi hanno partecipato ci sono il conduttore Corrado (all'epoca volto di Canale 5), il futuro conduttore di \"Bim bum bam\" Marco Bellavia (Steve), la futura annunciatrice e conduttrice di Rete 4 Emanuela Folliero, la futura conduttrice di \"Bim bum bam\" e doppiatrice Debora Magnaghi, l'altro volto di \"Bim bum bam\" Carlotta Pisoni Brambilla, la doppiatrice Emanuela Pacotto e la futura conduttrice Federica Panicucci. I telefilm ottennero grande successo in Italia, con picchi di oltre 5 milioni di telespettatori. Alla serie hanno collaborato per le scene autori e registi divenuti molto noti nel tempo come Stefano Vicario, Alfredo Accatino, Giovanna Koch.\nSpin-off.\nA sua volta, la serie \"live action\" ha generato una sua serie di \"spin-off\": l'ultimo episodio di \"Balliamo e cantiamo con Licia\" fa infatti da prologo alla serie \"Arriva Cristina\" (1988), seguita a sua volta da altre tre serie: \"Cristina\" (1989), \"Cri Cri\" (1990-1991) e \"Cristina, l'Europa siamo noi\" (1991)\nTrasmissioni e adattamenti nel mondo.\n\"Kiss Me Licia\" \u00e8 stato trasmesso, oltre che in Giappone e in Italia, anche in diversi Paesi in tutto il mondo. In Francia e in Spagna \u00e8 stata trasmessa la stessa edizione mandata in onda in Italia, poich\u00e9 le reti televisive La Cinq e Telecinco sono di propriet\u00e0 di Mediaset. In queste due nazioni la sigla utilizzata \u00e8 la stessa italiana, con il testo tradotto e cantata da Claude Lombard in Francia e da Soledad Pilar Santos in Spagna. Negli Stati Uniti e in Canada, la serie \u00e8 invece sottotitolata."}
{"id": "269381", "revid": "1354930", "url": "https://it.wikipedia.org/wiki?curid=269381", "title": "Giovanni Micheletto", "text": "Carriera.\nDi nobili origini, soprannominato per questo \"Il Conte di Sacile\" o \"Nan\u00e9\" dai suoi estimatori. Prima di vincere la prima tappa del Tour de France del 1913, nei tre anni precedenti riusc\u00ec a vincere alcune gare importanti; il Giro di Lombardia nel 1910, il Giro di Romagna nel 1911 e soprattutto il Giro d'Italia nel 1912, che in quell'edizione si assegnava a punteggio e a squadre di quattro corridori. L'Atala dovette subire il ritiro di Luigi Ganna gi\u00e0 prima di iniziare la corsa: rimasti in tre (oltre a Micheletto vi furono Carlo Galetti ed Eberardo Pavesi) si aggiudicarono comunque due tappe. Partecip\u00f2 anche a due edizioni del Tour de France, nel 1913 (dove vinse la prima tappa ex aequo) e nel 1914, ritirandosi in entrambe le occasioni. Dopo lo scoppio della prima guerra mondiale concluse anzitempo la carriera all'et\u00e0 di soli 25 anni per dedicarsi all'attivit\u00e0 di commerciante di vino. Mor\u00ec nel suo paese natale all'et\u00e0 di 69 anni, dove gli \u00e8 stato dedicato il Palazzetto dello Sport. \u00c8 da precisare che in molte fonti il suo cognome viene spesso storpiato in \"Michelotto\", confondendolo a volte con un altro corridore ciclista, Claudio Michelotto."}
{"id": "269384", "revid": "1123217", "url": "https://it.wikipedia.org/wiki?curid=269384", "title": "Brontosauro", "text": ""}
{"id": "269389", "revid": "363629", "url": "https://it.wikipedia.org/wiki?curid=269389", "title": "Treant", "text": ""}
{"id": "269392", "revid": "486946", "url": "https://it.wikipedia.org/wiki?curid=269392", "title": "Onda di maremoto", "text": ""}
{"id": "269396", "revid": "339392", "url": "https://it.wikipedia.org/wiki?curid=269396", "title": "Nuovo Quartiere Operaio", "text": ""}
{"id": "269401", "revid": "35813", "url": "https://it.wikipedia.org/wiki?curid=269401", "title": "E tu come stai", "text": ""}
{"id": "269414", "revid": "767487", "url": "https://it.wikipedia.org/wiki?curid=269414", "title": "Apocalypto", "text": "Apocalypto \u00e8 un film del 2006 diretto da Mel Gibson. Il film presenta un cast di attori nativi americani e indigeni messicani composto da Rudy Youngblood, Raoul Trujillo, Mayra S\u00e9rbulo, Dalia Hern\u00e1ndez, Ian Uriel, Gerardo Taracena, Rodolfo Palacios, Bernardo Ruiz Juarez, Ammel Rodrigo Mendoza, Ricardo Diaz Mendoza e Israel Contreras . Tutte le trib\u00f9 etniche e i popoli raffigurati nel film sono dei Maya, poich\u00e9 Gibson voleva rappresentare la civilt\u00e0 Maya costruita per la storia come un \"mondo sconosciuto\" allo spettatore. Come il film precedente di Gibson \"La Passione di Cristo\", tutti i dialoghi sono in una moderna approssimazione dell'antico linguaggio dell'ambientazione Maya. Qui infatti, viene usata la Lingua maya yucateca. Questo \u00e8 stato l'ultimo film diretto da Gibson fino a \"La battaglia di Hacksaw Ridge\" del 2016, dieci anni dopo.\nAmbientato nello Yucat\u00e1n, in Messico, intorno all'anno 1502, Apocalypto ritrae il viaggio dell'eroe di un giovane di nome Zampa di Giaguaro, un cacciatore mesoamericano e dei suoi compagni di trib\u00f9 che vengono catturati da degli invasori. Dopo la devastazione del loro villaggio, vengono portati in un pericoloso viaggio verso una citt\u00e0 Maya per il sacrificio umano in un periodo storico in cui la civilt\u00e0 Maya \u00e8 in declino. Il film \u00e8 stato un successo al botteghino, incassando oltre 120 milioni di dollari in tutto il mondo, e ha ricevuto recensioni per lo pi\u00f9 positive, con i critici che hanno elogiato la direzione di Gibson, la fotografia di Dean Semler e le interpretazioni del cast, sebbene il ritratto della civilt\u00e0 Maya e l'accuratezza storica siano stati criticati. Il film \u00e8 stato distribuito da Buena Vista Pictures in Nord America e Icon Film Distribution nel Regno Unito e in Australia.\nTrama.\nIn un piccolo villaggio Maya dello Yucat\u00e1n, all'inizio del XVI secolo, vivono \"Zampa di Giaguaro\" (primogenito del capo-villaggio), il figlio, la moglie incinta e gli altri abitanti della trib\u00f9. Durante una battuta di caccia, il giovane e altri cacciatori incontrano una piccola trib\u00f9 in fuga guidata da \"Pesce Cacciatore\". Non passer\u00e0 molto prima che \"Zampa di Giaguaro\" e i suoi capiscano il motivo della loro fuga: un gruppo di guerrieri guidati da \"Lupo Zero\" e da \"Occhio Mezzo\", provenienti da una grande citt\u00e0, attacca i villaggi della foresta per rapire uomini e donne al fine di renderli schiavi nella loro citt\u00e0, o usarli come vittime sacrificali destinate a placare la collera degli dei, che secondo le loro credenze avevano punito la regione con un'epidemia (molto simile alla peste). Il villaggio viene presto aggredito: \"Zampa di Giaguaro\" riesce a nascondere la moglie incinta e il figlio in un pozzo naturale dal quale \u00e8 quasi impossibile uscire senza aiuto esterno, e torna a difesa del villaggio ma invano, poich\u00e9 viene catturato assieme a suo padre, \"Cielo di Selce\", che poi viene ucciso da \"Occhio Mezzo\" davanti ai suoi occhi. Il giovane viene risparmiato, ma a lui \u00e8 destinata una sorte ancora pi\u00f9 orrenda; odiato da \"Occhio Mezzo\", che \u00e8 stato quasi ucciso da lui, \"Zampa di Giaguaro\" viene schernito con l'appellativo \"Quasi\".\nPrigionieri e aguzzini affrontano un percorso tortuoso di montagna che si apre, da un lato, su un burrone. Durante il tragitto, un uomo legato accanto a \"Zampa di Giaguaro\" scivola penzolando nel vuoto e rischiando di trascinare con s\u00e9 gli altri prigionieri; nonostante i suoi compagni riescano a sollevarlo, l'uomo viene slegato e spinto gi\u00f9 nel precipizio da \"Occhio Mezzo\". Il gruppo giunge ai primi insediamenti della grande citt\u00e0, destinazione finale del viaggio, e poco dopo avviene l'incontro con una bambina chiaroveggente, la quale predice agli invasori la loro sorte:\nI prigionieri arrivano, ormai stremati, in una citt\u00e0 tecnologicamente progredita, ma in cui la popolazione \u00e8 un'accozzaglia di derelitti, malati e accattoni. Dopo essere stati divisi, i prigionieri pi\u00f9 giovani sono cosparsi di una vernice blu e trascinati in cima a una piramide a gradoni dove saranno brutalmente sacrificati da sacerdoti per placare la sete di sangue del dio Kukulk\u00e1n: verr\u00e0 loro strappato il cuore dal petto e li si decapiter\u00e0, lasciando rotolare a terra le loro teste e i loro corpi. Quando oramai anche per \"Zampa di Giaguaro\" non sembrano esserci pi\u00f9 speranze, improvvisamente si verifica un'eclissi solare anulare: la scomparsa della luce sgomenta la massa di uomini e donne accalcata ai piedi della piramide cos\u00ec, per tranquillizzare il popolo rumoreggiante e mantenerne il controllo, i sacerdoti annunciano l'evento come \u00absegno di soddisfazione di Kukulk\u00e1n\u00bb per i sacrifici umani da loro sinora effettuati. Il sole torna presto a illuminare la Terra.\nI restanti prigionieri, oramai inutili per il sacrificio, vengono lasciati alla merc\u00e9 di \"Lupo Zero\", che li conduce ai margini della citt\u00e0 per farli correre allo scoperto mentre sono bersagliati dalle lance e frecce dei cacciatori: \"Occhio Mezzo\" spiega loro che, se arriveranno sani e salvi alla fine dell'area allo scoperto, potranno andarsene via liberi. Li slegano e i primi scelti, pur correndo veloci, sono presto colpiti. \"Pietra Tagliata\" (figlio di \"Lupo Zero\") viene incaricato di infliggere il definitivo colpo mortale. Tocca quindi a \"Zampa di Giaguaro\" e \"Spuntato\" (cognato del primo): pur schivando la maggior parte delle frecce, \"Spuntato\" viene colpito alla nuca da una pietra, e una freccia trapassa la schiena di \"Zampa di Giaguaro\" fuoriuscendo dal suo addome. \"Pietra Tagliata\" gli si avvicina per infliggere il colpo finale, ma viene ostacolato da \"Spuntato\", ancora vivo; l'imprevisto permette a \"Zampa di Giaguaro\" di avere la meglio su \"Pietra Tagliata\", uccidendolo, e quindi di raggiungere il margine del campo.\nBraccato da nove cacciatori, il giovane s'inoltra in un campo di granturco e s'immerge in un'immensa fossa di fango dove vengono gettati i resti dei prigionieri sacrificati, fuggendo infine attraverso una fitta foresta. Esausto e sanguinante, si arrampica sopra il grosso ramo di un albero e scopre che sul medesimo tronco ci sono un giaguaro nero e il suo cucciolo. Con il felino alle calcagna, \"Zampa di Giaguaro\" corre senza saperlo verso gli inseguitori, uno dei quali si trover\u00e0 sulla traiettoria dell'animale che lo uccider\u00e0. Uno di essi comincia a collegare al prigioniero le parole pronunciate dalla bambina chiaroveggente considerandole presagio nefasto, ma \"Lupo Zero\", assetato di vendetta per la morte del figlio, sprona i rimasti all'inseguimento. Poco dopo, lo stesso guerriero pessimista viene mortalmente morso da un serpente e lasciato al suo destino dai compagni.\n\"Zampa di Giaguaro\" giunge al bordo di una cascata, e non avendo altre vie di scampo decide di saltare, e nonostante l'altezza sopravvive. Lo sciamano del gruppo inseguitore pensa che la profezia si sia avverata, ma \"Lupo Zero\" vuole la sua vendetta e uccide lo sciamano trafiggendone il petto e gettandone il corpo gi\u00f9 dal vertiginoso salto d'acqua, ordina quindi ai suoi uomini di seguire \"Zampa di Giaguaro\" tuffandosi a loro volta; solo uno di essi muore. Durante la fuga, il giovane s'impantana nelle sabbie mobili, ma riesce a uscirne abilmente; incoraggiato dal fatto di essere tornato nella foresta dove abitava, dimentica ogni paura e si prepara ad affrontare gli inseguitori. Sua moglie, nel frattempo, inizia ad avvertire le prime contrazioni e cerca invano di uscire dal pozzo.\n\"Zampa di Giaguaro\" getta sugli inseguitori un nido di vespe per guadagnare tempo e organizzarsi con le risorse che la natura gli offre poi, servendosi di una foglia trasformata in cerbottana e di tre spine intinte nel veleno di una rana, riesce a colpirne uno; subito dopo, per\u00f2, viene assalito da \"Occhio Mezzo\", richiamato dai lamenti del compagno agonizzante. \"Zampa di Giaguaro\" riesce ad evitare il micidiale colpo di mazza sferrato dall'avversario e afferra l'arma del guerriero ucciso poco prima, colpisce il cranio di \"Occhio Mezzo\" prima che questi riesca a vibrare un altro fendente e lo finisce con un altro colpo alla testa. Scoppia un temporale e il giovane sa che ora non pu\u00f2 tardare a liberare la moglie e il figlio intrappolati nel pozzo. Durante la corsa viene colpito al petto da una freccia scagliata da \"Lupo Zero\". Il colpo non \u00e8 mortale ma gli impedisce di affrontare il suo avversario, ormai pronto a ucciderlo con un pugnale; tuttavia, \"Zampa di Giaguaro\" \u00e8 vicino al luogo dove \u00e8 piazzata la trappola che gli uomini del suo villaggio utilizzavano per cacciare i tapiri. \"Lupo Zero\", nell'avventarsi contro di lui, fa scattare il marchingegno dotato di punteruoli acuminati, restandone infilzato e ucciso; il giovane riprende a correre fuggendo dagli ultimi due inseguitori. La moglie, quasi completamente sommersa dall'acqua assieme al figlio, ha frattanto partorito il loro secondo figlio. \"Zampa di Giaguaro\", ormai esausto, si ferma e viene infine raggiunto in prossimit\u00e0 di una spiaggia, dove si accascia a terra aspettando la sua fine.\nProprio mentre la vicenda sembra giungere al suo epilogo, sul tratto di mare visibile si vedono ancorate quattro grandi navi spagnole, totalmente estranee ai nativi; i due inseguitori superstiti abbandonano la preda e si avvicinano al mare per capire di cosa si tratti. \"Zampa di Giaguaro\" ne approfitta e scompare, ritornando al pozzo appena in tempo per salvare la moglie e i loro due figli; quando la donna gli chiede se debbano andare anche loro verso il mare, il cacciatore risponde che il loro compito \u00e8 rimanere nella foresta per tentare un nuovo inizio.\nProduzione.\nSceneggiatura.\nFarhad Safinia incontr\u00f2 per la prima volta Mel Gibson durante la lavorazione del film \"La passione di Cristo\" (2004), nel quale lavorava come assistente alla post-produzione. Ebbero modo di conversare del proprio amore verso i film e di cosa li entusiasmasse nel fare cinema:\nGibson e Safinia erano anche interessati nel ritrarre ed esplorare un'antica cultura cos\u00ec com'era prima dell'arrivo degli Europei. Inizialmente in dubbio tra gli Aztechi e i Maya, alla fine scelsero i secondi, data sia la loro alta raffinatezza che il loro successivo declino. I due studiarono l'antica storia Maya leggendo i miti sulla creazione e sulla distruzione (inclusi testi sacri come il \"Popol Vuh\", noto anche come \"Bibbia Maya\"), e si recarono in Guatemala, in Costa Rica e nella penisola dello Yucat\u00e1n per esplorare le location delle riprese e visitare le rovine Maya. La storia che l'anziano cantastorie (interpretato da Espiridion Acosta Cache, un moderno narratore Maya) racconta attorno a un fal\u00f2 \u00e8 stata modificata da un'autentica storia mesoamericana, poi ritradotta in maya yucateco dalla linguista Hilario Chi Canul, la quale ha anche lavorato come insegnante di dialogo durante la produzione.\nAlla ricerca di un certo grado di accuratezza storica, i cineasti assunsero come consulente Richard D. Hansen, specializzato in cultura Maya e assistente professore di archeologia all'Idaho State University; tuttavia, il film \u00e8 stato criticato da alcuni studiosi della storia mesoamericana per quelle che hanno detto essere numerose inesattezze. Nel 2011 \u00e8 stato pubblicato il saggio \"The Ethics of Anthropology and Amerindian Research\", dove in un capitolo viene esaminata questa questione.\nGibson decise che tutti i dialoghi sarebbero stati recitati esclusivamente nella lingua maya yucateca, affinch\u00e9 \u00ab[...] consenta al pubblico di sospendere completamente la propria realt\u00e0 e di essere attratto dal mondo del film. E, cosa pi\u00f9 importante, questo pone anche l'accento sulle immagini cinematografiche, che sono un tipo del linguaggio universale del cuore\u00bb. Anche nel precedente \"La passione di Cristo\" i dialoghi sono recitati nella lingua originaria del momento storico (in quel caso l'aramaico); inoltre, sempre come questo film, \"Apocalypto\" \u00e8 privo di titoli di testa. Il titolo riprende la stessa parola greca che significa \u00abnuovo inizio\u00bb o \u00abrivelazione\u00bb.\nCostumi e trucco.\nIl folto gruppo di truccatori e costumisti, guidati da Aldo Signoretti (assistito da Vittorio Sodano), applicarono giornalmente per sei ore i tatuaggi, le scarificazioni e gli estensori per i lobi a tutti gli attori, prestando particolare attenzione all'accostamento dei colori Secondo Richard D. Hansen, le scelte nel trucco del corpo sono state basate sia sulla licenza artistica sia sui fatti:\nUn esempio di attenzione ai dettagli \u00e8 il tatuaggio del braccio sinistro di \"Sette\" (la moglie di \"Zampa di Giaguaro\"), che consiste in una fascia orizzontale con due punti sopra: il simbolo Maya per indicare il numero sette. L'inglese Simon Atherton, un armoraro che aveva gi\u00e0 lavorato con Gibson in \"Braveheart - Cuore impavido\" (1995), \u00e8 stato ingaggiato per ricercare e fornire ricostruzioni di armi Maya; in pi\u00f9, ha anche un brevissimo cameo nei panni del frate francescano che appare su una nave spagnola alla fine del film.\nCome affermato dalla costumista Mayes C. Rubeo, i Maya lavoravano sodo per il loro aspetto, quasi fosse un obbligo. In particolare, i ricchi indossavano sempre la giada ma, a causa del peso e del costo, al suo posto sono state utilizzate perle di legno su costumi e gioielli; ampio \u00e8 stato anche l'impiego di ambra e corallo. Invece, i vestiti degli abitanti del villaggio sono stati fatti di cotone, in modo da rendere l'autosufficienza di queste persone dalla vita semplice e felice.\nScenografia.\nMel Gibson voleva che \"Apocalypto\" presentasse edifici realizzati dal vero anzich\u00e9 fare affidamento su immagini generate al computer. La maggior parte delle piramidi a gradoni sono state progettate dallo scenografo Tom Sanders (che sul finale compare brevemente come conquistador insieme ad Atherton), spiegando cos\u00ec il suo approccio:\nBench\u00e9 molti dei dettagli architettonici siano corretti, sono stati messi insieme ad altri provenienti da luoghi ed epoche diverse, una decisione che come afferma Farhad Safinia \u00e8 stata presa per ragioni estetiche. Mentre \"Apocalypto\" \u00e8 ambientato durante il periodo conclusivo post-classico della civilt\u00e0 Maya, la piramide centrale del film proviene dal periodo classico, che si concluse nel 900, cos\u00ec come quelli trovati nei siti post-classici messicani di Muyil, Cob\u00e1 e Quintana Roo, dove le citt\u00e0 successive furono costruite attorno alle piramidi precedenti.\nIl vasto villaggio e le piramidi (fatte di acciaio, legno e intonaco) furono costruite su quello che un tempo era un campo di canna da zucchero; la piramide sulla quale si svolgono i sacrifici umani ha un'altezza di nove piani. Gibson voleva che la citt\u00e0 Maya riflettesse la decadenza della civilt\u00e0; Tom Sanders spiega:\nI templi hanno la forma di quelli di Tikal, nello stile classico delle pianure centrali ma decorati con elementi in stile Puuc dello Yucat\u00e1n nord-occidentale secoli dopo. Richard D. Hansen ha affermato che \u00abnel periodo post-classico non c'era nulla che potesse eguagliare le dimensioni e la maestosit\u00e0 della piramide nel film. Ma Gibson stava cercando di rappresentare l'opulenza, la ricchezza, il consumo di risorse\u00bb. Il murales nella passerella ad arco combina elementi dei codici Maya, dei murales di Bonampak e di San Bartolo (antecedenti di svariati secoli rispetto all'impostazione del film).\nCast.\nIl cast, fatta eccezione per Rudy Youngblood, Raoul Trujillo, Jonathan Brewer e Morris Birdyellowhead (tutti interpreti statunitensi di origini native americane), \u00e8 prevalentemente composto da attori semi-sconosciuti messicani; inoltre, molte delle comparse sono nativi della zona.\nRiprese.\nLe riprese sono state effettuate principalmente a Catemaco, San Andr\u00e9s Tuxtla e Paso de Ovejas, nello stato messicano di Veracruz. La scena riguardante la cascata \u00e8 stata girata alla cascata di Eyipantla, situata a San Andr\u00e9s Tuxtla. Le riprese di seconda unit\u00e0 si sono svolte al dipartimento di Pet\u00e9n in Guatemala. La distribuzione era originariamente prevista per il 4 agosto 2006, ma dovette essere posticipata all'8 dicembre a causa delle violenti piogge e due uragani che ritardarono le riprese. La riprese principali si sono concluse nel luglio 2006.\n\"Apocalypto\" \u00e8 stato girato su video digitale ad alta definizione utilizzando la videocamera Panavision Genesis. Durante le riprese, Mel Gibson e il direttore della fotografia Dean Semler impiegarono Spidercam, un sistema di telecamere sospese che consente di scattare dall'alto; questa attrezzatura \u00e8 stata utilizzata nella scena in cui \"Zampa di Giaguaro\" salta dalla cascata.\nIn una scena si pu\u00f2 osservare un singolare metodo di sutura adoperato da \"Sette\" per chiudere i lembi di una ferita al figlioletto, che consiste nel farli azzannare da formiche dotate di mandibole particolari, che poi vengono decapitate: un metodo identico a quello descritto da Abulcasis, grande chirurgo arabo del X secolo, nonch\u00e9 usanza in voga presso diverse popolazioni indigene delle Americhe.\nNumerosi animali sono apparsi in \"Apocalypto\", tra i quali un tapiro di Baird e un giaguaro nero. Nelle scene in cui gli animali vengono feriti, sono stati sostituiti da animatroni.\nColonna sonora.\nLa partitura scritta da James Horner segna la sua terza collaborazione con Mel Gibson, avendo composto in precedenza la colonna sonora per \"L'uomo senza volto\" (1993) e \"Braveheart - Cuore impavido\" (1995). Diversamente dal suo repertorio tipicamente orchestrale moderno, qui Horner si \u00e8 avvalso di strumenti etnici provenienti da tutto il mondo per inscenare musicalmente il declino e la caduta della civilt\u00e0 Maya e ricreare con le note l'ambientazione suggestiva e umida della foresta tropicale. Inoltre, presenta vocalizzi del cantante pakistano Rahat Fateh Ali Khan (nipote del celebre Nusrat Fateh Ali Khan) e del musicista inglese Terry Edwards, oltre alla collaborazione dell'amico Tony Hinnigan, famoso violoncellista ed esperto di strumenti a fiato indigeni. La registrazione \u00e8 avvenuta presso gli Abbey Road Studios di Londra.\nDistribuzione.\nA causa dei suoi contenuti violenti, molti paesi europei hanno imposto un divieto ai minori al film. Negli Stati Uniti d'America fu pubblicizzato addirittura come un horror dalla Motion Picture Association of America, e classificato \"Restricted\" (vietato ai minori di 17 anni). In Cina invece \u00e8 stato bandito dalla censura cinese, che ne viet\u00f2 l'uscita; fu molto attaccato anche in altri Paesi dell'Estremo Oriente.\nIn Italia inizialmente venne classificato come \"per tutti\". Il TAR del Lazio si oppose alla scelta affermando che \u00abcontiene numerose scene di estrema violenza che si susseguono incessantemente per tutta la durata dello spettacolo, non adatte ad un pubblico di minori\u00bb, tanto che l'11 gennaio il film fu definitivamente vietato ai minori di 14 anni.\nAccoglienza.\nCritica.\nIl film \u00e8 stato accolto favorevolmente dalla critica cinematografica. Su Rotten Tomatoes ha un indice di approvazione del 66% con un voto di 6,34/10 basato su 199 recensioni, con un giudizio complessivo che recita \u00ab\"Apocalypto\" \u00e8 un esame brillantemente girato (anche se spietatamente sanguinolento) di quella che un tempo era una grande civilt\u00e0\u00bb; su Metacritic ha una valutazione di 68/100 basato su 37 recensioni.\n\u00c8 stato ampiamente apprezzato anche da celebrit\u00e0 hollywoodiane. Robert Duvall lo ha definito \u00abforse il miglior film che io abbia visto in 25 anni\u00bb. Edward James Olmos ha dichiarato \u00abSono stato completamente preso alla sprovvista. \u00c8 senza dubbio il miglior film che vedo da anni. Sono rimasto a bocca aperta\u00bb Martin Scorsese ne ha ammirato l'uso della lingua maya yucateca, la messa in scena, le ambientazioni e l'aver mostrato \u00abl'importanza della violenza nella perpetuazione di ci\u00f2 che \u00e8 noto come \"civilt\u00e0\"\u00bb. Spike Lee ha inserito la pellicola nella sua \u00ablista essenziale di film per registi\u00bb.\nIn Italia, Pino Farinotti gli ha assegnato 4 stelle su 5, dichiarando che \u00ab[...] fa gi\u00e0 parte del corpo del cinema\u00bb, mentre Morando Morandini ne ha scritto \u00abCon \"Apocalypto\", Gibson fa un passo avanti: le sfumature non sono una prerogativa del suo cinema, e la violenza non manca, ma bisogna considerarlo soprattutto un film d'azione e di inseguimento, schematico ed elementare. Gibson vuol fare un cinema popolare e si impone con il ricatto emotivo sfruttando ogni occasione e ogni mezzo\u00bb, assegnandogli 2,5 stelle su 5.\nIncassi.\nCon un budget di circa , il film ha incassato in totale , dei quali (corrispondenti a ) in Italia.\nPolemiche.\nIl film ha suscitato polemiche, fra cui:"}
{"id": "269417", "revid": "115054002", "url": "https://it.wikipedia.org/wiki?curid=269417", "title": "Tuk-tuk", "text": "Il tuk-tuk, o auto rickshaw (in India), o anche conosciuto come Bajay o Bajaj (dall'omonima azienda produttrice di tali veicoli), in Indonesia, \u00e8 un pittoresco taxi a tre ruote utilizzato prevalentemente nel sud-est Asiatico, di cui pu\u00f2 essere considerato un simbolo cittadino.\nCaratteristiche.\nIl nome deriva molto probabilmente dal rumore prodotto al regime minimo del motore, generalmente a due tempi di estrazione motociclistica. Della stessa estrazione \u00e8 anche l'impostazione di guida, infatti nel piccolo abitacolo destinato al guidatore \u00e8 presente un manubrio anzich\u00e9 un volante automobilistico.\nDi tuk-tuk ne esistono di ogni tipo e di ogni colore, spesso anche variamente decorati con immagini religiose o, pi\u00f9 recentemente con le fiancate utilizzate ai fini pubblicitari pi\u00f9 disparati.\nAl contrario , solitamente il tuk-tuk \u00e8 sprovvisto di tassametro e il costo della corsa va contrattato di volta in volta."}
{"id": "269418", "revid": "106908", "url": "https://it.wikipedia.org/wiki?curid=269418", "title": "Campionato mondiale di scherma 2005", "text": "Il Campionato mondiale di scherma si \u00e8 svolto a Lipsia in Germania.\nLe competizioni sono iniziate l'8 ottobre e sono terminate il 15 ottobre 2005.\nSono stati assegnati sei titoli femminili e sei titoli maschili:"}
{"id": "269419", "revid": "1543377", "url": "https://it.wikipedia.org/wiki?curid=269419", "title": "Jacques Grinevald", "text": "\u00c8 professore titolare all\u2019\"\u00abInstitut universitarie d'\u00e9tudes du d\u00e9veloppement\u00bb\" di Ginevra, dove tiene diversi insegnamenti (\"\u00ab\u00e9cologie globale et \"d\u00e9veloppement soutenable\u00bb\", \"\u00abintroduction \u00e0 l'\u00e9conomie \u00e9cologique\u00bb\", \"\u00absyst\u00e8me terre: d\u00e9veloppement mondial et changement climatique\u00bb\", \"\u00ables enjeux scientifiques et institutionnels de la soutenabilit\u00e9\u00bb\").\n\u00c8 altres\u00ec \"\u00abcharg\u00e9 de cours\u00bb\" alla Facolt\u00e0 di Scienze Economiche e Sociali dell'Universit\u00e0 di Ginevra, dove tiene un seminario dal titolo \"\u00abLes sources de la pens\u00e9e \u00e9cologique\u00bb\", nonch\u00e9 all\u2019\"\u00abEcole Polytechnique F\u00e9d\u00e9rale de Lausanne\u00bb\", dove insegna \"\u00abHistoire de la technique\u00bb\".\n\u00c8 membro della \"\u00abGeological Society of London\u00bb\", dell\u2019\"\u00abInternational Society for Ecological Economics\u00bb\", dell\u2019\"\u00abHistory of Science Society\u00bb\".\n\u00c8 il maggior specialista francofono della vita e dell'opera del grande scienziato russo Vladimir Ivanovi\u010d Vernadskij (1863-1945), il padre dell'ecologia globale e della moderna concezione della Biosfera. \u00c8 stato amico e discepolo di Nicholas Georgescu-Roegen (1906-1994), il padre della bioeconomia, di cui ha curato, tra l'altro, l'opera \"\u00abLa D\u00e9croissance: entropie-\u00e9cologie-\u00e9conomie\u00bb\".\nNumerosi sono i suoi interventi e le sue pubblicazioni, in cui si fa propugnatore della necessit\u00e0 impellente d'intraprendere un serio cammino verso la \u00abDecrescita\u00bb. Attualmente \u00e8 impegnato nella redazione di un'opera in cui propone di riconsiderare la rivoluzione industriale alla luce della scoperta della termodinamica ad opera di Nicolas-L\u00e9onard Sadi Carnot (1796-1832), e a tal fine propone l'uso dell'espressione \u00abRivoluzione Termoindustriale\u00bb, il cui inizio sarebbe da collocare cronologicamente non gi\u00e0 nel XVIII secolo, cos\u00ec come vogliono gli storici dell'economia, bens\u00ec nei primi decenni del XIX secolo. Infatti, \u00e8 del 1824 la pubblicazione delle \"\u00abR\u00e9flexions sur la puissance motrice du feu et sur les machines propres \u00e0 d\u00e9velopper cette puissance\u00bb\" di N.L.S. Carnot."}
{"id": "269420", "revid": "339392", "url": "https://it.wikipedia.org/wiki?curid=269420", "title": "Love Me Knight", "text": ""}
{"id": "269421", "revid": "1776051", "url": "https://it.wikipedia.org/wiki?curid=269421", "title": "Impresa familiare", "text": "L'impresa familiare \u00e8 un istituto giuridico nell'ordinamento italiano, disciplinato dall'art. 230 bis del codice civile. Esso regola i rapporti che nascono in seno ad una impresa ogni qualvolta un familiare dell'imprenditore presti la sua opera in maniera continuativa nella famiglia o nella stessa impresa.\nL'impresa familiare riceve per la prima volta tutela nel 1975 con la riforma del diritto di famiglia. L'esigenza sottesa alla creazione di tale istituto era di tutela nei confronti di quei familiari che pur lavorando all'interno di una impresa familiare non erano protetti nei confronti dell'imprenditore. Situazione iniqua che trovava larga applicazione nel mondo della piccola impresa italiana, in cui spesso il padre assumeva la qualifica di imprenditore, e la moglie ed i figli non ricevevano nulla in cambio del proprio lavoro.\nNumerose ricerche hanno dimostrato un alto tasso di mortalit\u00e0 dell'impresa familiare legato al passaggio generazionale. In altre parole il subentrare a livello gestionale, degli eredi del fondatore sembra essere un fattore di rischio per la sopravvivenza dell'azienda.\nNatura giuridica.\n\u00c8 vivacemente discusso in seno alla dottrina italiana il problema della natura giuridica dell'impresa familiare. Le tesi maggiormente sostenute sono quelle che, rispettivamente, vedono nell'impresa familiare una ipotesi di impresa collettiva o di un'impresa individuale.\nI sostenitori della prima teoria ritengono che tutti i componenti familiari che prestano la loro opera all'interno dell'impresa assumano la responsabilit\u00e0 collettiva nei confronti dei terzi, e acquistano la qualit\u00e0 di co-imprenditori.\nAll'opposto, i sostenitori della teoria dell'impresa individuale ritengono che nell'impresa familiare sia imprenditore solo colui al quale spetta per legge tale qualifica. Solo quest'ultimo sar\u00e0 responsabile con il proprio patrimonio dell'adempimento delle obbligazioni assunte dall'impresa, e solo questi sar\u00e0 soggetto a fallimento in caso di insolvenza.\nComponenti dell'impresa familiare.\nL'impresa familiare \u00e8 costituita dall'imprenditore che di regola \u00e8 il fondatore e al quale spettano tutti gli atti di ordinaria gestione, dal coniuge (per il quale si tratter\u00e0 di una prestazione e non di una cogestione unitamente all'altro coniuge imprenditore), dai parenti entro il 3\u00ba grado e dagli affini entro il 2\u00ba grado. Dell'impresa inoltre possono far parte i figli adottivi e naturali.\nIl rapporto familiare deve persistere durante tutto l'arco della vicenda cosicch\u00e9 il divorzio e le invalidit\u00e0 matrimoniali sono motivo di scioglimento ma non la separazione legale che in quanto tale non fa venir meno il vincolo familiare. Dal punto di vista del lavoro la prestazione deve essere non saltuaria ma non necessariamente a tempo pieno, salvo diverso accordo (es. subordinato ex art 2094 cc o societario). Le mansioni possono essere le pi\u00f9 varie. \nI familiari hanno diritto al mantenimento in rapporto alle condizioni economiche della famiglia, alla partecipazione agli utili (non alle perdite in quanto non c'\u00e8 l'alea), ai beni acquistati con gli utili, e agli incrementi dell'azienda. I creditori personali dei familiari non possono pignorare i beni dell'impresa n\u00e9 espropriare la loro quota. Il pignoramento potr\u00e0 avvenire esclusivamente sugli utili corrisposti.\nI familiari deliberando a maggioranza (con voto per teste e non per quote) decidono sull'impiego degli utili e degli incrementi nonch\u00e9 degli atti eccedenti l'ordinaria amministrazione, gli indirizzi produttivi e la cessazione dell'impresa. Sono cause di perdita della quota di partecipazione la morte, il recesso (se manca la giusta causa obbliga la parte a risarcire il danno), la cessazione del rapporto familiare, impossibilit\u00e0 sopravvenuta a prestare il proprio lavoro, l'esclusione deliberata dalla maggioranza dei membri.\nIl familiare non pu\u00f2 cedere la sua partecipazione ad estranei, essa \u00e8 trasferibile solo a favore degli altri membri della famiglia nucleare e con il consenso unanime dei familiari gi\u00e0 partecipanti (fonte: art. 230 bis codice civile). \nAlla cessazione dell'attivit\u00e0 lavorativa per qualsiasi motivo (tranne la cessione a un familiare), e in caso di alienazione dell'azienda senza che il familiare eserciti la prelazione, ha diritto ad esser liquidato in denaro e il pagamento pu\u00f2 avvenire in pi\u00f9 annualit\u00e0. In caso di divisione ereditaria o di trasferimento d'azienda i partecipi hanno diritto di prelazione sull'azienda.\nTrattamento fiscale.\nLa materia \u00e8 trattata dall'art. 5 comma 4 del TUIR, nel quale \u00e8 stabilito che la partecipazione complessiva agli utili da parte dei familiari, non pu\u00f2 eccedere il 49% dell'ammontare del reddito d'impresa risultante dalla dichiarazione dei redditi del titolare. Per essere sottoposti a tale regime \u00e8 richiesto che:\nNella dichiarazione dei redditi dei familiari questo reddito figura fra i redditi di partecipazione.\nSempre ai fini delle imposte dirette, anche le eventuali plusvalenze derivanti dalla cessione dell'impresa familiare devono essere ripartite tra il titolare e i familiari.\nNel caso di recesso di un collaboratore familiare dall'impresa, la somma liquidatagli, corrispondente a plusvalenze ed incremento del valore di avviamento tra l'inizio e la fine della sua collaborazione, non \u00e8 tassabile in capo allo stesso, ma contestualmente non pu\u00f2 essere dedotta dal reddito imponibile dell'impresa."}
{"id": "269425", "revid": "124255360", "url": "https://it.wikipedia.org/wiki?curid=269425", "title": "Retegno", "text": "Retegno \u00e8 l'unica frazione del comune italiano di Fombio, in provincia di Lodi.\nOrigine del nome.\nDue sono le ipotesi in merito alla nascita del nome \"Retegno\". La prima fa riferimento alle reti che i pescatori del Po stendevano ad asciugare nelle sue terre. La seconda si riferisce alla presenza della zecca ed alla presunta parsimoniosit\u00e0 dei suoi amministratori. A rafforzare la seconda ipotesi ci sono anche l'assonanza e la probabile radice comune con i termini lodigiani \"tegn\u00ecn\" e \"tegn\u00f3n\" che significano \"taccagno\" e \"tirchio\". Nel dialetto locale \"Retegno\" si dice \"Art\u00e9gn\", mentre l'abitante del borgo \u00e8 un \"Artegn\u00ecn\". In milanese, \"Retegno\" si dice \"Ret\u00e9gn\" ed \"And\u00e0 de ret\u00e9gn\" significa \"avareggiare\".\nStoria.\nL\"'Imperial Baronia di Retegno e Bettola\" fu istituita il 2 gennaio 1654 con diploma imperiale di da Ferdinando III, che concesse il privilegio di zecca al Cardinale Gian Giacomo Teodoro Trivulzio, che pare non sfrutt\u00f2 tale opportunit\u00e0. Esistono invece monete del figlio, il principe Ercole Teodoro Trivulzio, conte di Mesocco e barone di Retegno, che nella zecca del borgo, tra il 1656 ed 1664, fece coniare monete d'argento del valore di \"mezzo filippo\". Per la pregevole fattura, le monete d'oro e d'argento coniate nella zecca di Retegno sono paragonabili a quelle dei Visconti di Milano e dei Gonzaga di Mantova. La monetazione prosegu\u00ec fino al XVIII secolo e Teodoro, Antonio e Tolomeo Trivulzio fecero coniare monete in argento ed oro usando gli stessi piedi della monetazione milanese. \nLa moneta pi\u00f9 importante era il Filippo, uno scudo d'argento da 5 lire milanesi, introdotto a Milano da Filippo II di Spagna. Furono emessi anche dei multipli.\nLe moneta d'oro era l'ongaro, derivato dal fiorino. \nNonostante la discussa natura di feudo imperiale, la baronia rimase autonoma anche quando nel 1678, estinti i Trivulzio pass\u00f2 per eredit\u00e0 ai Gallio di Como. Il feudo ritorn\u00f2 allo stato milanese nel 1768 con l'estinzione della famiglia, essendo il principe Antonio Tolomeo Gallio-Trivulzio (1708-1767), privo di eredi diretti.\nIl titolo baronale fu portato anche dall'imperatrice Elisabetta d'Austria.\nFino al 1798 Retegno apparteneva ai territori dell'Oltrepo del Ducato di Parma e Piacenza. Con il passaggio alla Lombardia operato da Napoleone in quell'anno, l'abitato divenne parte del comune di Fombio, ma il successivo catasto austro-ungarico lo ritrasse separatamente col titolo di \"comune censuario\", privilegio in genere riservato agli ex comuni, segno che probabilmente in precedenza Retegno godeva di una propria amministrazione locale."}
{"id": "269426", "revid": "125959613", "url": "https://it.wikipedia.org/wiki?curid=269426", "title": "Michele Marcolini", "text": "Biografia.\n\u00c8 figlio e nipote d'arte. Suo nonno era Roberto Longoni ex centrocampista e bandiera del . Suo padre era Antonio Marcolini, anch'egli calciatore del Savona e non solo, negli anni settanta. Anche suo zio Paolo Longoni \u00e8 stato calciatore.\nCarriera.\nGiocatore.\nInizi.\nCresciuto nelle giovanili del Vado e del Quiliano, dopo una stagione nella Pegliese a tredici anni, a quattordici anni si trasferisce al Torino dove prosegue la trafila nelle giovanili sfiorando lo Scudetto Primavera 1994 (nella squadra in cui militavano Sottil, Graziani e Briano) perdendo la finale contro la Juventus di Del Piero, Cammarata e Manfredini.\nEsordisce nel calcio professionistico nella stagione 1994-1995 nel Sora in Serie C1 dove gioca per tre stagioni totalizzando 67 presenze e realizzando tre reti.\nNella stagione 1997-1998 si \u00e8 trasferito al dove ha esordito in Serie A collezionando 86 presenze e cinque reti in quattro campionati.\nNella stagione 2001-2002 \u00e8 passato al in Serie B rimanendovi due stagioni per un totale di 69 presenze e 11 reti per poi andare nel 2003-2004 all'Atalanta, societ\u00e0 in cui ha militato fino al termine della stagione 2005-2006 e con cui ha ottenuto 108 presenze con 12 reti realizzate.\nChievo Verona.\nNel luglio del 2006 si trasferisce al ChievoVerona, dove disputa 25 incontri, con un gol, ma con cui retrocede in Serie B. La stagione tra i cadetti per lui \u00e8 molto prolifica (7 goal) e d\u00e0 un grande contributo alla squadra gialloblu per risalire in Serie A.\nNel maggio 2008 ritorna in Serie A con il ChievoVerona da protagonista. Nelle stagioni successive totalizza 34 e 30 presenze. Nel 2011 scende in campo solo in 20 partite a causa dei diversi infortuni. Il 17 aprile 2011 segna un goal contro il da centrocampo.\nDopo cinque grandi stagioni da protagonista il 28 giugno 2011 il presidente del ChievoVerona Luca Campedelli annuncia la fine del rapporto calcistico tra la societ\u00e0 veronese e il calciatore che rimane, cos\u00ec, svincolato.\nPadova e Lumezzane.\nIl 4 luglio 2011 il Padova informa che \u00e8 stato definito il passaggio in biancoscudato del centrocampista, che ha sottoscritto un contratto annuale. Dopo una stagione con 34 presenze e una rete, il contratto non gli viene rinnovato, svincolandosi a parametro zero.\nL'8 agosto 2012 viene ingaggiato dal squadra militante in Prima Divisione. Il 12 maggio 2013 si ritira dal calcio giocato, scendendo in campo per l'ultima volta nella partita contro il San Marino terminata (2-0) per la formazione lombarda.\nAllenatore.\nL'8 giugno 2013 diventa l'allenatore del , squadra militante in Prima Divisione, firmando un contratto biennale. Conclude la sua prima stagione da allenatore piazzandosi al quattordicesimo posto in campionato.\nIl 12 giugno 2014 il Real Vicenza, neopromosso in Lega Pro, ufficializza il suo arrivo in panchina. Il 26 gennaio seguente viene esonerato per poi essere richiamato sulla panchina dei biancorossini il 28 febbraio, terminando la stagione al settimo posto.\nIl 7 giugno 2015 diventa il nuovo allenatore del Pavia.\nIl 13 dicembre 2015, dopo un periodo negativo con 4 punti in sei partite, \u00e8 esonerato.\nIl 24 giugno 2016 viene nominato nuovo tecnico del Santarcangelo; anche in questa occasione \u00e8 seguito dal vice Davide Mandelli.\nIl 2 agosto 2017 viene ammesso al corso per l\u2019abilitazione a \u201cAllenatore Professionista di 1\u00aa categoria - UEFA PRO\u201d che si svolge a Coverciano da settembre.\nIl 21 novembre diventa il nuovo mister dell'Alessandria che si trova in zona playout, sostituendo Cristian Stellini.\nIl 25 aprile 2018 vince la Coppa Italia Serie C dopo aver battuto per 3-1 la Viterbese Castrense. Arriva sesto nel girone A della Serie C e perde gli ottavi di finale dei play-off. Al termine della stagione lascia la squadra piemontese.\nIl 15 giugno 2018 viene ufficializzato come nuovo allenatore dell'. Tuttavia \u00e8 costretto a lasciare la squadra durante la preparazione estiva dopo la mancata iscrizione della squadra biancoverde in Serie B.\nIl 3 ottobre ottiene l'abilitazione da allenatore di prima categoria.\nIl 27 novembre seguente sostituisce Massimiliano Alvini sulla panchina dell' e guida la squadra al quattordicesimo posto nel girone B della Serie C.\nIl 4 luglio 2019 viene nominato nuovo tecnico del , in Serie B. Il 1\u00ba marzo 2020 viene esonerato, con la squadra all'ottavo posto in classifica (37 punti in 26 partite).\nIl 2 novembre 2020 viene nominato nuovo allenatore del al posto dell'esonerato Simone Banchieri ma gi\u00e0 il 14 dicembre, dopo quattro pareggi e tre sconfitte, viene esonerato per far posto al rientrante Banchieri.\nIl 5 luglio 2021 viene annunciato come nuovo allenatore dell', tornando cos\u00ec in Val Seriana dopo due anni.\nStatistiche.\nStatistiche da allenatore.\n\"Statistiche aggiornate al 14 dicembre 2020\". In grassetto le competizioni vinte."}
{"id": "269431", "revid": "22356", "url": "https://it.wikipedia.org/wiki?curid=269431", "title": "Stegosauridi", "text": ""}
{"id": "269432", "revid": "22356", "url": "https://it.wikipedia.org/wiki?curid=269432", "title": "Stegosauri", "text": ""}
{"id": "269436", "revid": "125721949", "url": "https://it.wikipedia.org/wiki?curid=269436", "title": "La Sylphide", "text": "La Sylphide \u00e8 uno dei balletti pi\u00f9 famosi e capostipite del balletto romantico, chiamato anche \"ballet blanc\" per le sue connotazioni estetiche.\nIl libretto \u00e8 di Adolphe Nourrit e, nella versione originale (o prima versione), la musica \u00e8 di Jean Schneitzh\u00f6ffer e la coreografia di Filippo Taglioni. La prima rappresentazione si tenne il 12 marzo 1832 all'Op\u00e9ra National de Paris, con Maria Taglioni nel ruolo principale.\nStoria del balletto.\nL'idea de \"La Sylphide\" nasce nel 1831 dal tenore Adolphe Nourrit, il quale vedendo danzare Maria Taglioni fu colpito dalla sua leggerezza sulle punte, in una coreografia che il padre Filippo Taglioni aveva appositamente creato per la figlia.\nLa tecnica basata sulle punte cattur\u00f2 l'attenzione del tenore che sugger\u00ec a Taglioni un nuovo balletto, basato appunto su questa tecnica e sulla leggerezza della figlia Maria: il soggetto era un romanzo di Charles Nodier, \"Trilby ou Le Lutin d'Argail\".\nIl coreografo inizi\u00f2 subito i lavori e in breve tempo commission\u00f2 la musica a Jean Madeleine Schneitzh\u00f6ffer, ultimando cos\u00ec il balletto.\nUn anno dopo (12 marzo 1832) and\u00f2 in scena all'Opera di Parigi, ottenendo grandissimo successo: Maria Taglioni danz\u00f2 insieme a Joseph Mazilier, in mezzo agli straordinari macchinari scenografici di Pierre-Luc-Charles Cic\u00e9ri, indossando un tut\u00f9 bianco, disegnato su misura per lei da Eug\u00e9ne Lamy.\nL'ultima replica dello spettacolo originale \u00e8 datata 1858, in cui la Silfide \u00e8 stata interpretata da Emma Livry e James da Louis M\u00e9rante: bisogna aspettare infatti la ricostruzione di Pierre Lacotte nel 1972.\nLa versione arrivata fino a noi in tutta la sua integrit\u00e0 \u00e8 per\u00f2 quella del coreografo danese August Bournonville rappresentata per la prima volta nel 1836 con la danzatrice Lucile Grahn come protagonista.\nCopenaghen 1836, Teatro Reale.\nNel 1834, all'Opera di Parigi, August Bournonville assistette all'interpretazione de \"La Sylphide\" di Maria Taglioni. Ne rimase impressionato, tanto che decise di portare nella sua Danimarca l'opera di Adolphe Nourrit, e di allestirla seguendo la versione originale ma adattandola per i propri allievi e costruendo il ruolo di protagonista attorno alla sua giovanissima allieva Lucile Grahn.\nPoich\u00e9 i costi per i diritti di riproduzione richiesti erano esorbitanti, Bournonville decise di allestire una nuova versione de \"La Sylphide\" con una nuova coreografia. Affid\u00f2 la musica al giovane ventunenne Hermann Severin von L\u00f8venskjold e cos\u00ec, due anni dopo la prima rappresentazione di Parigi, venne rappresentata la versione danese del balletto al Teatro Reale di Copenaghen con il titolo danese di \"Sylfiden\".\nIl libretto, rispetto alla versione originale, \u00e8 identico: ci\u00f2 che cambia sono lo stile e la tecnica. August Bournonville infatti ampli\u00f2 il ruolo di James, che interpret\u00f2 lui stesso per molti anni, rispetto al ruolo della Silfide. Il primo atto, per i numerosi pezzi di bravura inseriti, acquista un'importanza maggiore e, rispetto alla versione francese, declassa un po' il secondo atto, quello che aveva reso celebre Maria Taglioni.\nUna rivoluzione nel balletto.\nQuesto balletto segna l'inizio del balletto romantico e possiamo definirlo \"rivoluzionario\", in quanto per la prima volta la ballerina sale sulle punte quasi nella totalit\u00e0 dell'opera. Il ruolo di silfide infatti richiede un certo tipo di leggerezza, di tecnicismo e questo stile ricalca perfettamente l'ideale che ha ispirato Adolphe Nourrit e che ha reso celebre Maria Taglioni.\n\u00c8 il primo balletto in cui compare il costume tipico della ballerina, il tut\u00f9, creato per la Taglioni da Eug\u00e8ne Lami, costume che \u00e8 rimasto quasi identico fino ai nostri giorni. Da \"La Sylphide\" in poi in quasi tutti balletti di repertorio vi sar\u00e0 il cosiddetto \"atto bianco\", nel quale la protagonista e il corpo di ballo danzano con il \"tut\u00f9\".\nIl soggetto.\nLa vicenda si svolge in Scozia, sulle Highland scozzesi: il primo atto \u00e8 rappresentato nella baita di James; il secondo atto ha luogo nella foresta delle silfidi.\nAtto I.\nAlla vigilia delle nozze di un giovane scozzese di nome James con la fidanzata Effie, una bella silfide innamorata di lui gli appare danzando in sogno e svanisce al suo risveglio. James se ne innamora a sua volta, ma deve sposare Effie. Fra gli invitati al matrimonio compare la strega Madge, che rivela a Effie che James ama un'altra pi\u00f9 di lei. James caccia Madge e i preparativi delle nozze proseguono. La silfide ricompare, ma solo James la pu\u00f2 vedere. Prima della cerimonia ruba l'anello nuziale destinato a Effie; James la insegue nella foresta, abbandonando la fidanzata.\nAtto II.\nJames nella foresta incantata riceve in dono dalla strega Madge una sciarpa magica che dovrebbe consentirgli di catturare la silfide. Ma la sciarpa \u00e8 avvelenata e quando viene posta sulle spalle della silfide questa perde non solo le ali ma anche la vita, circondata dalle sue compagne. Da lontano, James vede il corteo delle nozze di Effie con un altro giovane, Gurn.\nCollegamenti esterni.\nVideo.\n Lisa Bolte nel ruolo della \"Sylphide\" - con intervista"}
{"id": "269439", "revid": "15756", "url": "https://it.wikipedia.org/wiki?curid=269439", "title": "Prince", "text": "Il nome Prince deriva dal nome della band dove il padre suonava, ovvero i \"Prince Rogers Trio\". La vena artistica del cantante di Minneapolis (che componeva, arrangiava, produceva, cantava e suonava i suoi lavori spesso in totale autonomia) lo ha portato a produrre continuamente nuovi brani, ma anche ad essere tra i pionieri della vendita on-line su Internet: infatti alcuni suoi prodotti sono acquistabili solo dal suo sito.\nNel 2004 la rivista \"Rolling Stone\" lo ha inserito al 27\u00ba posto nella lista dei 100 migliori artisti, al 30 in quella dei 100 migliori cantanti di sempre e al 33 in quella dei 100 migliori chitarristi di sempre.\nBiografia.\nPrimi anni.\nPrince Rogers Nelson nacque a Minneapolis nel 1958, figlio di Mattie Della (nata Shaw, 1933-2002) e John Lewis Nelson (1916-2001). I suoi genitori erano entrambi afro-americani e i suoi antenati della Louisiana: tutti e quattro i suoi nonni provenivano da quello stato. Il padre era un pianista e compositore, sua madre una cantante jazz. Il suo nome deriva dal nome d'arte del padre, per l'appunto Prince Rogers, che suonava in un gruppo jazz chiamato \"Prince Rogers Trio\".\nLa sorella di Prince, Tika Evene (familiarmente chiamata Tyka), nacque nel 1960. Entrambi i fratelli svilupparono un forte interesse per la musica e questo fu incoraggiato dal padre. Prince scrisse il suo primo brano, \"Funk Machine\", al pianoforte del padre quando aveva solo sette anni. Quando ne aveva dieci, i suoi genitori si separarono. Visse cos\u00ec spostandosi di casa in casa, a volte con il padre e a volte con la madre e il patrigno. Si trasfer\u00ec poi nella casa dei vicini di nome Anderson dove fece amicizia con loro figlio, Andre Anderson, che in seguito divenne noto come Andr\u00e9 Cymone, bassista, compositore e produttore discografico americano.\nPrince frequent\u00f2 la Bryant Junior High e la Central High School a Minneapolis, dove gioc\u00f2 a football, baseball e soprattutto basket, militando nella squadra del college \"Central's junior\" e continuando per hobby da adulto. Incontr\u00f2 Jimmy Jam nel 1973 alle medie, che durante le lezioni di musica fu colpito dal suo talento e dalla sua precoce padronanza di una vasta gamma di strumenti, nonch\u00e9 dalla sua dedizione.\nAnni settanta.\nNel 1978 la Warner Bros. lo rese il pi\u00f9 giovane produttore discografico: infatti Prince si chiuse in sala di incisione e pochi mesi dopo ne usc\u00ec con il suo primo album prodotto, scritto, suonato ed interpretato da lui stesso, dal titolo \"For You\". Nella realt\u00e0 delle cose Prince venne affiancato da un produttore esecutivo, Tommy Vicari della stessa Warner Bros., che intendeva cos\u00ec controllare il proprio investimento. Anche sotto il profilo artistico Prince, prima del contratto con la Warner Bros., collabor\u00f2 per lungo tempo con un musicista di Minneapolis, tale Chris Moon; questi risulter\u00e0 coautore con Prince del singolo \"Soft and Wet\", ma avrebbe collaborato con Prince anche nella scrittura di diversi altri brani presenti sia in \"For You\", sia nel successivo album dal titolo \"Prince\". \"For you\" \u00e8 ritenuto un lavoro piacevole, molto ben curato, in linea con la tendenza disco-music dell'epoca. Prince si alterna nel suonare tutti gli strumenti dimostrando il proprio talento artistico come pure l'uso degli strumenti della sala d'incisione, guadagnandosi cos\u00ec il titolo di \"nuovo\" Stevie Wonder.\nSolo con il primo album \"For You\", Prince utilizza completamente il budget di 180.000 dollari, che la Warner Bros. gli mette a disposizione, anche se in origine destinato alla pubblicazione di tre album. Ottenuta comunque ulteriore fiducia dal management, Prince compose e incise il suo secondo album che usc\u00ec a ottobre del 1979. Composto da pezzi pi\u00f9 orecchiabili del primo, ebbe un buon riscontro di critica e, soprattutto, di vendite con un milione di copie negli Stati Uniti. A questo punto, Prince doveva iniziare un tour ma, avendo sempre composto e suonato da solo, non aveva una band che lo accompagnasse. Inizi\u00f2 cos\u00ec a cercare musicisti in citt\u00e0. I primi a essere reclutati furono la tastierista Gayle Chapman, il bassista Andr\u00e9 Cymone (suo vecchio amico), il batterista Robert Rivkin (ribattezzato Bobby Z.) il chitarrista Dez Dickerson e il tastierista Matt Fink, che elabor\u00f2 assieme a Prince il personaggio di Dr Fink vestito con camice e mascherina da chirurgo. Dopo un breve periodo la prima defezione fu quella della Chapman che si rifiutava di eseguire canzoni scabrose come \"Head\", rimpiazzata nel 1980 da Lisa Coleman.\nL'idea di Prince era di ispirarsi alla multietnicit\u00e0 di Family Stone, oltre a essere circondato da elementi che fossero dei \"personaggi\" oltre che musicisti (ipotesi avallata dagli stessi membri dei Revolution in alcune interviste). Il tour dell'album \"Prince\" part\u00ec come supporto a Rick James in 38 date da novembre del 1979 ad aprile del 1980. Nel corso di una serata, Prince ne conobbe la fidanzata Denise Matthews e la convinse a unirsi al suo progetto di \"Side band\" che sarebbe diventato Vanity 6. Forse a causa di questo episodio e di un atteggiamento diametralmente opposto verso alcolici e stupefacenti, Rick James inizi\u00f2 una lunga rivalit\u00e0 personale verso l'artista di Minneapolis. Nonostante i ripetuti attacchi di James, Prince non la trasform\u00f2 mai in una faida e si limit\u00f2 sempre a risposte pacate.\nAnni ottanta.\nIl decennio si apre con la pubblicazione di Dirty Mind e il successivo tour, per la prima volta come \"main artist\" e non come \"supporter\" (ruolo assunto da Nona Hendryx). Il look dell'artista subisce un drastico cambiamento: abbandonate le tute aderenti, provocanti ma in linea con altri artisti della black music, Prince adotta un'immagine decisamente pi\u00f9 oltraggiosa indossando calze e biancheria intima femminile sotto a un soprabito. Proprio per questo sub\u00ec una feroce contestazione il 9 ottobre 1981: non appena ebbe iniziata l'esibizione a supporto dei Rolling Stones al Los Angeles Coliseum, gli oltre novantamila spettatori si lasciarono andare a invettive di ogni sorta e lo bersagliarono con bottiglie e lattine. Prince, furioso e frustrato, torn\u00f2 a Minneapolis ma fu convinto da Mick Jagger a rientrare per il concerto di due giorni dopo. Tuttavia, la situazione si ripresent\u00f2 identica e Prince interruppe quelle esibizioni.\nAlla fine del mese fu pubblicato Controversy, l'album in cui oltre alle provocazioni e alle allusioni sessuali sono contenute canzoni in cui l'artista inizia ad assumere maggiore impegno dal punto di vista sociale. Durante il successivo tour, i membri dei Revolution (che al tempo non avevano ancora un nome) ebbero momenti di tensione con i The Time, arrivando allo scontro fisico.\nNel 1982 fu pubblicato il doppio album 1999, in cui per la prima volta furono accreditati i Revolution, seguito immediatamente da un lungo tour con il supporto dei Time e delle Vanity 6. Ulteriori tensioni all'interno dei Revolution (Dez Dickerson non desiderava pi\u00f9 eseguire canzoni troppo esplicite come \"Head\" per motivi religiosi) portarono all'ingresso della nuova chitarrista Wendy Melvoin. 1999 fu il disco che gli permise di superare la segregazione tra musica bianca e nera venendo finalmente proiettato sul mercato globale del rock.\nPer tutti gli anni ottanta Prince ha preferito giocare con i giornalisti, rimanendo vago sulla propria infanzia e adolescenza oppure mentendo sulla sua data di nascita. Per lungo tempo ha dichiarato di avere origini italiane, ipotesi mai esplicitamente confermata.\nNel 1984 ottenne il successo mondiale con \"Purple Rain\", nella musica come nel cinema. Raggiunse contemporaneamente la prima posizione nelle classifiche dei singoli, degli album e dei film. Prima di Prince c'erano riusciti solo i Beatles. Il film omonimo \"Purple Rain\" vinse anche il premio Oscar per la miglior colonna sonora con canzoni originali. Il brano \"When Doves Cry\" ottenne un Golden Globe come miglior canzone originale. \"Purple Rain\" vendette pi\u00f9 di tredici milioni di copie negli Stati Uniti e rimase per ventiquattro settimane consecutive ai vertici delle classifiche. Solo negli Stati Uniti il film guadagn\u00f2 pi\u00f9 di ottanta milioni di dollari e fu il pi\u00f9 grande successo cinematografico di Prince. L'industria discografica statunitense elesse \"Purple Rain\" miglior album pop dell'anno, \"When Doves Cry\" miglior singolo; in Gran Bretagna Prince fu dichiarato miglior artista dell'anno e \"Purple Rain\" la migliore colonna sonora. L'Associazione per l'Avanzamento della gente di colore premi\u00f2 Prince come miglior attore, miglior artista musicale, \"Purple Rain\" come migliore colonna sonora e \"When Doves Cry\" miglior singolo.\nDopo anni in cui lavorava da solo in studio ed utilizzava la band solo per le esecuzioni dal vivo, Prince permise alla sua band, i The Revolution di partecipare attivamente alle registrazioni. Molti brani, infatti, vennero registrati dal vivo e la versione che si vede nel film fu infatti realizzata registrando il concerto tenuto al \"First Avenue\" di Minneapolis il 3 agosto 1983. Musicalmente, in \"Purple Rain\" Prince dimostr\u00f2 di essere innovativo, il finale della chitarra elettrica di \"Let's go crazy\" ne \u00e8 un ottimo esempio. Allo stesso tempo, per\u00f2, diede al pubblico prodotti pi\u00f9 facili: ballate struggenti, canzoni orecchiabili, assoli di chitarra, un po' di sesso e ottime performance live. Merito di tanto talento e qualit\u00e0 nelle musiche fu anche dei musicisti che lavoravano con Prince: i The Revolution erano oramai una band matura e ben oliata da anni di prove con Prince stesso. Cos\u00ec su \"La Repubblica\" del 19 settembre 1984:\nNella trama del film, Apollonia, dopo una relazione di una sola notte con Kid (interpretato da Prince stesso), decide di partecipare al progetto di una band tutta al femminile; il progetto \u00e8 nato dalla mente diabolica di Morris Day, l'eterno nemico di Kid. Prince non apprezza e la sera precedente alla prima delle Apollonia 6, questo il nome scelto dal gruppo, esegue \"Darling Nikki\", puntando il dito verso la ragazza, presente tra il pubblico al fianco di Morris Day. Prince urla: \"\u00abYour little Prince now wanna grind\u00bb\" (\"il tuo piccolo principe ora vuole scopare\"). La scabrosit\u00e0 di \"Darling Nikki\" spinse Tipper Gore, moglie del futuro vicepresidente statunitense Al Gore, a dar vita ad un comitato che chiedeva un maggiore controllo sui testi spinti dei musicisti americani (la P.M.R.C.). \u00c8 proprio attraverso le attivit\u00e0 di questo comitato che nacque il logo \"Parental Advisory\u00a0\u2013 Explicit Lyrics\" (\"Avviso per i genitori: contiene testi espliciti\"), impresso sulle copertine di ogni album con contenuti ritenuti \"delicati\" per i minori. Nel tempo avere questo logo su una copertina \u00e8 diventato molto di pi\u00f9, quasi un segno di riconoscimento e di distinzione, una sorta di attrattiva per il pubblico. Avrebbe dovuto creare un ghetto per le pubblicazioni musicali, invece ebbe l'effetto opposto, rendendole pi\u00f9 appetibili.\nI Foo Fighters hanno reinterpretato \"Darling Nikki\", creandone un'ottima versione che si fece strada solo alla radio su esplicita richiesta di Prince. Tra gli artisti che si sono cimentati nell'impresa di riproporre la canzone figura anche l'attrice e modella Rebecca Romijn. Nel 1985, ancora prima che scemasse l'eco del successo di \"Purple Rain\", Prince lanci\u00f2 sul mercato il suo nuovo lavoro, \"Around the World in a Day\". Il disco \u00e8 caratterizzato dalla forte influenza dei Beatles, chiaramente riscontrabile in brani come \"Paisley Park\" e \"Raspberry Beret\", uno dei singoli di maggior successo di Prince. Assieme ad un altro pezzo leggendario quale Kiss, Raspberry Beret \u00e8 uno dei brani di Prince tra i pi\u00f9 reinterpretati da altri artisti. \"Around the World in a Day\" non inizia dove \"Purple Rain\" era finito, anzi scopre suoni e melodie diverse, strizzando l'occhio all'Inghilterra ed all'oriente. Se l'album precedente era impermeato di sonorit\u00e0 rock e con un \"colore prevalente\", il viola, \"Around the World in a Day\" \u00e8 un album dai mille colori e chiaramente pop.\nL'anno successivo, nel 1986, Prince esce nuovamente con un film e un album, Parade di cui \u00e8 la colonna sonora. Mentre la parte musicale, ovvero l'album, riscuote un ottimo riscontro da parte di critica e pubblico, il film \u00e8 un disastro. Sbeffeggiato nelle recensioni e ignorato dal pubblico, \"Under the Cherry Moon\" fa incetta di Razzie Awards: con ben otto nomination riceve il premio come peggiore interpretazione, peggiore regia e peggior canzone originale dell'anno.\n\"Parade\" vede la conclusione del lungo sodalizio di Prince con i Revolution, in particolare con Wendy Melvoin e Lisa Coleman, con cui sembrano essere emerse grosse discordie personali dopo la relazione di Prince con Susannah Melvoin, la sorella di Wendy. Tuttavia una parte della band rimarr\u00e0 al fianco del folletto di Minneapolis: mentre Bobby Z. viene sostituito da Sheila E., la sezione fiati (Eric Leeds e Atlanta Bliss), il chitarrista Miko Weaver nonch\u00e9 il fido Matt \"Dr\" Fink collaboreranno anche nei lavori successivi.\nIl leggendario trombettista statunitense Miles Davis, nato nel 1926, tribut\u00f2 pi\u00f9 volte omaggio a Prince, chiamandolo il nuovo Duke Ellington ed ispirandosi apertamente alla sua musica. Il paragone con Duke Ellington non venne mai digerito da Wynton Marsalis. Le collaborazioni fra Prince e Miles Davis furono numerose. Prince prepar\u00f2 il brano \"Can I play with U?\" [posso suonare con te?] per poi farlo avere a Miles che ci registr\u00f2 sopra prima di rimandarlo a Prince. Quel brano poi fin\u00ec con il titolo \"Red Riding Hood\" registrato nel febbraio del 1987 a Paisley Park, nella sessione comunemente conosciuta come \"Crucial\". Altri sono stati gli incroci di Prince e Miles Davis, l'ultimo brano del secondo disco di \"Sign o' the times\" \u2013 \"Adore\" \u2013 contiene una parte di tromba che si disse per anni fosse suonata da Miles Davis senza essere presente nei crediti del disco.\nIn compenso, per\u00f2, si dice che Miles Davis registr\u00f2 un brano di Prince che poi comparve sull'album \"Amandla\" del 1989, anche se venne accreditato a Marcus Miller, ma secondo altri sarebbe in origine il brano \"The H Man\" presente nella sessione di \"Crucial\". il brano \"Crucial\" venne poi pubblicato su \"Crystal Ball\", la prima raccolta autorizzata di outtakes di Prince. Miles Davis fece un'apparizione anche sul brano \"10 1/2\" dei \"Madhouse\", la band funky jazz strumentale che accompagnava Prince nei tour dal vivo, i cui musicisti erano lo stesso Prince ed il resto delle persone che suonavano allora con lui. Anche Chaka Khan ospit\u00f2 una collaborazione di Prince e Miles Davis nel suo \"Sticky Wicked\". Mentre Prince fin\u00ec su un bootleg di Miles Davis con il brano \"Penetration\". Prince, nel suo lavoro firmato con il simbolo 0(+&gt;, \"Rave un2 the joy fantastic\" del \"1999\", annunciava un paio di novit\u00e0, un nuovo produttore ed un brano dedicato a Miles Davis, alla fine il nuovo produttore era Prince che si riprendeva il proprio nome e il brano dedicato a Miles Davis erano un paio di secondi di silenzio in ricordo del grande musicista.\nIn occasione dell'uscita di \"Sign o' the Times\" Prince decide di venire per la prima volta in Italia. Sar\u00e0 per quattro sere, dal 7 all'11 giugno 1987, al PalaTrussardi di Milano. Il concerto fu un successo. Nei libretti che accompagnavano i dischi di Prince degli anni ottanta, ed anche al termine dei suoi film, si poteva leggere la frase \"May U Live 2 See The Dawn\" (tu possa vivere per vedere l'alba). La frase, nella tradizione dell'epoca, dava spazio a diverse interpretazioni, dal disco al film, fino a quando venne in parte chiarita intorno al 1989 quando si sparse la notizia di un musical intitolato \"The Dawn\". Musical che non vide mai la luce. Per breve tempo, successivamente, uno dei siti ufficiali di Prince divenne www.thedawn.com.\nNel Natale del 1987 la Warner avrebbe dovuto immettere sul mercato \"The Black Album\", un nuovo disco il cui artista doveva rimanere ignoto. A qualche settimana dalla sua distribuzione, per\u00f2, il disco venne ritirato e le sue copie mandate al macero. Al riguardo esistono diverse versioni della successione dei fatti: secondo alcuni sembra che Prince non fosse soddisfatto del risultato artistico dell'opera, altri ritengono che Prince fosse snobbato dalla Warner Bros., che prefer\u00ec seguire la pubblicazione di un remix di Madonna e altri ancora che fosse infastidito dalla fuga di notizie circa la titolarit\u00e0 dell'opera. Altre voci sostengono, tuttavia, che sia stata un'operazione di pura promozione commerciale. Ad ogni modo una serie di copie destinate alle radio, meno di venti, furono salvate dal macero e vendute. L'esistenza di quelle copie \u00e8 sufficiente per poter affermare che \"The Black Album\" \u00e8 un disco ufficiale del 1987. Quelle copie, e soltanto quelle, costituiscono la prima edizione ufficiale dell'album. L'ultima notizia riguardo alla messa all'asta di uno dei tredici o quattordici dischi originali di \"The Black Album\" risale al 1992, quando un collezionista inglese lo acquist\u00f2 per 11000 sterline.\n\"The Black Album\" verr\u00e0 definitivamente pubblicato nel 1993, disperdendo quell'alone di mistero e favola che gli aleggiava intorno. Musicalmente \u00e8 un lavoro omogeneo, dedicato alle discoteche. Nel brano \"Cindy C.\" si fa riferimento alla modella americana Cindy Crawford. In alcuni brani pi\u00f9 dark Prince sembra volere mettere in confronto il \"Black Album\" con il successivo \"Lovesexy\", ben pi\u00f9 solare, come in un unico EP. I due lavori, comunque, chiudono la prima parte della vita artistica di Prince, quella che l'aveva portato sul gradino pi\u00f9 alto della fama. Il tour europeo di Lovesexy si svolge dall'8 luglio al 9 settembre 1988. Le trentadue date europee segnano un incredibile successo per Prince, pi\u00f9 di mezzo milione di spettatori in totale. Nell'estate 1988 Prince torna a suonare a Milano. Dal 15 al 20 luglio 1988 sar\u00e0 ancora al PalaTrussardi e, dato il grande successo italiano, aggiunger\u00e0 una tappa a Modena il 3 di settembre dello stesso anno.\nPochi giorni dopo la fine del tour europeo, Prince inizia, il 14 settembre, un tour americano con due concerti a Minneapolis. L'atmosfera statunitense \u00e8 per\u00f2 molto meno eccitata che in Europa, e diversi spettacoli non fanno segnare il tutto esaurito. Il tour terminer\u00e0 il 29 novembre 1988, raccogliendo in totale circa 600.000 persone. Tuttavia, a causa dei costi di produzione molto elevati, relativi, tra gli altri, al montaggio ed il trasporto della scena circolare, e delle arene mezze vuote, sar\u00e0 un tour in perdita per Prince. Per questo motivo \u00e8 previsto un tour giapponese all'inizio del 1989, che rischia di venire cancellato a causa dell'impazienza di Prince di lavorare sul progetto \"Batman\". Sar\u00e0 il suo staff a convincerlo a continuare i concerti, con il tour giapponese dall'1 al 13 febbraio, e a compensare in parte le perdite del tour americano.\nIl regista Tim Burton gli chiese infatti di registrare alcune canzoni per l'adattamento live-action di Batman. Prince ha prodotto un intero album di nove tracce che la Warner Bros. ha pubblicato in data 20 giugno 1989. \"Batman\" ha raggiunto la posizione numero 1 della Billboard 200, vendendo 4,3 milioni di copie. Il singolo \"Batdance\" arriv\u00f2 in cima alla \"Billboard Hot 100\" e \"Billboard R&amp;B\".\nNel 1989, Prince collabora con Madonna nell'album \"Like a Prayer\", scrivendo e incidendo con lei il duetto \"Love Song\". Suona, non accreditato, la chitarra elettrica in diversi brani del disco come \"Like a Prayer\", \"Keep It Together\" e \"Act of Contrition\". Era previsto anche un progetto per la realizzazione di un musical a quattro mani mai realizzato (il copione, dopo molte rielaborazioni, sar\u00e0 quello di \"Graffiti Bridge\"), a causa dell'incrinarsi del loro rapporto. I due che vissero un breve flirt nel 1985, non si sono parlati per vent'anni, riconciliandosi solo nel 2011. Prince ha infatti dichiarato il 21 maggio 2013 in un'intervista a \"Billboard\" che Madonna \u00e8 stata una delle cause dei suoi problemi con la Warner: \"Lei veniva strapagata godendosi la promozione ma noi facevamo il lavoro sporco, vendevamo pi\u00f9 dischi e pi\u00f9 concerti all'estero ma, chiss\u00e0 perch\u00e9 lei era quella maggiormente sotto i riflettori\".\nAnni novanta.\nNel 1990 Prince decide di riportare in vita \"The Kid\", il protagonista di \"Purple Rain\", in un nuovo film intitolato \"Graffiti Bridge\". Il lavoro \u00e8 un disastro assoluto di critica (cinque nomination ai \"Razzie Awards\") e pubblico (fu ritirato dalle sale americane dopo soli trenta giorni). In Italia non venne neppure programmato nelle sale cinematografiche, uscendo solo successivamente in home video. Al contrario, la musica \u00e8 densa di novit\u00e0 ed alcuni brani di quel periodo rimangono a lungo nel repertorio live di Prince, come ad esempio \"The Question of U\" e \"Joy in Repetition\". Sia il film che la musica vedono il ritorno sulle scene dei \"Time\", la band di Morris Day, che, al contrario di Prince, riesce ancora a far divertire il pubblico nei brevi momenti che Prince gli dedica nel film. Nell'estate del 1990, Prince riparte in tour e decide di tornare in Italia con un tour organizzato dalla Avantgarde e Francesco Sanavio (Illuminato iniziative). I suoi concerti prevedono quattro tappe a Roma il 17 luglio, a Cava de' Tirreni il 18, seguite da Torino e Udine.\nDopo le prime due, che non danno i risultati di pubblico sperati, Prince decide di lasciare l'Italia per la Spagna senza onorare il contratto. Pochi giorni dopo il tribunale di Venezia concede alla societ\u00e0 Avantgarde il sequestro cautelativo dei beni di Prince fino a 1 miliardo e 650 milioni. Nel 1997, con sentenza definitiva, il tribunale condanna Prince al pagamento di 850 milioni di lire pi\u00f9 spese e interessi. Prince nel 1992, poco prima della pubblicazione di \"Diamonds and Pearls\" firma con la Warner Bros. un contratto da 100 milioni di dollari, che avrebbe dovuto comprendere la pubblicazione di ben otto lavori e la posizione di vicepresidente del colosso americano. Secondo alcune voci Prince stesso, poco tempo dopo la firma del contratto, torn\u00f2 alla Warner Bros. per consegnare gli otto lavori richiesti e per manifestare la propria intenzione di lasciare la major discografica.\nComunque sia, \u00e8 proprio in questo periodo che Prince inizia a scalpitare per avere maggiore autonomia nella gestione della propria musica. Nella realt\u00e0 la Warner Bros. \u00e8 sempre stata molto disponibile ad accontentare tutti i desideri di Prince, sostenendo un artista dal talento non comune, ma anche irrequieto come pochi. Da un altro punto di vista deve essere specificato che, a causa di un cavillo contrattuale, Prince non \u00e8 proprietario dei master delle sue registrazioni del periodo relativo alla Warner Bros. e che il suo nome di battesimo Prince \u00e8 stato fino alla fine del 1999 un marchio registrato e di propriet\u00e0 della Warner Bros. stessa obbligandolo, cos\u00ec, a cambiare nome per continuare ad incidere dischi in proprio.\n\u00c8 infatti con l'album \"Love Symbol Album\" del 1992 che si conclude di fatto la vita di un artista dal nome Prince. Un musicista che, unico caso, vinse un premio come l'artista pi\u00f9 influente della musica degli anni ottanta. Uno dei pochi a meritare giovanissimo le attenzioni di una \"major\" della discografia, la Warner Bros., ottenendo l'autorizzazione a produrre in completa indipendenza la maggior parte del suo materiale. E proprio il simbolo che accompagner\u00e0 il suo successivo lavoro diventer\u00e0 il suo nome. Il lavoro del 1994 \"Come\" sar\u00e0 accompagnato da un sottotitolo a parere di molti inquietante, ovvero l'anno di nascita e di morte dell'artista Prince. Sulla spinta dei fan e della stampa, e dopo alterne vicende, Prince decide che il simbolo potr\u00e0 essere interpretato con il nome di \"The Artist Formerly Known As Prince\" (o \"TAFKAP\") e poi semplicemente come \"The Artist\".\nMentre continua la battaglia con la Warner Bros., Prince ottiene un effetto probabilmente indesiderato dalle proprie scelte. Il logo prima e il nome poi, vengono presi di mira per facili giochi di parole e sbeffeggiati dai media. L'ironia che lo circonda, per\u00f2, non influenza la qualit\u00e0 dei lavori successivi di Prince; lavori, che, in ogni caso, rimangono sempre di grande fattura. Nel 1992 Prince pubblica un album che ha come titolo un simbolo. L'evoluzione grafica di un logo gi\u00e0 presente da tempo nelle pubblicazioni di Prince: il risultato di un incrocio, rielaborato con delle forme pi\u00f9 morbide e sinuose, tra il simbolo del sesso maschile () e del sesso femminile (). L'album, comunemente riconosciuto come il Love Symbol Album \u00e8 di fatto un concept album e prova a raccontare con una cronistoria la nascita della relazione tra Prince e Mayte, nella finzione una giovane principessa egiziana di sedici anni. \u00c8 questo lavoro che segna l'entrata nella vita di Prince di Mayte Garcia, la portoricana che, incontrata durante un tour europeo, diventer\u00e0 in un primo momento la nuova ballerina/cantante della sua band NPG e, successivamente, la sua compagna (pi\u00f9 tardi ancora sua moglie).\nMusicalmente questo lavoro \u00e8 sopra la media delle opere anni Novanta di Prince, per impegno, per qualit\u00e0 dei brani e per qualit\u00e0 dei musicisti. Tra la perle \u00e8 giusto segnalare \"Sexy Mf\", \"Damn U\", \"The Continental\", \"7\" e l'omaggio - non accreditato ma chiarissimo - che Prince fa ai Queen in \"3 Chains O' Gold\". Questo lavoro segna, allo stesso tempo, il primo tentativo di Prince di rifare s\u00e9 stesso, ripercorrendo quello stereotipo giornalistico che, fin dall'inizio, lo vedeva come un musicista a 360 gradi, capace di maneggiare qualsiasi strumento o stile musicale. Questa scelta porta Prince ad alcune interpretazioni sterili di stili contemporanei, come la techno \"I Wanna Melt with U\" o il pezzo funky \"The Max\", che lasciano con la bocca asciutta l'ascoltatore. Al contrario, per fare le cose in grande, Prince ospita una giovane e prorompente fanciulla Carmen Electra, allora presentata come ballerina/rap per e non ancora presenza fissa delle pubblicazioni erotiche di Playboy; Carmen Electra esegue un sensuale rap, discretamente vietato ai minori, al termine del brano \"The Continental\" e far\u00e0 pi\u00f9 di una partecipazione durante il conseguente tour americano di Prince.\nAnche l'attrice Kirstie Alley \u00e8 presente in un paio di tracce in questo lavoro. Kirstie Alley \u00e8 \"Vanessa Bartholomew\", una giornalista di gossip molto intraprendente, che obbligher\u00e0, alla fine del lavoro, Prince a raccontare la propria vita ed \u00e8 proprio in questo brano che chiude il CD, \"The Sacrifice of Victor\", che Prince inizier\u00e0 a far capire l'ennesimo colpo di scena della sua carriera artistica, ovvero il cambio del nome d'arte. \"Gotta keep on walking down this road - gonna reach my destination, yeah My name will be Victor\" (devo continuare a camminare per questa strada - fino a quando raggiunger\u00f2 la mia destinazione. Il mio nome sar\u00e0 Victor). Nel 1993 Prince permette di pubblicare la prima raccolta di canzoni. Due CD densi di musica, acquistabili anche singolarmente, pi\u00f9 un terzo CD di b-side, in aggiunta alla confezione completa. Pare che Prince abbia scritto nel tempo e mai pubblicato un immenso archivio di canzoni, riconosciuto con il nome di \"The Vault\" (la cassaforte). Nello stesso anno registra in singola sessione un live in studio dal titolo \"The Undertaker\", che non viene pubblicato su CD ma solo su videocassetta VHS e Laserdisc.\n\"The Vault\" presumibilmente contiene svariate centinaia di brani, registrazioni, spartiti e altri \"media\", almeno 14 album completi e finiti, oltre a circa 50 videoclip musicali completamente prodotti. Ecco cosa ne pensa Alan Leeds, collaboratore di Prince dal 1983 al 1992 e che scrisse le note interne alla copertina della raccolta \"The Hits\".\nNel 1994 Prince pubblica, finalmente in accordo con la Warner Bros., un breve ma denso CD intitolato \"Come\", con la foto di copertina scattata ai piedi della Sagrada Fam\u00edlia di Barcellona. Qui Prince parla di sesso in tutte le sue forme (dai rapporti orali al sesso pi\u00f9 estremo), ed inserisce i gemiti di una donna mentre ha un orgasmo, confrontandola musicalmente con il suono della sua chitarra elettrica, in perfetto stile Jimi Hendrix. \"Come\" rimane un lavoro piacevole e raramente noioso. Finalmente Prince suona senza preoccuparsi di piacere a qualcuno. Il primo brano, che d\u00e0 il titolo al CD, \u00e8 davvero una suite erotica di pi\u00f9 di dieci minuti, dedicata senza soluzione di continuit\u00e0 al sesso orale. \"Come\" sfocer\u00e0 al termine nel brano \"Space\", uno dei singoli-promo estratti per le radio, rigorosamente privi di videoclip promozionale, che rappresenta la sua necessit\u00e0 di estraniarsi dalle questioni con la casa discografica, che lentamente stanno tirando verso il basso la sua musica. \"Pheremone\" vede il protagonista nelle parti di un voyeur che osserva un rapporto sadomaso che si consuma tra due amanti. Una versione strumentale di quest'ultimo brano venne usata dal canale televisivo BET come sigla del programma \"Video Lp\".\n\"I'll do anything\" \u00e8 un film con Nick Nolte del 1994 che all'inizio doveva essere un musical con le canzoni di Prince. Dopo un primo test di proiezione, le canzoni di Prince furono tolte dalla versione finale. Cos\u00ec si concluse anche l'idea del musical. Alcuni di questi brani finirono nell'album \"The vault\", pubblicato dalla Warner Bros., a conclusione del contratto con Prince. Altri brani finirono in bootleg e si fanno notare perch\u00e9 dotati di un'ottima vena jazz/fusion/pop con la quale Prince pensava di affrescare il film. Il 1996, con la pubblicazione di \"Chaos and Disorder\", una raccolta di canzoni mai pubblicate, segna finalmente il divorzio dal colosso discografico Warner Bros. Nei primi brani Prince parte con alcune canzoni rock di discreta fattura, fino ad arrivare alla breve, ma densa, \"Zannalee\", da quel momento in avanti, per\u00f2, il lavoro \u00e8 noioso, non ispirato. Le voci che si rincorrono sembrano inizialmente confermare la presenza di Lenny Kravitz a collaborare con Prince, ma si tratta solo di voci, nonostante gli ottimi rapporti che intercorrono tra i due musicisti. Curiosit\u00e0: se il primo brano di Prince per la Warner Music era \"For you\" (per te), l'ultimo sar\u00e0 \"Had U\" (ti avevo).\nIl triplo \"Emancipation\" del 1996 \u00e8 realizzato da Prince e distribuito dalla EMI. In quest'ultimo lavoro Prince pubblica, finalmente, tutti i brani che la Warner non ha mai voluto prendere in considerazione prima della fine del rapporto. Nei testi parla della sua relazione con Mayte Garcia, sua moglie dal 14 febbraio 1996, e del loro figlio in arrivo - nato nell'ottobre del 1996 con una rara malattia, detta sindrome di Pfeiffer - che non riuscir\u00e0 a respirare senza l'aiuto di un ventilatore e morir\u00e0 pochi giorni dopo. Prince utilizza una registrazione del battito del cuore del piccolo all'interno del brano \"Sex in the summer\". Tra il 1997 e il 1998 esce, acquistabile inizialmente solo via internet, \"Crystal Ball\", triplo CD di outtake, remix ed inediti. Uscito in versione a tre, quattro e cinque CD, la versione pi\u00f9 estesa del cofanetto conteneva, oltre ai tre CD di inediti, un nuovo disco acustico intitolato \"The Truth\" e un balletto sinfonico intitolato \"Kamasutra\" (quest'ultimo precedentemente uscito in cassetta).\nL'album successivo, \"Newpower Soul\", firmato dai New Power Generation, ma di fatto un lavoro di Prince, esce per la casa discografica EMI corredato da una traccia nascosta: \"Wasted Kisses\", una canzone dolcissima e straziante, dedicata al figlio morto. \u00c8 il brano numero '49', che non viene citato nelle note di copertina, ma solo in una delle pitture presenti nel booklet, e che si pu\u00f2 ascoltare solo dopo alcuni interminabili minuti di attesa dalla fine dell'ultima traccia 'ufficiale'. \"New Power Soul\" \u00e8 un lavoro \"malato\", cos\u00ec come lo descrive Prince stesso durante un'intervista con la Spice Girl Mel B. ma denso di riferimenti. Nel primo brano, intitolato come il CD, Prince insegue lo stile anni settanta di Stevie Wonder. Nella ballata \"Until u're in my arms again\" Prince si confronta con le canzoni disneyane. In \"Come on\", questa volta aiutato da un video, \u00e8 il pi\u00f9 classico dei funky a prendere il sopravvento.\nAlla fine del 1998, Prince prova a riunire i Revolution con l'obiettivo di produrre il lavoro \"Roadhouse Garden\". Il progetto non ha successo e non vedr\u00e0 mai la luce. Ad una domanda che chieder\u00e0 la ragione di questo fallimento, Prince, sul proprio sito di allora, risponder\u00e0: \"chiedete a Wendy &amp; Lisa\". Alla fine degli anni novanta, Prince comincia a pensare di registrare nuovamente tutti i suoi successi, con l'obiettivo di far uscire definitivamente il suo passato dall'influenza della Warner Bros. Ma il progetto rimane ad uno stadio iniziale, solo nel 1999 Prince pubblicher\u00e0 \"1999 The New Master\", un EP contenente 7 nuove versioni del suo successo \"1999\", al cui lavoro parteciperanno Rosie Gaines, Doug E. Fresh e la giovane e non ancora famosa Rosario Dawson.\nAnni duemila.\nNello stesso periodo, ritorna in studio per realizzare un nuovo lavoro, Rave Un2 the Joy Fantastic, dove ospiter\u00e0 diversi musicisti come Gwen Stefani, Eve, Sheryl Crow, Ani DiFranco e Maceo Parker. Per l'album Prince collabora nella distribuzione con la Arista di Clive Davis, lo stesso che aveva segnato con successo il ritorno di Carlos Santana poco tempo prima. Il Principe di Minneapolis, per andare contro il sistema, distribuir\u00e0 solo attraverso il suo sito \"Rave IN2 the Joy Fantastic\" una nuova versione del precedente lavoro, arricchito nei brani, mix e foto.\nNel frattempo Prince fa sapere di essere diventato vegetariano e di essersi convertito ai Testimoni di Geova. Con tale cambiamento, Prince ha completamente ripulito i propri testi da tutte quelle parole spinte che fino a poco tempo prima lo contraddistinguevano. Il 16 ottobre 2001 viene reso disponibile per il download sulla piattaforma online dell'NPG Music Club \"The Rainbow Children\", 24\u00ba album in studio dell'artista che per l'occasione riprende a farsi chiamare Prince. Il lavoro viene presentato come singole file audio senza interruzioni. Lontano dal grande mercato discografico, \u00e8 un album intriso di religione, ma un vero gioiello di musica black, jazz e funk. Con questo lavoro Prince sembra far svoltare definitivamente la carriera verso ambienti pi\u00f9 jazz e intimi, dove la musica esce dal cuore dei musicisti e non dal computer. Dopo la pubblicazione riservata agli iscritti del club dal 20 novembre 2001 l'album viene distribuito anche nei canali tradizionali, due anni dopo il suo precedente album in studio Rave Un2 The Joy Fantastic e cinque mesi dopo la compilation The Very Best Of Prince. Il lavoro \u00e8 stato presentato per la prima volta in anteprima durante il festival \"Celebration\" presso i Paisley Park Studios nel giugno 2001 con Prince stesso seduto tra il pubblico per ascoltare il feedback del pubblico dopo la riproduzione dell'album. L'album \u00e8 stato distribuito in tutto il mondo dall'etichetta indipendente Redline Entertainment.\nA dicembre del 2002 Prince rende disponibile anche nei canali distributivi classici il suo primo album dal vivo, One Nite Alone ... Live!. Sono messi al bando computer e gran parte del concerto viene suonato in presa diretta. Oltre ai due CD registrati dal vivo, il box include anche un CD di un \"aftershow\", le esibizioni notturne realizzate in piccoli locali o discoteche che da sempre sono il momento in cui Prince pu\u00f2 sviluppare gran parte della sua creativit\u00e0. Nel 2002, in seguito all'iscrizione al sito di Prince per 100$, ogni membro avrebbe dovuto ricevere un lavoro chiamato \"Xenophobia\", formato da quattro CD. Ma il progetto non venne alla luce, cos\u00ec Prince decise di spedire agli iscritti questo triplo CD unito al suo CD acustico al piano \"One nite alone\".\nPer lungo tempo Prince aveva accarezzato l'idea di entrare nel mondo del funky/jazz strumentale. Prima con il progetto Madhouse, poi con le collaborazioni eccellenti tipo Miles Davis. Il 1\u00ba gennaio 2003 e distribuito solo attraverso il sito in formato MP3, vede la luce un lavoro completo dal titolo \"Xpectation\" realizzato con l'aiuto di Candy Dulfer al sax, Rhonda Smith al basso e John Blackwell alla batteria. Tutti i brani sono intitolati con la lettera iniziale X: Xhalation, Xcogitate, Xemplify, Xpectation, Xotica, Xogenous, Xpand, Xosphere, Xpedition. Prince, tranne una piccola esibizione alla chitarra, terr\u00e0 sempre le mani sul piano elettrico Rhodes. La novit\u00e0 di questo lavoro \u00e8 la violinista Vanessa Mae, che con abilit\u00e0 e talento regala alcuni momenti di vera emozione, toccando ambiti e suoni non sempre vicini al mondo di Prince. Il progetto inizialmente doveva chiamarsi \"Xenophobia\", ma il brano che avrebbe dato il titolo al lavoro \u00e8 stato invece inserito come terza traccia del primo album dal vivo di Prince, One Nite Alone ... Live! (insieme a Extraordinary, Avalanche, Family Name, Raspberry Beret, The Everlasting Now, I Wanna B Ur Lover, Diamonds &amp; Pearls, The Beautiful Ones, Nothing Compares 2 U e How Come U Don't Call Me Anymore dallo stesso show) inviato ai membri del suo fan club a partire dal 24 novembre 2002. Un breve demo della versione in studio del brano \u00e8 stata trasmessa in streaming sul sito web di NPG Music Club nel 2001. Una versione live alternativa sempre dello stesso brano era stata inclusa anche sei mesi prima (maggio 2002) nel singolo promozionale One Nite Alone ... Live EP, che \u00e8 stato inviato alle stazioni radio negli Stati Uniti per supportare il tour One Nite Alone ... Tour.\nEsce a met\u00e0 luglio 2003 \"News\", un nuovo disco di Prince completamente strumentale. Questa la frase che accompagna la vendita: \u00abThis collection of xciting instrumentals recorded live at Paisley Park flow from one genre 2 another in a breathtaking 56-minute xperience. Featuring Rhonda Smith, John Blackwell, Renato Neto, Eric Leeds and Prince\u00bb (\"\u00abQuesta raccolta di emozionanti brani strumentali registrato dal vivo al Paisley Park oscilla da un genere all'altro per 56 minuti di esperienza mozzafiato. Con Rhonda Smith, John Blackwell, Renato Neto, Eric Leeds e Prince\u00bb\"). L'album contiene solo quattro brani: \"North\", \"East\", \"West\" e \"South\", di circa 14 minuti ciascuno. \u00c8 l'ennesimo esperimento di Prince che ancora una volta segue il proprio istinto piuttosto che dedicarsi a ci\u00f2 che il grande pubblico si aspetta da lui. Il risultato non \u00e8 uniforme. Il lavoro, a volte intrigante e a volte noioso, finisce per essere l'ultimo atto su CD della band che l'aveva accompagnato nell'ultimo periodo. In ogni caso \"News\" si guadagna una nomination l'anno successivo ai Grammy Awards, forse non per suoi meriti, ma grazie al ritorno di Prince nel mainstream del showbiz americano in seguito ai vent'anni di \"Purple Rain\".\nIl 15 marzo 2004 Prince entra nella Rock and Roll Hall of Fame. Alicia Keys l'ha presentato cos\u00ec: \u00abCi sono molti re. Re Enrico VIII, Re Salomone, Re Tut, Re James, King Kong e i three kings. Ma c'\u00e8 solo un \"Prince\".\u00bb E lui, ringraziando, ha detto: \u00abDa giovane facevo di tutto per mantenere la mia libert\u00e0. Mi ero imbarcato in un viaggio molto pi\u00f9 affascinante di ci\u00f2 che potevo immaginarmi. Ma senza una guida spirituale, tale libert\u00e0 pu\u00f2 portare ad un declino spirituale. Un vero amico o un mentore non pu\u00f2 essere il tuo stipendio.\u00bb E ancora \u00abAll'inizio della mia carriera la mia preoccupazione principale era la libert\u00e0, libert\u00e0 di suonare tutti gli strumenti, libert\u00e0 di dire ci\u00f2 che volevo. La Warner, dopo un po' di discussione, mi diede questa libert\u00e0 e io li ringrazio per questo.\u00bb. Prince si \u00e8 poi unito a Tom Petty e Jeffy Lynne per suonare un assolo in \"While my guitar gently weeps\" di George Harrison. Dopo lo show, Prince suonava alle 3 di notte di fronte ad Anita Baker, Alicia Keys e Chris Rock.\nSfruttando a dovere il ventennale del suo successo mondiale \"Purple Rain\" Prince torna nel 2004 a donarsi al grande pubblico grazie ad un nuovissimo lavoro \"Musicology\", che ottiene un buon riscontro di pubblico e vendite sia in Europa che in America, e ad un tour americano memorabile. Originale \u00e8 stata la trovata che gli ha consentito di raggiungere i 3 milioni di copie di vendite negli Stati Uniti: aumentare di 10 dollari il costo del singolo biglietto dei suoi concerti e consegnare in cambio una copia dell'album. \"Musicology\" apre un nuovo capitolo nella storia musicale di Prince, il quale torna a suonare quasi tutti gli strumenti e scrive canzoni orecchiabili, ricercate, anche se al limite del commerciale. Senza grosse novit\u00e0 \"Musicology\" \u00e8 un ottimo lavoro, con alcuni spunti notevoli come \"Call my name\", \"If Eye Was the Man in Ur Life\" e \"Illusion, Coma, Pimp &amp; Circumstance\". Da \"Musicology\" saranno realizzati tre video, la \"title track\" \"Musicology\", \"Call my name\" e \"Cinnamon girl\". Quest'ultimo, con protagonista l'attrice Keisha Castle-Hughes, \u00e8 caratterizzato da una sceneggiatura che creer\u00e0 non poche polemiche, in quanto cercher\u00e0 di dare una propria interpretazione negativa dell'utilizzo della guerra preventiva degli Usa contro i terroristi musulmani.\nIn \"Musicology\" c'\u00e8 una traccia del suo rapporto con l'italo-canadese Manuela Testolini; infatti contiene il seguente testo, infilato tra i brani \"What U Want Me 2 Do\" e \"The Marrying Kind\" letto da una donna di passaggio, identificata come Ornella Bonaccorsi, in italiano: \"non preoccuparti per me, io... sto bene... anche senza di lui - sono arrivata in questo mondo da sola - sono arrivato cos\u00ec - ma non voglio lasciarlo - perch\u00e9... perch\u00e9 gli uomini non ci amano? - cos\u00ec, solo cos\u00ec come noi ci meritiamo\". Nel mese di settembre 2005 decide di fare qualcosa per la tragedia che ha colpito gli Stati Uniti e New Orleans durante l'estate. Prince durante una seduta notturna nei propri studi e con l'ispirazione del brano dei Sade, \"The Sweetest Taboo\", realizza un nuovissimo brano. Il titolo \u00e8 \"S.S.T.\", seguito da un'estensione strumentale chiamata \"Brand New Orleans\" viene messo in vendita solo nel suo sito www.npgmusicclub.com. Ad un primo ascolto, il brano \u00e8 una canzone semplice, con pochi arrangiamenti e molta emozione nelle note.\nLa chitarra - per fortuna - \u00e8 la protagonista, ma \u00e8 soprattutto nello strumentale successivo che Prince si sfoga. E racconta in note e riff ci\u00f2 che la visione delle immagini gli ha procurato. Un prodotto confezionato in fretta, ma denso di sentimenti. Un must per i fan sfegatati, una curiosit\u00e0 per il resto delle persone. Per i pi\u00f9 attenti potrebbe essere l'anteprima dello stile prossimo di Prince. Questo il messaggio che gli iscritti al www.npgmusicclub.com hanno ricevuto il 3 settembre: \"Assicurati di cercare \"SST\", il nuovo cybersingolo di Prince. Ora disponibile nel Musicology Download Store. Osservando in tiv\u00f9 le conseguenze dell'ira dell'uragano Katrina, il brano dei Sade \"The Sweetest Taboo\" continuava a suonare. Dopodich\u00e9 Prince ha scritto \"SST\" venerd\u00ec mattina, il due settembre, dopo essere rimasto sveglio tutta la notte. Lui canta e suona tutti gli strumenti. \"Brand New Orleans\" \u00e8 la estensione musicale alla fine di \"SST\". Ancora una volta tutti gli strumenti sono suonati da Prince. Giusto una piccola cosa per portare via la tristezza. L'intero incasso dalla vendita del cybersingolo andr\u00e0 in sostentamento per l'uragano.\"\nIl 21 marzo 2006 viene pubblicato, questa volta da parte della etichetta Motown, Universal Records, il nuovo lavoro di Prince \"3121\". Preceduto nel mese di dicembre dal singolo \"Te amo corazon\" che verr\u00e0 accompagnato da un video diretto dall'attrice Salma Hayek e girato in Marocco. Il titolo del CD \"3121\" rappresenta la data di pubblicazione dove 3 \u00e8 il mese di marzo e 21 il giorno. Per qualche tempo gira anche la voce che fosse l'indirizzo dell'abitazione di Prince a Los Angeles, ma in realt\u00e0 in California Prince sembra essere domiciliato da tutt'altra parte (1235 Sierra Alta Way). Sulla scia del successo raggiunto grazie alla politica di marketing di \"Musicology\", dove veniva distribuita una copia gratuita del CD ai concerti, Prince tenta questa volta la strada del concorso; infatti ogni copia di 3121 venduta parteciper\u00e0 all'estrazione di un biglietto per un concerto privato di Prince; concerto che si terr\u00e0 proprio nell'abitazione di Los Angeles, rinominata 3121. \"3121\", non adeguatamente supportato da un tour promozionale, ma solo da sporadiche presenze in televisione, non avr\u00e0 vita facile. Immediatamente \"3121\" raggiunger\u00e0 la prima posizione delle classifiche, confermando il rinato interesse del pubblico americano per Prince, ma dopo poco lotter\u00e0 per rimanere nei primi 20.\nArtisticamente, per\u00f2, Prince in \"3121\" sforna alcuni gioielli che avrebbe dovuto tenere nel cassetto per aspettare la compagnia di altre canzoni pi\u00f9 ispirate. \u00c8 infatti in \"Incense and candles\", \"Love\", \"Fury\", \"The Word\" e \"The Dance\", dove Prince utilizza il proprio talento con l'obiettivo di scrivere una bella canzone, senza pensare a secondi fini. Parte del pubblico, per\u00f2, si trova ancora una volta spaesato all'ascolto globale di \"3121\". Il cupo funky di \"3121\", circondato da un testo banale che insegue il solito \"fare festa\" gi\u00e0 sentito in 1999, nonostante l'indubbia originalit\u00e0 non sfonda; e si finisce nell'ennesimo tentativo di emulare James Brown in \"Get on the boat\", passando da uno sfortunato tentativo di hit come \"Black Sweat\", simile nella ritmica e nel falsetto a \"Kiss\", e sforando nel gi\u00e0 sentito blues di \"Satisfied\". Nel mese di luglio 2006, dopo l'annuncio del divorzio dalla seconda moglie canadese di origine italiana Manuela Testolini, Prince chiude anche il proprio sito www.npgmusicclub.com a causa di problemi di marchi registrati. Nel mese di ottobre, dopo le insistenti notizie che lo vedono protagonista di uno spettacolo al Rio Hotel di Las Vegas, Prince riapre in qualche maniera il sito 3121.com, riportando un'immagine che mostra lo skyline dell'hotel della capitale dell'azzardo americana.\nIl 29 settembre 2006 Prince \u00e8 ospite della sfilata milanese di Donatella Versace per la quale realizza una speciale colonna sonora, contenente i brani \"Lolita\", \"Black Sweat\", \"Kiss\" e \"Shhh!\". La sera stessa, sempre a Milano, Prince ha suonato per i Versace in un concerto privato all'interno del nuovo Versace Teatro realizzato nei locali del vecchio Teatro Alcione. Il tutto dopo aver organizzato e annullato nel giro di 24 ore un concerto a sorpresa all'Alcatraz di Milano. A quanto sembra, alla base della cancellazione del concerto ci sarebbero le lamentele della stessa Donatella Versace. Alla fine del mese di gennaio 2007 Prince \u00e8 ancora protagonista a Las Vegas con il suo show ed annuncia, tramite il proprio sito 3121.com, la pubblicazione su internet del singolo \"Guitar\" per il 2 febbraio 2007. Nel mese di maggio 2007, Prince presenta la sua trasferta londinese, dove suoner\u00e0 per 21 giorni all'O2 Arena. Le serate fruttano un album di live Indigo Nights, pubblicato l'anno seguente. I biglietti, al solito prezzo di 31,21 sterline, vengono messi in vendita su internet ed \u00e8 talmente alta la richiesta, ottenendo il tutto esaurito, che Prince \u00e8 obbligato a prevedere altri concerti per il mese di settembre 2007.\nA quanto viene detto nel sito ufficiale www.3121.com, i concerti londinesi di Prince rappresenterebbero l'unico evento europeo del 2007. Nel frattempo, durante uno dei soliti spettacoli organizzati all'ultimo minuto Prince viene assalito da una fan che lo manda terra, mettendosi a cavalcioni su di lui. Dopo una serie di speculazioni su sue possibili partecipazioni ad eventi globali o a duetti con Michael Jackson, Prince decide di organizzare una giornata speciale per il giorno 7 luglio 2007 (7/7/07). In questa giornata \u00e8 prevista la presentazione di un profumo, presso il centro commerciale di Minneapolis Macy's, un'esibizione dal vivo sempre presso il centro commerciale e un concerto la sera stessa. Il profumo che, ovviamente, si chiama 3121 viene realizzato dalla societ\u00e0 Revelations Perfume and Cosmetics di Filadelfia. \"Planet Earth\" esce nell'estate 2007, pubblicato in Italia il 20 luglio. Viene distribuito gratuitamente ai concerti londinesi. Il singolo \"Guitar\" ne \u00e8 stata un'anteprima. Prince torna a nei negozi attraverso la Columbia/Sony, ma al contempo trova un accordo per distribuire Planet Earth assieme all'edizione domenicale del giornale britannico \"The Mail\" per il giorno 15 luglio.\nIn seguito a questa nuova forma di distribuzione gratuita, il \"The mail on sunday\" ha una tiratura di tre milioni di copie, la Sony decider\u00e0 di togliere Planet Earth dal mercato britannico. \"Planet Earth\" \u00e8 un disco essenzialmente pop, che appare costruito per il pubblico britannico. Prince cerca di riprendere l'idea che stava dietro ad Around the World in a Day. Alla produzione prendono parte anche Wendy &amp; Lisa, proprio a venti anni dalla loro ultima collaborazione con Prince in \"Sign o' the times\".\nIl 5 dicembre 2007, Prince viene condannato in secondo grado da una sentenza della Corte d'Appello di Roma per plagio; la canzone \"The Most Beautiful Girl in the World\", pubblicata nel 1993, fu giudicata identica a \"Takin' Me to Paradise\", scritta dal batterista e compositore Bruno Bergonzi, prodotta dal cantautore Michele Vicino e pubblicata nel 1983; in primo grado, nel 2003, Prince era stato assolto, ma la sua definitiva condanna, emessa dalla Corte di Cassazione di Roma, \u00e8 arrivata a maggio 2015. La Corte ha anche stabilito definitivamente che a Bergonzi e a Vicino devono essere anche riconosciuti danni morali. La SIAE ha bloccato i proventi del brano \"The Most Beautiful Girl in the World\" in tutta l'Unione europea. Il progetto di un film sulla vita di Prince \u00e8 fermo.\nAnni 2010.\nNel 2010 esce \"20ten\", anche questo con distribuzione legata ad una rivista britannica e senza nessuna diffusione nei negozi, neppure on-line. Ad aprile 2013 pubblica il singolo \"Fixurlifeup\" che anticipa l'uscita dell'album \"Plectrum electrum\" di prossima uscita. Pubblica poi il brano \"Da Bourgeoisie\" e collabora con Janelle Mon\u00e1e per il nuovo album \"The Electric Lady\". Nel 2014, dopo tre anni di silenzio discografico, escono contemporaneamente due nuove opere, \"Plectrum Electrum\" firmato con la banda di appoggio 3rdeyegirl e \"Art Official Age\". Il primo \u00e8 un disco rock-oriented, il secondo \u00e8 prevalentemente pop-funk. \"Art Official Age\" \u00e8 il primo disco di Prince non interamente prodotto da lui. L'anno successivo, 2015, escono a sorpresa attraverso la piattaforma Tidal due nuovi album: \"HITNRUN phase I\" e \"HITNRUN phase II\".\nMorte.\nIl 21 aprile 2016 Prince viene trovato morto in un ascensore all'interno del complesso di Paisley Park, sua residenza situata a Chanhassen, alle porte di Minneapolis. Aveva 57 anni. Alle 9:43 di quella mattina, come riferito alle autorit\u00e0 locali, l'ufficio dello sceriffo Jim Olson della contea di Carver riceve una chiamata d'emergenza medica presso la struttura dei Paisley Park Studios. I soccorsi arrivano con un'ambulanza qualche minuto dopo, ma i tentativi di rianimazione falliscono; i medici confermano la morte del cantante alle 10:07. I funerali si sono svolti il 15 maggio, in forma strettamente privata, presso la Sala del Regno dei Testimoni di Geova, di cui era membro battezzato da circa 10 anni.\nDa una seconda ricostruzione, secondo il sito TMZ che ha divulgato la notizia del decesso, sembra che sei giorni prima della sua morte sia stato sottoposto ad un trattamento urgente (tecnicamente il \"save shot\") per un'overdose da oppiacei.\nIl referto autoptico riporta \"overdose accidentale da Fentanyl\", un potente antidolorifico utilizzato per lenire il dolore neoplastico, il dolore lombare in gravi patologie osteoartrosiche, il dolore in alcuni casi di neuropatia e di immunodeficienza acquisita. I suoi resti furono in seguito cremati. Il 19 aprile 2018 la procura della contea di Carver, in Minnesota, ha chiuso l'indagine sulla morte del cantante sancendo che non ci sono prove per determinare chi procur\u00f2 all'artista gli antidolorifici oppiacei, sotto forma di Percocet contraffatto, combinato con Fentanyl.\nDopo la morte gli album di Prince hanno rapidamente venduto oltre 7 milioni di copie, rendendolo l'artista musicale con le maggiori vendite in Nord America durante il 2016. Nell'ottobre dello stesso anno \u00e8 stata esposta, nell'atrio del complesso del Paisley Park, un'urna personalizzata, contenente le ceneri di Prince, stampata in 3D a forma della tenuta di Paisley Park.\nStile musicale.\nMusicista poliedrico, nei suoi lavori si sentono espliciti riferimenti ad artisti black quali James Brown, Sly &amp; the Family Stone, Earth, Wind &amp; Fire, George Clinton e Stevie Wonder, ma anche musicisti rock come Jimi Hendrix e Frank Zappa. La sua musica coinvolge diversi stili come funk, rock classico e pop, ma spesso si \u00e8 confrontato anche con il rap e il rock sinfonico, producendo un crossover musicale molto apprezzato da fan e critici. Altre influenze esercitate sul musicista includono il dance rock, la disco music e la musica psichedelica, che ispir\u00f2 alcune tracce quali \"Let's Go Crazy\" da \"Purple Rain\".\nErnesto Assante nel 1985 lo definiva \u00ab [...] personaggio assai curioso, molto lontano dalla figura \"angelica\" e ambigua di Michael Jackson, mentre Prince \u00e8 decisamente pi\u00f9 legato a sentimenti terreni, rispetto a quelli pi\u00f9 \"divinizzanti\" e totalitari del suo rivale pi\u00f9 diretto. Soprattutto [...] Prince produce, canta, scrive e suona una musica che pur restando profondamente legata alla tradizione nera ha fatto propri elementi del rock, del funk, del pop, in una miscela urbana, elettrica, nervosa e che, sottilmente, ribadisce costantemente la sua natura nera [...]\u00bb\nProgetti postumi.\nIl 21 agosto 2016, Prince \u00e8 stato inserito nella Rhythm and Blues Music Hall of Fame.\nIl primo album pubblicato dopo la morte di Prince \u00e8 stato un grande album di successo, 4Ever, \u00e8 uscito il 22 novembre 2016. L'album contiene una canzone inedita \"Moonbeam Levels\", registrata nel 1982 durante le sessions dell'album 1999.\nIl 17 agosto 2018, NPG Records ha pubblicato tutti i 23 album post Warner Bros. di Prince digitalmente su piattaforme di streaming come Tidal, Spotify e Apple Music insieme ad un nuovo album di compilation intitolato contenente 37 brani.\nIl 21 settembre 2018, l'album Piano and a Microphone 1983 \u00e8 stato pubblicato su CD, vinile e formati digitali. \u00c8 il primo album pubblicato dalla propriet\u00e0 di Prince (The Prince Estate) con materiale proveniente dal suo archivio, the Vault.\nNel novembre 2019 viene pubblicata l'autobiografia incompiuta di Prince, \u201cThe Beautiful Ones\u201d, con prefazione a cura di Dan Piepenbring ed edito da Spiegel &amp; Grau (edizione Italiana tradotta da Andrea Silvestri ed edita da Harper Collins).\nIl 30 luglio 2021 viene pubblicato il primo album di inediti postumo, Welcome 2 America.\nRiconoscimenti.\n\u00c8 stato inserito nella Rock and Roll Hall of Fame nel 2004, nella UK Music Hall of Fame nel 2006 e nella Rhythm and Blues Music Hall of Fame nel 2016. Ha vinto 7 Grammy Awards su 38 candidature, quattro MTV Music Awards ed un Oscar, per la colonna sonora di \"Purple Rain\". Questa pellicola \u00e8 stata scelta per la conservazione nel National Film Registry della Biblioteca del Congresso degli Stati Uniti perch\u00e9 \u201cculturalmente, storicamente ed esteticamente significativa\u201d. Nel 2018, a due anni dalla sua scomparsa, l\u2019Universit\u00e0 del Minnesota gli conferisce la \"laurea ad honorem in scienze umanistiche\".\nDiscografia.\nAlbum in studio.\nPubblicazioni postume:"}
{"id": "269443", "revid": "8897", "url": "https://it.wikipedia.org/wiki?curid=269443", "title": "Prince Rogers Nelson", "text": ""}
{"id": "269444", "revid": "471", "url": "https://it.wikipedia.org/wiki?curid=269444", "title": "Successione limitata", "text": ""}
{"id": "269445", "revid": "841984", "url": "https://it.wikipedia.org/wiki?curid=269445", "title": "Matrimonio (ordinamento italiano)", "text": "Nel diritto italiano, il termine matrimonio \u00e8 utilizzato sia per indicare l'atto stesso del matrimonio (cosiddetto \"matrimonium in fieri\"), sia per indicare il rapporto che ne consegue per gli sposi (cosiddetto \"matrimonium in facto\").\nMatrimonio civile e matrimonio religioso con effetti civili.\nIn Italia gli effetti civili del matrimonio sono riconosciuti sia ai matrimoni civili, celebrati davanti all'ufficiale dello stato civile, sia ai matrimoni religiosi, ossia celebrati davanti a un ministro di culto di una confessione religiosa, purch\u00e9 siano trascritti nei registri dello stato civile.\nPer quanto riguarda la Chiesa cattolica, gli effetti civili del vincolo matrimoniale celebrato in forma canonica sono stabiliti tramite l'accordo di Villa Madama del 1984, che ha sostituito i Patti Lateranensi del 1929. Il matrimonio cattolico con effetti civili prende usualmente il nome di matrimonio concordatario.\nUlteriori intese sono state stipulate dallo Stato con le seguenti confessioni religiose:\nNessuna intesa \u00e8 stata ancora raggiunta tra le organizzazioni islamiche in Italia e Repubblica Italiana per attribuire effetti civili ai matrimoni islamici. Le difficolt\u00e0 nascono dalla mancanza di un'organizzazione unitaria degli islamici in Italia e dall'assenza della figura del ministro di culto tra gli islamici sunniti.\nRequisiti.\nIl codice civile italiano prevede che il matrimonio possa essere contratto solo da persone che abbiano i seguenti requisiti:\nImpedimenti.\nIl codice civile prevede alcune situazioni che costituiscono impedimenti a contrarre matrimonio. Essi si distinguono in impedimenti dirimenti, la cui presenza d\u00e0 luogo alla nullit\u00e0, e impedimenti impedienti, la cui presenza obbliga a pagare un'ammenda.\nSono impedimenti dirimenti:\nSono impedimenti impedienti:\nNullit\u00e0 e scioglimento.\nLa dichiarazione di nullit\u00e0 del matrimonio (erroneamente nota come annullamento) \u00e8 un provvedimento con il quale il matrimonio viene dichiarato nullo, ossia mai esistito e ha quindi efficacia retroattiva. Il codice civile indica le cause che possono portare all'annullamento di un matrimonio: vi sono incluse la scoperta di anomalie o gravi difetti di uno degli sposi (purch\u00e9 esse esistessero prima dell'atto di matrimonio e fossero state celate), la mancanza dei requisiti per il matrimonio di uno dei coniugi (esempio si scopre che uno dei due era gi\u00e0 vincolato in un altro matrimonio, oppure si scopre che i coniugi sono parenti sanguigni).\nLo scioglimento del matrimonio, o divorzio, \u00e8 invece il processo legale che scioglie il vincolo matrimoniale tra i coniugi o, nel caso di matrimonio concordatario, pone fine ai suoi effetti civili. Esso \u00e8 pronunciato dal giudice, su istanza di uno o di entrambi i coniugi, quando accerta che la comunione spirituale e materiale tra i coniugi non pu\u00f2 essere mantenuta o ricostituita. In caso di accordo tra i coniugi, il divorzio pu\u00f2 essere pronunciato dal sindaco o concluso attraverso una procedura di negoziazione assistita con assistenza di un avvocato per ciascuno.\nStatistiche.\nAlcune statistiche sul matrimonio.\nI matrimoni celebrati in Italia nel 2015 sono stati 194.377 contro i 420.300 del 1963 (un calo del 53,75%). Tuttavia tra il 2014 e il 2015 si \u00e8 registrato un aumento del 2,43%.\nQuesto \u00e8 un primo dato che indica la crisi del matrimonio in Italia (fenomeno comune ad altri paesi occidentali).\nUn altro dato significativo di questo fenomeno \u00e8 rappresentato dall'et\u00e0 media in cui si contrae matrimonio, che nel 2014 \u00e8 stata di 35 anni per gli uomini celibi e 32 per le donne nubili; l'et\u00e0 di picco (in cui avvengono pi\u00f9 matrimonio percentualmente) secondo i dati Istat 2009 \u00e8 di 27 anni per le donne (con un grafico fortemente spezzato che presenta un netto calo oltre questa et\u00e0) e di 31 anni per gli uomini (con un grafico pi\u00f9 \u00abmorbido\u00bb che tende a formare un plateau tra i 28 e 31 anni e degrada pi\u00f9 lentamente oltre questa et\u00e0). Per i divorziati l'et\u00e0 sale a 47,87 anni per gli uomini e 48,93 anni per le donne. Per i vedovi l'et\u00e0 media \u00e8 di 61,49 anni per gli uomini e 48,93 anni per le donne.\nA titolo di confronto per tutti gli anni settanta del XX secolo l'et\u00e0 media \u00e8 stata di circa 27 anni per gli uomini e inferiore ai 24 per le donne.\nSolo il 70% dei trentacinquenni del 2005 \u00e8 sposato, a fronte dell'85% di 15 anni prima.\nI dati per\u00f2 sono disomogenei tra le diverse aree geografiche d'Italia. Mentre il tasso di nuzialit\u00e0 nel centrosud \u00e8 4,9 matrimoni ogni mille abitanti, questo indicatore scende a 3,8 nel Nord.\nLa crisi del matrimonio religioso e la crescente diffusione dei matrimoni civili.\nI dati ISTAT relativi al 2015 confermano una tendenza emersa negli ultimi decenni, ossia la diminuzione dei matrimoni religiosi e l'aumento di quelli civili.\nNel 2015 i matrimoni civili sono stati 88.044, rappresentando il 45,3% dei matrimoni, mentre non arrivavano al 20% nel 1995.\nDai dati ISTAT del 2015 si evince che tutte le regioni del centro e nord Italia hanno registrato percentuali superiori al 50%, con punte superiori al 60% in Liguria e Valle d'Aosta.\nIl matrimonio religioso mantiene invece una quota alta in quasi tutte le regioni del Sud Italia, rappresentando oltre il 70% in quasi tutte le regioni meridionale e con punte dell'83,5% in Basilicata.\nAltro fenomeno significativo \u00e8 rappresentato dal fatto che i matrimoni civili hanno percentuali molto pi\u00f9 elevate nei centri urbani, rispetto a quelli rurali, a testimonianza che nel centro sud e nei piccoli paesi le tradizioni sono maggiormente consolidate.\nL'aumento dei matrimoni civili \u00e8 dovuto a una serie di fattori.\nOccorre infine precisare che il numero dei matrimoni religiosi pu\u00f2 essere leggermente sottostimato; nelle statistiche Istat infatti vengono considerati solo i matrimoni concordatari e civili. Non sono invece inclusi i matrimoni religiosi; in diversi casi gli sposi scelgono di effettuare separatamente il matrimonio civile e quello religioso (non concordatario), per svariate ragioni, tra le quali il desiderio di una unione religiosa successiva a quella civile, l'esistenza di impedimenti giuridici di natura civile ma non ecclesiastica, il differimento tra i due matrimoni per conseguire pi\u00f9 rapidamente gli effetti civilistici e successivamente sancire l'unione col rito religioso. Nelle statistiche questi casi sono classificati come solo civili o non vengono conteggiati perch\u00e9 celebrati solo con rito religioso. Secondo un'indagine della CEI il 3,4% delle coppie di partecipanti ai corsi per matrimoni religiosi \u00e8 gi\u00e0 sposato civilmente, per cui si dovrebbe dedurre che per ogni 29 matrimoni concordatari c'\u00e8 un matrimonio canonico celebrato con solo rito religioso cattolico.\nRilevante \u00e8 anche il dato dei secondi matrimoni celebrati con rito religioso, il 2,06% nel 2009, ossia 2.988 su 144.842. In questo dato sono comprese le seconde nozze per morte di uno dei coniugi e quelle derivanti da annullamento del primo matrimonio da parte delle autorit\u00e0 ecclesiastiche cattoliche.\n\u00c8 da rilevare che il numero dei matrimoni civili dall'agosto 2009 \u00e8 destinato a calare per effetto delle norma del cd. pacchetto sicurezza (legge 15 luglio 2009 n. 94). La legge impone agli sposi extracomunitari l'esibizione, oltre al nulla osta del paese di provenienza, del permesso di soggiorno. Inoltre la legge limita fortemente l'acquisizione per matrimonio della cittadinanza italiana per il coniuge straniero o apolide. La cittadinanza sar\u00e0 acquisibile quando, dopo il matrimonio, lo straniero risieda legalmente da almeno due anni in Italia, oppure dopo tre anni dalla data del matrimonio se residente all'estero. Infatti nel comune di Prato i matrimoni tra cittadini cinesi sono calati dai 237 del 2009 ai 60 del 2010.\nIn aumento sono anche i primi matrimoni tra cittadini italiani con rito civile, quelli che maggiormente sono celebrati con rito religioso. Erano il 18,8% nel 2008 e sono aumentati al 27,3% nel 2012 \nI dati delle serie storiche dal 2004 sono consultabili sul sito dell'ISTAT."}
{"id": "269447", "revid": "122028890", "url": "https://it.wikipedia.org/wiki?curid=269447", "title": "Marketing relazionale", "text": "Il marketing relazionale \u00e8 quella branca del marketing che permette a un'organizzazione di accrescere il valore della relazione con il cliente attraverso la sua fidelizzazione.\nPotrebbe essere descritto come la creazione, lo sviluppo, il mantenimento e l'ottimizzazione della relazione tra il cliente e l'azienda, basato sulla centralit\u00e0 del cliente. Rappresenta l'insieme dei processi di gestione della relazione con i clienti attraverso l'analisi delle sue informazioni. La relazione che viene stabilita tra i consumatori e l'azienda \u00e8 una relazione \"one-to-one\", un rapporto diretto tra il marchio e il suo target.\nDescrizione.\nA differenza del marketing tradizionale, infatti, quello relazionale non analizza ampi segmenti di consumatori, ma tende a interessarsi a target molto precisi, cercando di creare un filo diretto tra l'azienda e ogni singolo consumatore attraverso molteplici canali: dalla comunicazione web a quella telefonica (\"call center\"), la relazione tende a essere bilaterale e permette alle aziende di conoscere in maniera approfondita i propri interlocutori.\nGli esperti in marketing relazionale studiano tutte le possibilit\u00e0 per generare una relazione continuativa tra consumatore e marca, e coinvolgono tendenzialmente il target in programmi a lunga scadenza che offrono benefici immediati e senso di appartenenza ed esclusivit\u00e0 che lega al marchio; ci\u00f2 avviene attraverso la creazione di \"club\", programmi di \"caring\", raccolte punti, concorsi a premio, \"member gets members\", oppure attraverso \"benefit\" mirati o programmi di \"collection\", intesi come accumulo di sconti restituiti al titolare in via posticipata o tradotti in buoni sconto o altro.\nIl marketing relazionale nasce dall'evoluzione moderna del marketing aziendale.\nPer ottimizzare il marketing relazionale \u00e8 necessario creare con la clientela una relazione di tipo personalizzato attraverso:\nImportanza della relazione.\nLa relazione \u00e8 un elemento fondamentale per la soddisfazione del cliente, questa si ottiene attraverso un adattamento continuo dell'impresa alle esigenze del cliente. Un cliente soddisfatto genera infatti valore economico \u2014 cio\u00e8 redditivit\u00e0 in termini di \"return on investment\" (ROI) \u2014 per tre ragioni:\nStrumenti di supporto.\nIl marketing relazionale viene supportato da strumenti software di \"customer relationship management\" (CRM), in grado di associare e consultare in modo rapido le informazioni dei clienti e dei \"prospect\"."}
{"id": "269449", "revid": "290948", "url": "https://it.wikipedia.org/wiki?curid=269449", "title": "Successione (ecologia)", "text": "La successione ecologica \u00e8 il processo attraverso il quale le specie occupano un ambiente fisico e ne determinano le modificazioni.\nDefinizioni.\nCon la locuzione \"successione primaria\" si indica la colonizzazione di un territorio ancora vergine, cio\u00e8 mai occupato da esseri viventi. Questo processo \u00e8 apportato in genere da specie molto resistenti a condizioni estreme, quali microbi, muschi e licheni. Per questa caratteristica, queste specie sono definite \"specie pioniere\".\nSi parla di \"successione secondaria\" quando una comunit\u00e0 rimpiazza un'altra o colonizza un ambiente gi\u00e0 occupato da una comunit\u00e0 che \u00e8 stata distrutta o gravemente compromessa da un fattore di disturbo.\nEvoluzione nel tempo.\nIn generale, per ogni comunit\u00e0 si pu\u00f2 tracciare una storia che parte dalle specie pioniere fino a una comunit\u00e0 che \u00e8 in grado di resistere molto a lungo nel tempo.&lt;br&gt;\nGli ecologi chiamano questa comunit\u00e0, la \"comunit\u00e0 climax\", in quanto rappresenta il culmine di un processo di mutazione dell'ambiente fisico che si definisce come sviluppo ecologico o facilitazione.&lt;br&gt;\nAl termine di questo processo, pu\u00f2 per\u00f2 non esserci sempre la comunit\u00e0 climax. Ci sono comunit\u00e0 che si adattano a periodiche distruzioni che si definiscono \"comunit\u00e0 disclimax\" o \"comunit\u00e0 all'equilibrio\".\nNel caso di pascoli, macchia mediterranea ed alcuni tipi di foreste di conifere, la sopravvivenza \u00e8 garantita da periodiche distruzioni da incendio, relativamente controllate. In questo caso, si parla di \"comunit\u00e0 climax da incendio\"."}
{"id": "269451", "revid": "22475", "url": "https://it.wikipedia.org/wiki?curid=269451", "title": "Il prezzo \u00e8 giusto", "text": ""}
{"id": "269453", "revid": "27550", "url": "https://it.wikipedia.org/wiki?curid=269453", "title": "Sylphide", "text": ""}
{"id": "269454", "revid": "2175", "url": "https://it.wikipedia.org/wiki?curid=269454", "title": "Prince Roger Nelson", "text": ""}
{"id": "269458", "revid": "827882", "url": "https://it.wikipedia.org/wiki?curid=269458", "title": "Minestra maritata (gastronomia campana)", "text": "La minestra maritata (in dialetto napoletano \"menesta mmaretata\"), \u00e8 un piatto tipico della cucina campana in cui gli ingredienti di carne e verdura si \"maritano\", partecipando insieme al sapore della pietanza.\nC\u2019\u00e8 chi ritiene che si tratti della reinterpretazione napoletana della olla podrida degli spagnoli e che sia un bollito affermatosi al tempo della dominazione ispanica di Napoli, ma mancano documenti che possano confermarlo. Di fatto, sembra piuttosto improbabile che sia da ascrivere a un\u2019epoca cos\u00ec recente l\u2019accostamento naturale fra le verdure di stagione e la carne di maiale, che con ogni probabilit\u00e0 esisteva molto tempo prima che gli Spagnoli mettessero piede nel regno. Si sa per certo, invece, che questo cibo deriva dal pignato grasso, un piatto che, come sembra suggerire lo stesso nome, gi\u00e0 conteneva pezzi di maiale e veniva cotto in una pentola di terracotta, appunto la pignatta. \nOggi preparata in occasione delle feste religiose, secondo la pi\u00f9 stretta tradizione napoletana per i pranzi di Natale e Pasqua, ma nel periodo post-rinascimentale tra le pi\u00f9 gradite a Napoli e dintorni lungo tutto l\u2019anno.\nLa ricetta, nel corso degli anni, \u00e8 stata notevolmente rimaneggiata, eliminando o modificandone gli ingredienti, che sono sempre pi\u00f9 rari da reperire in commercio. Durante le festivit\u00e0 tradizionali, tuttavia, nei mercatini rionali di Napoli ancora si possono acquistare le verdure tipiche per preparare la minestra maritata, che sono cicoria, piccole scarole (\"scarulelle\"), verza, e borragine, che gli conferisce una \nnota amarognola. In qualche variante si usa anche la catalogna (in napoletano: \"puntarelle\"). La carne di uso tipico \u00e8 quella di maiale di minor pregio, con \"tracchie\", salsicce (tipica era la cosiddetta nnoglia, o salame pezzente), e altri tagli.\nNella tradizione pi\u00f9 antica, invece del pane tostato si usano gli \"scagliuozzi\", tipiche frittelle di farina di mais fritte dalla forma arrotondata, adagiate sul fondo del piatto.\nLa preparazione ricorre anche nella cucina del vicino Lazio meridionale, storicamente sotto l'influenza politica o culturale di Napoli, dove tale ricetta trova ospitalit\u00e0 nei libri di cucina ed \u00e8 segnalata sui ricettari tipici della zona."}
{"id": "269460", "revid": "287204", "url": "https://it.wikipedia.org/wiki?curid=269460", "title": "Pettine morfemico", "text": "Il pettine morfemico \u00e8 una tecnica di collegamento tra morfemi lessicali e morfemi grammaticali.\nIl morfema grammaticale si intercala \u2013 a mo' di pettine \u2013 negli elementi di quello lessicale: le forme flesse o le parole ottenute derivano dall'incontro fra uno \"schema vocalico discontinuo\" (morfema con valore flessionale o derivazionale) e una \"radice triconsonantica discontinua\" (la 'radice' o 'base lessicale'); per conseguenza, l'elemento morfologico risultante non \u00e8 scomponibile. \nSimili morfemi grammaticali, tipici delle lingue semitiche (in specie della Lingua araba), prendono il nome di 'transfissi'. \nTecniche di collegamento in sequenza \nOltre a quelle viste sopra, tra le lingue assai diffusa \u00e8 la tecnica dei prefissi o dei suffissi, ove il morfema grammaticale si attacca prima o dopo il morfema lessicale, e da questo quello pu\u00f2 essere separato. In altre lingue, al contrario, il morfema grammaticale racchiude quello lessicale ('circonfissi') oppure lo divide inserendosi nel centro ('infisso')."}
{"id": "269465", "revid": "2175", "url": "https://it.wikipedia.org/wiki?curid=269465", "title": "Roger Nelson", "text": ""}
{"id": "269489", "revid": "3358", "url": "https://it.wikipedia.org/wiki?curid=269489", "title": "Norma (filosofia)", "text": "Il termine norma (dal latino \"norma\") in filosofia viene ad indicare una regola, un criterio o un giudizio. A differenza della \"massima\", per\u00f2, la norma non costituisce solo una regola di condotta, ma pu\u00f2 essere anche regola o criterio di qualsiasi operazione o attivit\u00e0. La norma si distingue anche dalla \"legge\" dal momento che pu\u00f2 mancare del carattere coercitivo di quella, ma pu\u00f2 divenire legge nel momento in cui viene resa coattiva da una pubblica sanzione.\nLa norma pu\u00f2 dunque rappresentare un caso concreto, un modello o un esempio. \nValidit\u00e0 della norma.\nIl concetto di norma nasce con la filosofia antica e si sviluppa enormemente con la filosofia del neocriticismo tedesco (siamo quindi intorno alla met\u00e0 del XIX secolo). La norma nasce nel momento in cui ci si rende conto che c'\u00e8 una necessaria distinzione e contrapposizione tra il dominio empirico del \"fatto\" (cio\u00e8 della necessit\u00e0 naturale, cio\u00e8 il non-poter-essere-altrimenti) e il dominio razionale del \"dover essere\" (ossia dalla necessit\u00e0 ideale, cio\u00e8 il dover-essere-altrimenti). La norma, dunque non deriva la sua validit\u00e0 dall'essere o meno seguita, ma solo dal dover essere che esprime intrinsecamente.\nTrascendenza della norma.\nSi parla talvolta di trascendenza della norma nei confronti delle situazioni che essa regola. Si vuole in questo caso sottolineare l'indipendenza della norma dalla sua effettiva applicazione. Vale a dire che ci sono delle norme che possono essere considerate valide anche quando non vengono rispettate. \nQuello che le norme esprimono, anche nella loro trascendenza, non \u00e8 altro, dunque, che la disciplina pi\u00f9 opportuna di determinate attivit\u00e0, in vista di dare a tali attivit\u00e0 la maggiore efficienza e precisione possibile. In questo caso, la norma pu\u00f2 essere vista anche come mera procedura che garantisca lo svolgimento efficace di un'attivit\u00e0 determinata.\nLa norma nella filosofia dei valori.\nNella filosofia dei valori (o assiologia) la norma \u00e8 vista come criterio infallibile per il riconoscimento e la realizzazione di valori assoluti.\nNorma morale ed etica religiosa.\nSeguendo i principi dell'etica religiosa, Dio \u00e8 l'erogatore della norma morale. Si pone dunque inevitabilmente la questione:\nVale, dunque, il principio dell'auctoritas o il principio della veritas?\nDa un punto di vista formale, la norma non pu\u00f2 basarsi sull'autorit\u00e0 divina. Platone affronta tale problematica nell'Eutifrone sostenendo che il criterio di giustezza non risiede nella buona volont\u00e0 divina, ma nella natura della cosa in s\u00e9; in definitiva, per Platone, il Demiurgo essendo di natura buona non pu\u00f2 che comandare cose buone.\nSorge, per\u00f2 una squisita questione gnoseologica: chi ci dice che dio \u00e8 buono?\nPer convenzione si dice che un legislatore \u00e8 buono quando emana leggi buone. Ricadiamo, quindi, nella distinzione tra\nViolazione della norma e sua smentibilit\u00e0.\nPlatone mostra l'insufficienza della norma, ossia il limite in cui essa \u00e8 rinchiusa, o si \u00e8 rinchiusa. \nTale questione, nella speculazione moderna, si sposta, dunque, dalla validit\u00e0 della norma alla sua efficacia. Per mostrare la validit\u00e0 della norma, in questo senso, basta una buona ragione, che, d'altronde, non \u00e8 sufficiente per rendere la norma stessa efficace. Ne deriva, quindi, che conoscere una legge morale (o norma) e osservarla, sono due cose ben diverse.\nNorma morale e diritto.\nNon basta, come abbiamo visto, la giustificazione razionale per assicurare la convivenza. Il diritto \u00e8 il principio coattivo delle norme; esso si rapporta alla moralit\u00e0 ed alla religiosit\u00e0 attraverso una coesione fra esse. In una societ\u00e0 laicizzata, il diritto s'incarica di rendere esecutiva la norma. La questione che nasce spontaneamente \u00e8, quindi:\nMolto spesso il diritto si prende il carico della morale e diviene il supporto dei valori civili, ma per avere una propria efficacia, i valori civili e morali necessitano di un supporto giuridico. D'altra parte, per\u00f2, un legislatore deve operare in modo discrezionale. Quindi nasce la questione se la norma coercitiva (legge) debba essere punitiva o redentiva.\nIl Diritto \u00e8 un'acquisizione, in definitiva, della civilt\u00e0 ed esprime l'efficacia della norma, quindi viene a mancare della sua stessa ontologia quando si pone come fonte della moralit\u00e0."}
{"id": "269531", "revid": "436907", "url": "https://it.wikipedia.org/wiki?curid=269531", "title": "Attori e spettatori", "text": "Attori e spettatori \u00e8 un album live di Claudio Baglioni pubblicato nel 1996. I testi e le musiche sono di Claudio Baglioni, la conduzione musicale di Paolo Gianolio e ripercorre - attraverso lo snodare delle tracce - il tour giallo elettrico e il tour rosso."}
{"id": "269533", "revid": "94771922", "url": "https://it.wikipedia.org/wiki?curid=269533", "title": "Illy", "text": ""}
{"id": "269535", "revid": "297059", "url": "https://it.wikipedia.org/wiki?curid=269535", "title": "Volfango Capitone", "text": "Biografia.\nFu introdotto alla professione medica, ma studi\u00f2 anche diritto e si dedic\u00f2 sinceramente alla teologia, dottorandosi in questa materia. Divenuto benedettino, insegn\u00f2 per qualche tempo a Friburgo in Brisgovia. Fu parroco per tre anni a Bruchsal, per essere poi chiamato nella cattedrale di Basilea (1515), dove ebbe modo di conoscere Zwingli e di iniziare una corrispondenza con Lutero e con Erasmo.\nNel 1519 venne trasferito a Magonza su richiesta dell'arcivescovo di Magonza, che lo volle nominare suo cancelliere e cappellano. Nel 1523 abbandon\u00f2 il suo incarico e si trasfer\u00ec a Strasburgo, in quel tempo centro di riforma religiosa, dove rimase fino alla morte, avvenuta nel novembre 1541.\nCapitone trov\u00f2 sempre pi\u00f9 difficile riconciliare la nuova religione con la vecchia, e dal 1524 fu uno dei capi della fede riformata a Strasburgo. Partecip\u00f2 alle diete di Augusta (1530) e di Ratisbona (1541). Svolse un ruolo importante nell'iniziale transizione ecclesiastica del XVI secolo, fu presente alla seconda conferenza di Zurigo, all'incontro di Basilea del 1536 (dal quale usc\u00ec la prima delle due \"Confessiones Helveticae\") e ai colloqui di Marburgo. Assieme a Martin Bucer, nel 1530 compil\u00f2 la \"Confessio Tetrapolitana\".\nIntransigente verso la Chiesa di Roma, Capitone si preoccup\u00f2 pi\u00f9 dell'\"unit\u00e0 dello spirito\" che delle formule dogmatiche e, a causa dei suoi sforzi per conciliare il partito di Lutero e quello di Zwingli riguardo ai sacramenti, sembra sia incorso nel sospetto dei suoi stessi amici; mentre per la sua intimit\u00e0 con Martin Cellarius e altri appartenenti della scuola sociniana, fu accusato perfino di arianesimo.\nNel 1532, Capitone spos\u00f2 Wibrandis Rosenblatt, vedova di Oecolampadius, la quale, dopo la sua morte, spos\u00f2 Martin Bucer.\nIl \"teologo\" Capitone nel giudizio di uno storico.\nJames Matthew Kittelson (1941 - 2003), professore emerito di storia alla Ohio State University, nella sua opera \"Wolfgang Capito: From Humanist to Reformer\" afferma che Capitone per le sue nuove idee religiose riformiste credeva che \u00abla miglior fonte con cui giudicare [...] fosse la Bibbia, perch\u00e9 solo essa era accurata\u00bb. Capitone stesso infatti auspicava che \u00abla Bibbia nonch\u00e9 la legge del Cristo regnino sempre supreme nella teologia\u00bb. Ad avviso di Kittelson infatti Capitone era convinto che \u00abl'errore pi\u00f9 grande dei teologi scolastici risiedesse nel trascurare le Scritture\u00bb."}
{"id": "269537", "revid": "2148522", "url": "https://it.wikipedia.org/wiki?curid=269537", "title": "Jenny/Silvia", "text": "Jenny/Silvia \u00e8 il primo singolo del cantautore italiano Vasco Rossi, pubblicato il 15 giugno .\nIl disco.\nVenne pubblicato il 15 giugno 1977 e stampato in sole 2500 copie. \nI due brani sono versioni diverse, a livello strumentale, di quelle presenti nell'album \"...Ma cosa vuoi che sia una canzone...\" (il primo di Vasco); gli arrangiamenti sono curati da Gaetano Curreri.\nI brani.\nJenny\n\"Jenny\" rappresenta lo stato d'animo di Vasco Rossi ai tempi dell'universit\u00e0.\nSilvia\nIl brano \"Silvia\" \u00e8 dedicata a una ragazza del paese natale del cantante, Zocca (MO), di qualche anno pi\u00f9 giovane di Vasco. Nel quarantatreesimo anniversario dell'uscita dell'album, Vasco ha ricordato come quella ragazza \u00e8 stata, per lui, di ispirazione al brano in quanto \"era un fiore che sbocciava alla vita\"."}
{"id": "269540", "revid": "834", "url": "https://it.wikipedia.org/wiki?curid=269540", "title": "Alleanza Skyteam", "text": ""}
{"id": "269541", "revid": "2039709", "url": "https://it.wikipedia.org/wiki?curid=269541", "title": "Atmosfera di Marte", "text": "Latmosfera di Marte, a causa della bassa gravit\u00e0 del pianeta, \u00e8 estremamente rarefatta e completamente priva dei gas pi\u00f9 leggeri; la pressione rilevata dalle sonde automatiche inviate sul pianeta \u00e8 di circa nelle depressioni pi\u00f9 profonde (la pressione media dell'atmosfera terrestre, a titolo di paragone, \u00e8 di 101 kPa). Precedenti osservazioni dei transiti di Marte davanti alle stelle, effettuate dalla Terra, gi\u00e0 prima dell'era spaziale avevano suggerito una simile situazione.\nL'atmosfera appare ricca di polveri che le conferiscono una caratteristica colorazione arancione-marrone quando osservata dalla superficie del pianeta; i dati registrati dai Mars Exploration Rover indicano una dimensione media delle particelle sospese di circa .\nL'estrema scarsit\u00e0 di ozono permette alle radiazioni ultraviolette solari, letali per ogni forma di vita conosciuta, di raggiungere la superficie.\nMetano.\nNel marzo del 2004 le misurazioni della sonda orbitante europea Mars Express hanno confermato ufficialmente la presenza di metano nell'atmosfera marziana alla concentrazione volumetrica di circa 10\u00a0ppb. La presenza di questo gas, altamente instabile, fa supporre l'esistenza di un processo di generazione del metano tuttora in corso o comunque avvenuto nei secoli scorsi; come possibili origini sono state ipotizzate quella vulcanica, quella cometaria e quella biologica con la presenza di microrganismi metanogeni, ma mancano conferme sperimentali a sostegno delle teorie. Gli scienziati stanno attualmente cercando di individuare alcune componenti secondarie, come l'etano, che potrebbero rivelare l'origine del metano che sulla Terra \u00e8 generato dagli oceani contestualmente al metano di provenienza biologica, o l'anidride solforosa, associata all'attivit\u00e0 vulcanica.\nVariazioni stagionali.\nL'aspetto dell'atmosfera marziana varia significativamente con il ciclo delle stagioni; nei mesi invernali, quando i poli sono costantemente al riparo dalla luce solare, la temperatura superficiale diminuisce a tal punto, che un quarto dell'atmosfera condensa e precipita sotto forma di anidride carbonica ghiacciata (ghiaccio secco); all'aumentare dell'insolazione, il CO2 sublima generando forti venti, che possono raggiungere la velocit\u00e0 di 400 chilometri orari, diretti verso le regioni tropicali del pianeta. Un effetto secondario della circolazione atmosferica cos\u00ec indotta \u00e8 il trasporto di una grande quantit\u00e0 di polveri e di vapor d'acqua, che portano alla formazione di cirri particolarmente numerosi ed imponenti, fotografati dal modulo di terra statunitense Opportunity."}
{"id": "269543", "revid": "1784938", "url": "https://it.wikipedia.org/wiki?curid=269543", "title": "Avalokite\u015bvara", "text": "Avalokite\u015bvara (, \u0905\u0935\u0932\u094b\u0915\u093f\u0924\u0947\u0936\u094d\u0935\u0930, anche Loke\u015bvara; \u89c0\u97f3 Gu\u0101ny\u012bn Wade-Giles \"Kuan-yin\" anche \u89c0\u4e16\u97f3 Gu\u0101nsh\u00ecy\u012bn, Wade-Giles \"Kuan-shih-yin\"; \u89b3\u97f3 Kannon, Kwannon, anche \u89b3\u4e16\u97f3 Kanzeon; \uad00\uc74c Gwan-eum anche \uad00\uc138\uc74c Gwan-se-eum; Qu\u00e1n \u00c2m [da Qu\u00e1n Th\u1ebf \u00c2m]; \u0f66\u0fa4\u0fb1\u0f53\u0f0b\u0f62\u0f66\u0f0b\u0f42\u0f5f\u0f72\u0f42\u0f66\u0f0d Chenrezig Wangchug; \u041c\u044d\u0433\u0436\u0438\u0434 \u0416\u0430\u043d\u0440\u0430\u0439\u0441\u0438\u0433, \"megjid janraisig\", letto ca. \"meghgit gianr\u00e8sik\") \u00e8, nel Buddhismo Mah\u0101y\u0101na, il bodhisattva della grande compassione.\nOrigini.\nSe \u00e8 indubbio che la figura del bodhisattva Avalokite\u015bvara, il \"bodhisattva\" della compassione, sia al centro di numerose pratiche religiose, meditative e di studio dell'intera Asia buddhista mah\u0101y\u0101na e non solo, l'origine di questa figura religiosa e del suo stesso nome \u00e8 tutt'oggi controversa.\nLa maggioranza degli studiosi ritiene oggi che questa figura origini dalle comunit\u00e0 buddhiste collocate ai confini nordoccidentali dell'India. Precedenti illustri sono rappresentati dalla studiosa Marie-Th\u00e9r\u00e8se de Mallmann che colleg\u00f2 questo bodhisattva buddhista persino alla tradizione religiosa iranica, mentre Giuseppe Tucci lo ritenne una personificazione della qualit\u00e0 compassionevole del Buddha \u015a\u0101kyamuni.\nMa, pi\u00f9 semplicemente, secondo Raoul Birnaum nelle tradizioni mah\u0101y\u0101na Avalokite\u015bvara \u00e8:\nIl nome e gli epiteti nelle varie tradizioni.\nSono numerosi i nomi e gli epiteti con cui viene indicato Avalokite\u015bvara nelle varie lingue asiatiche:\nI \"s\u016btra\" di riferimento.\nI principali e pi\u00f9 antichi \"s\u016btra\" mah\u0101y\u0101na che trattano questa figura sono sostanzialmente tre:\nma soprattutto, per la sua larghissima diffusione in Asia, il\nIl bodhisattva \u00e8 inoltre colui che predica nel corpo centrale del Sutra del Cuore.\nIl \"mantra\" delle sei sillabe.\nAlla figura di Avalokite\u015bvara \u00e8 collegato, in numerose tradizioni mah\u0101y\u0101na quale quella relativa al Buddhismo tibetano, il \"mantra\" composto di sei sillabe O\u1e43 Ma\u1e47i Padme H\u016b\u1e43 avente la funzione di proteggere gli esseri senzienti.\nAvalokite\u015bvara nella tradizione del Canone buddhista cinese.\nOrigine del nome \"Gu\u0101ny\u012bn\" (\u89c0\u97f3).\nIn tutte le lingue, che derivano questo termine dal Canone buddhista cinese, \"Gu\u0101ny\u012bn\" (\u89c0\u97f3, primo termine) \u00e8 un'abbreviazione di \"Gu\u0101nsh\u00ecy\u012bn\" (\u89c0\u4e16\u97f3, secondo termine), quindi nel suo significato di:\nQuindi \" Gu\u0101nsh\u00ecy\u012bn\" (\u89c0\u4e16\u97f3) : \"Colei che ascolta i lamenti del mondo\", il bodhisattva della misericordia.\n\" Gu\u0101nsh\u00ecy\u012bn\" \u00e8 infatti indicata come \u83e9\u85a9 (\"p\u00fas\u00e0\", giapp. \"bosatsu\") quindi nella resa del termine sanscrito di \"bodhisattva\".\nQuesto nome appare per la prima volta nella traduzione dal sanscrito al cinese del \"Sukh\u0101vat\u012b-vy\u016bha-s\u016btra\" (\u7121\u91cf\u58fd\u7d93 \"W\u00fali\u00e1ngsh\u00f2u j\u012bng\", giapp. \"Mury\u014dju ky\u014d\", T.D. 360.12.265c-279a) operata da Sa\u1e43ghavarman nel 252.\nDeve tuttavia la sua popolarit\u00e0 alla larga diffusione della traduzione del \"Sutra del Loto\", operata da Kum\u0101raj\u012bva (344-413) nel 406 con il titolo \"Mi\u00e0of\u01ce Li\u00e1nhu\u0101 J\u012bng\" (\u5999\u6cd5\u84ee\u83ef\u7d93, giapp. \"My\u014dh\u014d Renge Ky\u014d\", T.D. 262, 9.1c-62b), dove compare sempre come resa del nome sanscrito del bodhisattva Avalokite\u015bvara.\nIl capitolo \"Gu\u0101nsh\u00ecy\u012bn P\u00fas\u00e0 p\u01d4m\u00e9n p\u01d0n\" (\u89c0\u4e16\u97f3\u83e9\u85a9\u666e\u9580\u54c1, T.D. 262.9.56c2, La porta universale del bodhisattva Gu\u0101nsh\u00ecy\u012bn) del \"Sutra del Loto\" spiega cos\u00ec il nome di \" Gu\u0101nsh\u00ecy\u012bn\" (sanscrito Avalokite\u015bvara):\nL'adozione del nome \"Gu\u0101ny\u012bn\" (\u89c0\u97f3) al posto di \"Gu\u0101nsh\u00ecy\u012bn\" (\u89c0\u4e16\u97f3) fu imposta dall'imperatore G\u0101oz\u014dng (\u9ad8\u5b97, conosciuto anche come L\u01d0zh\u00ec, \u674e\u6cbb, regno: 649-83) che emise un editto in base alla normativa sui nomi proibiti (\u907f\u8af1 \"b\u00echu\u00ec\") ordinando di omettere il carattere \u4e16 (\"sh\u00ec\") dal nome della bodhisattva. Tuttavia le altre forme continuarono ad essere comunque utilizzate.\nRappresentazione.\nGu\u0101nsh\u00ecy\u012bn \u00e8 la resa in lingua cinese del termine sanscrito Avalokite\u015bvara, nome del bodhisattva mah\u0101y\u0101na della misericordia.\nNella sua evoluzione di significati, tuttavia, Gu\u0101ny\u012bn ha acquisito delle peculiarit\u00e0 tradizionali tipiche del popolo cinese e degli altri popoli dell'Estremo Oriente in cui il culto di questo bodhisattva si \u00e8 diffuso. Se, ad esempio, Avalokite\u015bvara veniva prevalentemente rappresentato in India nelle sembianze maschili, in Cina esso \u00e8 stato progressivamente raffigurato come una donna.\nSempre in Estremo Oriente, Gu\u0101ny\u012bn \u00e8 rappresentato in trentatr\u00e9 differenti forme seguendo in questo l'elenco presentato nel venticinquesimo capitolo \"Sutra del Loto\".\nIn una di queste forme, Gu\u0101ny\u012bn viene raffigurata con una lunga veste bianca (in sanscrito, questa forma viene denominata \"P\u0101\u1e47\u1e0darav\u0101sin\u012b-Avalokit\u00ea\u015bvara\", Avalokit\u00ea\u015bvara vestito di bianco, in cinese \u767d\u8863\u89c0\u97f3 \"B\u00e1iy\u012b Gu\u0101ny\u012bn\"), sostenuta da un loto dello stesso colore. Spesso con una collana delle famiglie reali indocinesi.\nNella mano destra pu\u00f2 reggere un vaso o una brocca (\"kala\u015ba\") contenente il nettare dell'immortalit\u00e0 (\"am\u1e5bta\" cin. \u7518\u9732 \" g\u0101nl\u00f2u\") che rappresenta il \"nirv\u0101\u1e47a\".\nIn un'altra forma, nella mano sinistra regge un ramo di salice (in quest'ultimo caso viene denominata \u694a\u67f3\u89c0\u97f3 \"Y\u00e1ngli\u01d4 Gu\u0101ny\u012bn\") simbolo della sua volont\u00e0 di 'piegarsi' alle richieste degli esseri viventi.\nLa corona generalmente riporta un'immagine del buddha cosmico Amit\u0101bha (\u963f\u5f4c\u9640 \"\u0100m\u00edtu\u00f3\", giapp. \"Amida\") il maestro spirituale di Gu\u0101ny\u012bn prima che divenisse un bodhisattva oppure ritenendo Gu\u0101ny\u012bn un'emanazione compassionevole e diretta del potere di Amit\u0101bha.\nA volte Gu\u0101ny\u012bn \u00e8 accompagnata dai suoi due discepoli: L\u00f3ngn\u01da (\u9f8d\u5973, sanscrito N\u0101gakany\u0101, principessa dei \"N\u0101ga\") e Sh\u00e0nc\u00e1i (\u5584\u8ca1, sanscrito Sudhana).\nIl bodhisattva dalle mille braccia e dagli undici volti.\nUna delle forme pi\u00f9 diffuse, non solo in Cina, del bodhisattva Avalokite\u015bvara-Gu\u0101ny\u012bn \u00e8 nella sua forma di \"Sahasrabujia\" (sanscrito, cin. \u5343\u624b\u89c0\u97f3\"Qi\u0101nsh\u01d2u Gu\u0101ny\u012bn\", giapp. \"Senshu Kannon\") ovvero con mille braccia (quattro in evidenza e miriadi di braccia sullo sfondo) le cui mani contengono un occhio. Ci sono diversi sutra che trattano di questa figura tra cui il \"N\u012blaka\u1e47\u1e6dha-dh\u0101ra\u1e47\u012b\" (tra le versioni il \u5343\u624b\u5343\u773c\u89c0\u4e16\u97f3\u83e9\u85a9\u5927\u60b2\u5fc3\u9640\u7f85\u5c3c, \"Qi\u0101nsh\u01d2u qi\u0101ny\u01cen gu\u0101nsh\u00ecy\u012bn p\u00fas\u00e0 d\u00e0b\u0113ix\u012bn tu\u00f3lu\u00f3n\u00ed\") per lo pi\u00f9 conservati nel \"M\u00ecji\u00e0ob\u00f9\" (T.D. dal 1057 al 1064). Il significato di questa rappresentazione (molteplicit\u00e0 degli occhi e delle braccia) inerisce al ruolo di \"mah\u0101karu\u1e47\u0101\" (sanscrito, cin. \u5927\u60b2 \"d\u00e0b\u0113i\", Grande compassione) rappresentato da questo bodhisattva pronto a raccogliere le richieste di aiuto di tutti gli esseri.\nQuesta rappresentazione \u00e8 accompagnata ad un'altra che vuole Gu\u0101ny\u012bn con undici volti (sans. \"Ek\u0101da\u015ba-mukha Avalokite\u015bvara\", cin. \u5341\u4e00\u9762\u89c0\u97f3 \" Sh\u00edy\u012b mi\u00e0n Gu\u0101ny\u012bn \"). Anche in questo caso vi sono molti sutra dedicati come il \"Avalokit\u00ea\u015bvara-ekada\u015bamukha-dh\u0101ra\u1e47\u012b\" (\u5341\u4e00\u9762\u89c0\u4e16\u97f3\u795e\u546a\u7d93 \"Sh\u00edy\u012bmi\u00e0n gu\u0101nsh\u00ecy\u012bn sh\u00e9nzh\u00f2u j\u012bng\", T.D. 1070.20.149-152). Il significato di questa rappresentazione appartiene per lo pi\u00f9 al Buddhismo esoterico, ma alcune leggende vogliono che alla vista delle sofferenze degli esseri confinati negli inferni, Gu\u0101ny\u012bn si spacc\u00f2 la testa dal dolore in undici parti. Amit\u0101bha tramut\u00f2 questi frammenti in singole teste di cui la decima \u00e8 demoniaca (per spaventare i dem\u00f2ni) mentre l'undicesima \u00e8 il volto dello stesso Amith\u0101ba di cui Gu\u0101ny\u012bn \u00e8 un'emanazione. Un'interpretazione simbolica meno leggendaria vuole che i dieci volti collocati insieme al volto di Gu\u0101ny\u012bn indichino i dieci stadi (sans. \"da\u015ba-bh\u016bmi\", cin. \u5341\u4f4f \"sh\u00edzh\u00f9\") del percorso del bodhisattva che si concludono con lo stadio della \"buddhit\u00e0\" (indicato come \u704c\u9802\u4f4f \"gu\u00e0nd\u01d0ng zh\u00f9\").\nStoria.\nInsieme al Buddhismo, il culto di Gu\u0101ny\u012bn fu introdotto in Cina agli inizi del I secolo d.C., e raggiunse il Giappone attraverso la Corea subito dopo essersi stabilito nel Paese alla met\u00e0 del VII secolo. Le rappresentazioni del bodhisattva in Cina prima della dinastia Song erano maschili; immagini successive mostravano attributi di entrambi i sessi e ci\u00f2 in accordo con il del \"Sutra del Loto\" dove Avalokite\u015bvara ha il potere di assumere ogni forma o sesso al fine di alleviare le sofferenze degli esseri senzienti:\ne pu\u00f2 essere invocato/a per ottenere dei figli:\nper questo il bodhisattva \u00e8 considerato la personificazione di compassione e bont\u00e0, un bodhisattva-madre e patrona delle madri e dei marinai.\nLe rappresentazioni in Cina divennero tutte femminili intorno al XII secolo.\nIn et\u00e0 moderna, Gu\u0101ny\u012bn \u00e8 spesso rappresentata come una donna bellissima con una veste bianca.\nAvalokite\u015bvara nella tradizione del Canone buddhista tibetano.\nIl culto di Avalokite\u015bvara, nel suo aspetto maschile, si diffonde sia in Nepal che in Tibet a partire dal VII secolo.In Tibet, Avalokite\u015bvara/Chenrezig diventa rapidamente il protettore del paese e il re Songtsen Gampo verr\u00e0 considerato una sua emanazione. Le storie leggendarie del \"Mani bka'-'bum\" (\"Le centomila parole del gioiello\"), un'opera \"terma\" (tib. gTer-ma; opera a carattere esoterico) che racconta le origini del popolo tibetano nato dall'amore fra una demonessa e una scimmia (che altri non \u00e8 che un'emanazione di Avalokite\u015bvara), sono in parte all'origine di tanto fervore.\nIn seguito numerosi maestri, in Tibet, verranno considerati sue emanazioni; ad esempio il Dalai Lama (capo politico del Tibet indipendente, nonch\u00e9 guida spirituale della scuola gelugpa del buddhismo tibetano) e il Karmapa (capo del lignaggio Karma Kagy\u00fc della scuola kagyupa), in tutte le loro reincarnazioni, sono considerati emanazioni di Chenrezig.\nAvalokite\u015bvara \u00e8 considerato il \"bodhisattva\" che agisce per il bene degli esseri senzienti nel periodo compreso tra il \"parinirv\u0101\u1e47a\" del Buddha Sakyamuni e l'avvento del Buddha Maitreya.\nLa Bodhisattva Guanyin nel romanzo cinese Il viaggio in Occidente.\nNel romanzo cinese Il viaggio in Occidente, parodia delle gerarchie dei potenti dell'Impero Cinese pubblicato anonimo per sfuggire alla censura nel 1590, la Bodhisattva Avalokitesvara compare come personaggio col suo nome cinese Guanyin, dove \u00e8 una delle consigliere dell'Imperatore di Giada, ma il ritratto non \u00e8 dei migliori dato che viene descritta come una vecchia rompiscatole e ficcanaso; sar\u00e0 lei a consigliare all'Imperatore di Giada il personaggio dello Scimmiotto di Pietra come adatto ad accompagnare il monaco buddista Sanzang che lei stessa ha incaricato di viaggiare verso l'India (da cui il titolo dell'opera) per recuperare i testi canonici religiosi non disponibili in Cina."}
{"id": "269545", "revid": "5296", "url": "https://it.wikipedia.org/wiki?curid=269545", "title": "Anticorpi", "text": ""}
{"id": "269546", "revid": "1437331", "url": "https://it.wikipedia.org/wiki?curid=269546", "title": "Barriera architettonica", "text": "Viene definita barriera architettonica qualunque elemento costruttivo che impedisca, limiti o renda difficoltosi gli spostamenti o la fruizione di servizi, specialmente per le persone con limitata capacit\u00e0 motoria. Da questo consegue che un elemento che non costituisca barriera architettonica per un individuo pu\u00f2 invece essere di ostacolo per un altro; si capisce quindi che il concetto di barriera viene percepito in maniera diversa da ogni individuo.\nIl bisogno di garantire al maggior numero di persone il diritto alla libert\u00e0 di movimento, ha portato alla ricerca di parametri comuni.\nIl passo pi\u00f9 importante \u00e8 stato fatto a livello normativo andando a individuare quali elementi costruttivi siano da considerarsi barriera architettonica.\nDescrizione.\nEsempi.\nEsempi classici di barriera architettonica sono: scalini, porte strette, pendenze eccessive, spazi ridotti.\nEsistono innumerevoli casi di barriere meno evidenti, come parapetti \"pieni\", che impediscono la visibilit\u00e0 a una persona in carrozzina o di bassa statura; i banconi dei bar troppo alti, sentieri di ghiaia o con fondo dissestato.\nNel caso di persone non vedenti possono rappresentare casi di barriera architettonica anche semafori privi di segnalatore acustico o oggetti sporgenti;\nPossiamo affermare che dalla definizione di barriera architettonica, anche attraverso la lettura del documento ICF del 2001, siamo passati al concetto di conflitto uomo-ambiente, ovvero a quella serie di ostacoli e impedimenti, di forma temporanea o permanente, che impediscono all'utente di fruire in piena sicurezza di tutta quella serie di funzioni, attrezzature e servizi che lo spazio antropizzato dovrebbe garantire a tutte le categorie d'utenza.\nIn tal senso accanto alle barriere fisiche e percettive si apre il mondo delle barriere comunicative, ovvero di tutti i segnali che l'ambiente genera nei confronti dei propri fruitori.\nParlando invece di barriere virtuali si possono menzionare alcuni siti internet non conformi agli standard di accessibilit\u00e0.\nLa situazione in Italia.\nIl quadro legislativo.\nLa legge quadro italiana che tratta il problema dell'accessibilit\u00e0 \u00e8 la legge n. 13/1989, che stabilisce i termini e le modalit\u00e0 in cui deve essere garantita l'accessibilit\u00e0 ai vari ambienti, con particolare attenzione ai luoghi pubblici.\nIl D.M. n. 236/1989 (decreto attuativo) si addentra maggiormente nella parte tecnica e individua tre diversi livelli di qualit\u00e0 dello spazio costruito.\nQuesti tre livelli sono:\nSempre il D.M. n. 236/1989 stabilisce anche, per gli edifici e gli spazi privati, i parametri tecnici e dimensionali correlati al raggiungimento dei tre livelli di qualit\u00e0 sopra riportati: per esempio le dimensioni minime delle porte, le caratteristiche delle scale, la pendenza delle rampe pedonali, gli spazi necessari alla rotazione di una sedia a ruote, le dimensioni degli ascensori e le casistiche della loro necessit\u00e0, le caratteristiche di un servizio igienico accessibile e altri ancora.\nI requisiti vengono stabiliti in modo differenziato a seconda della tipologia degli edifici e degli spazi.\nOgni nuova costruzione deve infatti rispettare tali norme, e i vecchi edifici devono essere opportunamente adeguati alla normativa in caso di ristrutturazione..\nPer quanto riguarda gli edifici e gli spazi pubblici vi \u00e8 stata l'emanazione di un ulteriore decreto attuativo.\nLe normative di riferimento per eventuali approfondimenti sono:\nP.E.B.A..\nI P.E.B.A. o \"Piani per l'Eliminazione delle Barriere Architettoniche\" (art. 32, comma 21 della legge n. 41/1986 e art. 24, comma 9 della legge n. 104/1992) sono uno strumento che ha la finalit\u00e0 di conoscenza delle situazioni di impedimento, rischio e ostacolo per la fruizione di edifici e spazi pubblici. Questi piani rappresentano il punto di partenza per la redazione di Piani Pluriennali di Abbattimento delle barriere architettoniche.\nPossiamo definire il P.E.B.A. come uno strumento metaprogettuale, necessario ad avviare procedure coordinate, per eseguire gli interventi di \u201cattenuazione\u201d dei conflitti uomo-ambiente. \u00c8 quindi il preludio, la base, sulla quale cominciare tutte quelle azioni di \u201cdesign urbano\u201d che mirano a interventi pi\u00f9 o meno dedicati.\nIl P.E.B.A. ha come obiettivo generale quello di produrre conoscenza al fine di poter intraprendere concretamente le azioni di progettazione in grado di mirare all'innalzamento della qualit\u00e0 della rete di servizi, tempi e occasioni fornite dalla citt\u00e0, partendo dalle necessit\u00e0 di chi maggiormente richiede attenzioni, per giungere a definire risposte, capaci di garantire il quadro associante a cui mira una citt\u00e0 solidale e quindi accessibile.\nSecondo questa visione, il piano \u00e8 cos\u00ec strumento, trasversale, di analisi e verifica, necessario per alfabetizzare, utenti e gestori della citt\u00e0 a una cultura dell'accessibilit\u00e0.\nLa situazione nel Canton Ticino.\nNel Cantone Ticino, come in diversi cantoni della Svizzera, \u00e8 in vigore la norma SIA 500 (SIA = \"Schweizer Ingenieur- und Architektenverein\", in italiano Societ\u00e0 svizzera degli ingegneri e degli architetti) che dal 1\u00ba gennaio 2009 sostituisce la SN 521 500 ( SN = \"Schweizerische Norm\", in italiano norma svizzera) pubblicata nel 1988. In essa sono contenute tutte le misure minime da rispettare nella progettazione e nella costruzione di nuovi edifici pubblici o privati ma accessibili al pubblico.\nQueste misure, riportate di seguito risultano utili in sede di verifica dei progetti."}
{"id": "269547", "revid": "1929898", "url": "https://it.wikipedia.org/wiki?curid=269547", "title": "Superficie di Marte", "text": "La superficie di Marte apparve sin dalle prime esplorazioni mediante sonde automatiche come complessa e geologicamente diversificata. Mentre l'emisfero sud \u00e8 ricoperto da vasti crateri e si eleva al di sopra del livello topografico di riferimento, l'emisfero nord \u00e8 scarsamente craterizzato e situato generalmente al di sotto di tale livello (che corrisponde per convenzione alla quota ove la pressione atmosferica vale 6,1\u00a0hPa).\nComposizione.\nL'emisfero sud si compone principalmente di una crosta rocciosa molto antica, attraversata da numerosi canali naturali lunghi centinaia di km e larghi qualche decina; localmente si possono individuare pianure di origine pi\u00f9 recente.\nL'emisfero nord, al contrario, presenta formazioni vulcaniche di notevoli dimensioni, con flussi di lava solidificati, numerose scarpate e canyon, ed un paesaggio generalmente diversificato e vario. La regione principale dell'emisfero, sede dei grandi vulcani, \u00e8 Tharsis, un vasto rigonfiamento che si eleva fino a 10\u00a0km sul terreno circostante e che d\u00e0 origine alla maggior parte delle fratture superficiali visibili.\nLo strato superficiale del pianeta \u00e8 composto principalmente da silicati ed ossido di ferro, oltre ad altri composti chimicamente reattivi che possono rapidamente danneggiare eventuali materiali organici.\nLa presenza di ghiaccio d'acqua su Marte \u00e8 largamente testimoniata nei sedimenti delle regioni polari, sotto le calotte di anidride carbonica e sotto forma di permafrost, fino a 3\u00a0km di profondit\u00e0. Le analisi delle sonde automatiche sul pianeta hanno confermato che per lunghi periodi il pianeta fu percorso da fiumi e che ampie distese furono sommerse, forse anche per un miliardo d'anni. Le analisi svolte dalla sonda Mars Express hanno rivelato che il ghiaccio presente al polo sud, se sciolto, potrebbe coprire la superficie del pianeta con nove metri d'acqua. Il ghiaccio presente al polo sud, comunque, non \u00e8 sufficiente a spiegare le estese erosioni della superficie e quindi gli scienziati stanno ricercando altri depositi d'acqua o altri fenomeni che possano spiegarle.\nTemperatura.\nLa temperatura superficiale media \u00e8 di circa , e varia con la stagione e la latitudine da minime di nelle regioni polari, in inverno, a massime di nelle regioni equatoriali, in estate."}
{"id": "269553", "revid": "1573940", "url": "https://it.wikipedia.org/wiki?curid=269553", "title": "Scandentia", "text": "Gli Scandenti (Scandentia ) sono un ordine di mammiferi euteri comprendente le 20 specie di tupaie, suddivise in due famiglie: Tupaidi e Ptilocercidi.\nLe tupaie sono piccoli mammiferi, simili a scoiattoli, che vivono nelle foreste pluviali tropicali dell'Asia meridionale e sud-orientale. La loro prima citazione si trova in un resoconto illustrato del 1780, opera di William Ellis, un chirurgo che accompagn\u00f2 il capitano Cook nel suo viaggio di esplorazione dell'Arcipelago Malese. Fu Ellis a coniarne il nome inglese di \"treeshrews\" (\u00abtoporagni arboricoli\u00bb), un termine assai poco appropriato dal momento che questi inusuali mammiferi sono completamente differenti dai veri toporagni e, come gruppo, non sono particolarmente adattati alla vita arboricola: in realt\u00e0 alcune specie di tupaie hanno abitudini completamente terricole.\nLa maggior parte delle tupaie \u00e8 semiterricola, in questo piuttosto simile allo scoiattolo europeo, rassomiglianza questa sottolineata dal fatto che sia le tupaie sia gli scoiattoli vengono in malese indicati dalla parola \"tupai\" dalla quale deriva il nome del genere \"Tupaia\". Classificate in un primo momento come Insettivori, le tupaie sono state in seguito a lungo considerate come Primati, ma i recenti studi hanno portato a una loro distinzione da entrambi questi ordini e sono oggi considerate come i soli membri dell'ordine \"Scandentia\".\nDescrizione.\nLe tupaie sono piccoli Mammiferi, con un corpo allungato e una lunga coda che, tranne nella tupaia dalla coda pennata, \u00e8 in genere coperta di lunghi peli robusti. Le dimensioni variano dai 45 g della tupaia pigmea ai 350 g della tupaia delle Filippine. Il loro mantello \u00e8 denso e folto. Possiedono artigli sulle dita di tutti gli arti, e le prime dita divergono leggermente da tutte le altre. Il muso varia da corto ad allungato; le orecchie possiedono un padiglione membranoso di taglia variabile secondo la specie, coperto in genere di peli. Nella tupaia dalla coda pennata le orecchie sono nude e pi\u00f9 grandi che nelle altre tupaie, senza dubbio per il fatto che questa specie notturna deve fare maggiore affidamento sull'udito per trovare gli insetti ed evitare i pericoli di notte. Le specie principalmente arboricole, come la tupaia pigmea, sono piccole, hanno musi corti, occhi pi\u00f9 spostati in senso frontale, artigli poco sviluppati e code pi\u00f9 lunghe dell'intera lunghezza della testa-tronco. Le specie terrestri, come il tana, sono grandi, possiedono musi allungati, artigli ben sviluppati per scavare le radici alla ricerca di insetti, e code pi\u00f9 corte della lunghezza testa-tronco. Le abitudini terricole permettono loro una maggiore taglia del corpo e una minore necessit\u00e0 di una coda lunga per bilanciarsi sugli alberi.\nNella maggior parte delle caratteristiche anatomiche le tupaie non evidenziano una particolare specializzazione, sebbene esistano alcune particolarit\u00e0 nel cranio e nella dentatura. Eccetto che nella tupaia dalla coda pennata, le tupaie hanno in genere occhi posti lateralmente, grandi e che danno una buona visione in rapporto alla taglia del corpo.\nIl cranio della tupaia \u00e8 quello di un Mammifero strettamente quadrupede. Il \"foramen magnum\" (l'apertura attraverso la quale passa il midollo spinale) \u00e8 diretto all'indietro, mentre nei Primati viventi con stazione pi\u00f9 eretta \u00e8 diretto pi\u00f9 o meno in basso. Il cranio \u00e8 pi\u00f9 lungo nelle specie terricole che rivoltano le lettiere di foglie. Le specie arboricole hanno musi pi\u00f9 corti, cervelli pi\u00f9 grandi e occhi pi\u00f9 spostati in avanti che consentono una visione binoculare.\nI canini sono relativamente poco sviluppati a paragone della maggior parte dei Mammiferi; i molari primitivi a cuspidi taglienti riflettono una dieta insettivora e gli incisivi inferiori proiettati in avanti sono utilizzati per la pulizia.\nDistribuzione e habitat.\nL'areale delle tupaie si estende dall'India occidentale fino a Mindanao nelle Filippine, dalla Cina meridionale fino a Giava, compresa la maggior parte delle isole dell'Arcipelago Malese. Nessuno dei 5 generi occupa per intero l'areale dell'ordine, sebbene il genere \"Tupaia\" sia il pi\u00f9 diffuso di tutti.\nIl maggior numero di specie diverse lo si incontra nel Borneo, dove si trovano 10 delle 20 specie conosciute. Questa concentrazione \u00e8 in parte dovuta alla grandezza dell'isola e alla conseguente ampiezza di habitat disponibili, ma \u00e8 anche possibile che il Borneo sia stato il centro iniziale da cui prese avvio la radiazione delle moderne specie di tupaie.\nBiologia.\nAlimentazione.\nCome gli scoiattoli europei, la maggior parte delle tupaie passa gran parte del tempo alla ricerca di cibo a terra piuttosto che sugli alberi. Scorrazzano su e gi\u00f9 dai tronchi degli alberi e attraversano il suolo della foresta con i caratteristici movimenti convulsi della coda, nutrendosi di una gran variet\u00e0 di animaletti (specialmente artropodi) e di frutti, semi e altro materiale vegetale. Tutte tranne le specie pi\u00f9 arboricole preferiscono catturare il cibo col muso piuttosto che con le mani, usate solo quando non \u00e8 possibile raggiungere altrimenti il cibo. Gli insetti volatori, per\u00f2, possono essere catturati con un rapido scatto della mano e tutte le tupaie trattengono il cibo fra le zampe anteriori mentre mangiano. Allo stato selvatico probabilmente le tupaie pi\u00f9 grandi si nutrono anche di piccoli vertebrati, come piccoli mammiferi e lucertole, dal momento che in cattivit\u00e0 sono state viste sopraffare topi adulti e giovani ratti e ucciderli con un solo morso al collo.\nLa maggior parte delle tupaie, cos\u00ec come gli scoiattoli, costituiscono un'eccezione alla regola generale che i mammiferi piccoli siano notturni. Le tupaie dalla coda pennata, tuttavia, sono esclusivamente notturne e molte delle loro caratteristiche principali (occhi e orecchie pi\u00f9 grandi, vibrisse lunghe, colorazione grigio-nera) possono essere attribuite a questa differenza. Si \u00e8 avanzata l'idea che le tupaie di monte possano essere una via di mezzo dato che presentano picchi di attivit\u00e0 all'alba e al tramonto.\nRiproduzione.\nLa maggior parte delle tupaie nidifica in cavit\u00e0 degli alberi rivestite di foglie secche. Il periodo di gestazione \u00e8 di 45-50 giorni, secondo le specie, e vengono alla luce 1-3 piccoli sprovvisti di pelo, con occhi e orecchie chiusi. Le orecchie si aprono entro 10 giorni e gli occhi in 20 giorni. Le tupaie sono insolite fra i Mammiferi Euteri a causa del tipo estremamente elementare di cure parentali. Le ricerche di laboratorio hanno dimostrato che in almeno tre specie (tupaia pigmea, tupaia settentrionale, tana) la madre partorisce in un nido separato che ella poi visita per allattare la prole una sola volta ogni due giorni (i primi tentativi di far riprodurre le tupaie in cattivit\u00e0 fallirono soprattutto perch\u00e9 era stato preparato un solo nido). Le visite sono molto rapide (5-10 minuti), e in questo breve lasso di tempo la madre fornisce a ogni cucciolo 5-15 g di latte come nutrimento per le 48 ore seguenti. Il latte contiene una grande quantit\u00e0 di proteine (10%), che permette al piccolo di crescere rapidamente, e una concentrazione di grassi insolitamente alta (26%) che consente ai piccoli di mantenere la propria temperatura corporea attorno ai 37\u00a0\u00b0C nonostante l'assenza della madre dal nido. I piccoli sono comunque relativamente immobili nel nido, cos\u00ec che il latte contiene solo una piccola quantit\u00e0 di carboidrati (2%) per gli immediati bisogni energetici.\nIn tutte le specie di tupaia finora studiate, si \u00e8 notato che i piccoli rimangono nel nido per circa un mese, passato il quale ne escono come piccole repliche degli adulti. I cuccioli crescono rapidamente e la maturit\u00e0 sessuale pu\u00f2 essere raggiunta all'et\u00e0 di 4 mesi. Fra la nascita della sua cucciolata e la sua uscita dal nido, la madre passa un totale di solo un'ora e mezza con i cuccioli, e le sue brevi visite per allattare non sono accompagnate da alcuna attivit\u00e0 di pulizia dei piccoli. In realt\u00e0, le cure materne nelle tupaie sono cos\u00ec limitate che se un piccolo \u00e8 estratto dal nido e posto appena di fianco a esso, la madre lo ignorer\u00e0 completamente. Essa riconosce la propria prole solo nel nido a causa di un segnale olfattivo che la madre stessa lascia con la sua ghiandola sternale: se il segnale viene strofinato via, ella divorer\u00e0 il suo stesso figlio.\nIl numero di paia di mammelle \u00e8 caratteristico di ogni specie ed \u00e8 direttamente collegato al tipico numero di cuccioli.\nLe tupaie tendono a riprodursi per gran parte dell'anno, sebbene in alcuni casi sia registrato un picco stagionale di nascite.\nIl breve periodo di gestazione e la velocit\u00e0 con cui i piccoli raggiungono la maturit\u00e0 implicano che le tupaie possono riprodursi rapidamente se vi sono le condizioni adatte, e sono quindi capaci di colonizzare rapidamente nuove aree.\nStruttura sociale.\nDi tutte le tupaie, la tupaia comune \u00e8 quella pi\u00f9 accuratamente studiata allo stato selvatico. Questa specie forma gruppi sociali senza forti legami, tipicamente composti da una coppia di adulti e dalla loro prole. I membri di ogni gruppo occupano tutto o in parte un comune territorio di circa un ettaro, ma si muovono in genere in modo indipendente durante il giorno, prevalentemente al suolo o vicino a esso.\nIl territorio di ciascun gruppo sembra essere difeso come una propriet\u00e0, dal momento che vi sono sovrapposizioni minime fra territori adiacenti e che sono stati visti combattimenti ai loro confini. Le tupaie sono impegnate in una vasta attivit\u00e0 di emissione di segnali olfattivi, che varia nel dettaglio da specie a specie, ma in tutti i casi coinvolge speciali ghiandole odorifere, l'urina e forse anche le feci. La tupaia settentrionale possiede due aree ghiandolari sulla superficie ventrale del corpo: la ghiandola sternale \u00e8 utilizzata quando la tupaia se ne sta a zampe ritte e strofina la ghiandola sopra l'oggetto che deve essere contrassegnato, e che pu\u00f2 essere un ramo o un'altra tupaia; la ghiandola addominale \u00e8 usata dalla tupaia quando \u00abscivola\u00bb, per esempio, lungo un ramo con l'addome premuto contro la sua superficie. Le tupaie emettono segnali anche lasciando goccioline di urina mentre camminano su un ramo e il tana \u00e8 stato osservato in una sorta di danza nella quale le mani e i piedi vengono impregnati di urina depositata in precedenza su una superficie piatta. Almeno in cattivit\u00e0, i prodotti di queste varie attivit\u00e0 di deposizione di segnali olfattivi si accumulano a formare una crosta giallo-arancio di consistenza grassa e di odore assai pungente. Le tupaie tenute in cattivit\u00e0 depositano anch'esse le proprie feci in alcuni luoghi particolari della gabbia, rafforzando l'ipotesi che questi depositi giochino un ruolo nella marcatura del territorio allo stato selvatico.\nLe tupaie possiedono un repertorio di richiami piuttosto limitato. Tutte le specie, allorch\u00e9 vengono sorprese nel nido o durante un attacco contro altre tupaie, emettono un rauco sibilo di collera con la bocca completamente aperta. I piccoli emettono un suono simile se disturbati nel nido. Durante i combattimenti vengono emessi una quantit\u00e0 di squittii e strilli, che culminano in strilli veramente acuti quando uno dei contendenti \u00e8 battuto. Le specie di \"Tupaia\" emettono anche un richiamo simile a un continuo squittio quando sono in leggero allarme, e vi sono motivi per credere che esso funzioni come richiamo di massa che avvisa della presenza di possibili predatori.\nTassonomia.\nBattezzate con un nome inglese fuorviante (\"treeshrews\" = \u00abtoporagni arboricoli\u00bb) e poste in un primo tempo nell'ordine Insettivori, le tupaie sarebbero rimaste ignorate se l'anatomista Wilfrid Le Gros Clark negli anni venti non avesse ipotizzato che questi mammiferi relativamente primitivi potevano essere collegati ai Primati. Comparando le strutture del cranio, del cervello, della muscolatura e del sistema riproduttivo, egli concluse che le tupaie dovevano essere considerate come i primi discendenti del primitivo ceppo dei Primati. Questa interpretazione fu accettata da George Gaylord Simpson, il quale, nella sua classificazione dei Mammiferi, pubblicata nel 1945, incluse le tupaie nell'ordine Primati. Pertanto vennero condotti numerosi studi sulle tupaie con la speranza di chiarire la storia evolutiva dei Primati (compreso l'uomo). L'opinione attuale \u00e8 che le tupaie non siano particolarmente collegate ai Primati o agli Insettivori, ma che rappresentino una linea completamente separata nell'evoluzione dei Mammiferi Euteri.\nQuesta opinione \u00e8 stata formulata per diversi motivi. La prima obiezione all'interpretazione \u00abPrimati\u00bb \u00e8 che le tupaie potrebbero aver acquisito la rassomiglianza coi Primati per evoluzione separata (convergente) di alcune caratteristiche in seguito ad analoghe necessit\u00e0 funzionali. Per esempio, i Primati sono tipicamente arboricoli, mentre gli Insettivori (come i toporagni, i porcospini, le talpe ecc.) sono tipicamente terrestri, cos\u00ec che \u00e8 possibile che le somiglianze tupaie-Primati si siano sviluppate per adattamenti convergenti alla vita arboricola. Molte delle caratteristiche apparentemente da Primate (relativo accorciamento del muso, rotazione verso l'avanti delle orbite e grande sviluppo del sistema nervoso centrale in associazione con grandi occhi) sono ristrette alle pi\u00f9 arboricole delle specie di tupaie, come la tupaia pigmea, cos\u00ec che questi caratteri comuni non possono essere considerati con certezza derivati da un comune gruppo antenato delle tupaie e dei Primati, dal momento poi che con ogni probabilit\u00e0 la tupaia ancestrale era pi\u00f9 vicina alle moderne specie semi-terrestri.\nLa seconda e pi\u00f9 importante obiezione si basa sulla distinzione fra le somiglianze che sono condivise a causa di una derivazione da un ceppo ancestrale specifico e le somiglianze condivise semplicemente per la conservazione di caratteri tipici del pi\u00f9 antico ceppo primitivo di mammiferi Euteri. Questo secondo tipo di somiglianza non indica alcuna relazione specifica fra le tupaie e i Primati. Un esempio particolarmente efficace \u00e8 costituito dalla presenza del \"cecum\", un sacco senza sbocco nel canale digestivo alla congiunzione fra intestino tenue e intestino crasso, dove si trovano i batteri che consentono la decomposizione dei vegetali. Le tupaie e i Primati possiedono tipicamente un \"cecum\", assente nella maggior parte degli Insettivori. \u00c8 stato per\u00f2 recentemente dimostrato che il \"cecum\" \u00e8 diffuso fra i Mammiferi, sia Metateri sia Euteri, ed \u00e8 perfino presente nei rettili. Sembra perci\u00f2 verosimile che il \"cecum\" fosse gi\u00e0 presente nei primi Mammiferi Euteri, cos\u00ec che la sua presenza non fornisce alcuna prova di una comune ascendenza fra Primati e tupaie.\nSi \u00e8 anche visto che per alcuni aspetti le tupaie sono assai differenti dai Primati, in particolare nella riproduzione, dal momento che lo sviluppo della placenta nelle tupaie \u00e8 completamente diverso da ogni specie di Primate e che i neonati sono partoriti nudi e senza assistenza, in marcato contrasto con le condizioni avanzate dei neonati Primati. Nelle tupaie, le cure parentali sono estremamente ridotte e assai lontane dalle elaborate cure parentali dei Primati.\nUna grande difficolt\u00e0 nel ricostruire l'evoluzione delle tupaie \u00e8 data dalla mancanza di fossili, un vuoto ora in qualche modo riempito dalla scoperta nel giacimento di Siwalik, del Miocene dell'India, di tupaie fossili (\"Palaeotupaia sivalensis\") che risalgono a circa 10 milioni di anni fa. Attualmente sembra pi\u00f9 corretto considerare le tupaie un ordine di Mammiferi completamente distinto, separatosi molto presto durante la radiazione dei Mammiferi Euteri. Questa teoria \u00e8 avvalorata anche dai dati biochimici recentemente acquisiti tramite reazioni immunologiche incrociate di proteine di tupaie, Insettivori e Primati.\nClassificazione.\nNella classificazione delle tupaie un'importanza particolare sta nel colore del manto, nella lunghezza e forma della coda, nel tipo di orecchie, nello sviluppo del muso e delle zampe e nel numero dei capezzoli nelle femmine (il numero di paia di capezzoli \u00e8 lo stesso del numero dei piccoli). Attualmente l'ordine \"Scandentia\" viene suddiviso in due famiglie: Tupaidi (4 generi con 19 specie) e Ptilocercidi (un solo genere con un'unica specie).\nFamiglia Tupaiidae\nFamiglia Ptilocercidae\nCuriosit\u00e0.\nAttualmente la \"Tupaia\" \u00e8 l'animale con il pi\u00f9 alto rapporto tra massa cerebrale e massa corporea. In particolare \u00e8 l'unico animale in cui tale rapporto \u00e8 superiore a quello umano."}
{"id": "269559", "revid": "123852827", "url": "https://it.wikipedia.org/wiki?curid=269559", "title": "Benedetta Corbi", "text": "Biografia.\nDopo la laurea in scienze politiche comincia la collaborazione con la testata fiorentina \"La Citt\u00e0\" (1988), che tuttavia interrompe un anno dopo al fine di trasferirsi negli Stati Uniti d'America dove frequenta la Stanford University. Una volta tornata a Roma collabora con il Ministero del Tesoro, in particolare con la \"Commissione Spesa Pubblica\", ed inizia a lavorare per il quotidiano \"Avanti!\" e nel 1990 \u00e8 nell'ufficio stampa della Vicepresidenza del Consiglio. Dal 1992 \u00e8 iscritta come professionista all'Ordine dei Giornalisti della Lombardia e nell'anno seguente viene assunta dal TG5, di cui diviene conduttrice inizialmente dell'edizione Flash delle 18.00 e poi di quella di Mezzasera delle 22:45 (in onda prima dell'inizio della fascia oraria di seconda serata di Canale 5). Nel 1999 passa ad Italia 1 dove presenta \"Serial Killer\", programma giornalistico dedicato ai pi\u00f9 celebri assassini italiani e stranieri, e poi nel 2001 conduce la prima edizione del reality show \"Survivor\" ambientato su un'isola deserta (una specie di \"Isola dei famosi\" con dei concorrenti non famosi). Nell'autunno 2005, insieme a Giuseppe Brindisi, sostituisce Cristina Parodi alla conduzione di \"Verissimo\" (che aveva condotto pure nel 2001 in occasione della gravidanza della storica conduttrice) prima dell'arrivo di Paola Perego nel gennaio 2006. Dal 2007 conduce il TG5Minuti del pomeriggio.\nDal novembre 2011 collabora con il canale all-news Mediaset TGcom24 perch\u00e9 diventa caporedattrice per la testata giornalistica di NewsMediaset, quindi conduce le rubriche e i notiziari di quel canale. Dal 23 aprile 2012 conduce, a turno con altri giornalisti, l'edizione serale del Tg4 (dopo l'addio di Emilio Fede). Dal settembre 2013 collabora con il rotocalco settimanale \"Dentro la notizia\" (in onda fino all'ottobre 2014) prodotto dal Tg4 per la fascia oraria di seconda serata di Rete 4.\nDal 2016 \u00e8 giornalista presso TgCom24 dove conduce la rubrica \"Dentro i Fatti\"."}
{"id": "269561", "revid": "2157991", "url": "https://it.wikipedia.org/wiki?curid=269561", "title": "Virus linfotropico delle cellule T umane", "text": "I virus linfotropici delle cellule T umane, abbreviato HTLV (dall'inglese \"Human T-lymphotropic virus\"), chiamati anche virus della leucemia a cellule T umana, o ancora virus T-linfotropici umani, sono un gruppo di retrovirus classificati come oncovirus.\nStruttura e replicazione.\nIl virus HTLV-1 una volta entrato nell'ospite aderisce alle cellule linfociti T e si fonde con la cellula.\nLa trascrittasi inversa del virus trasforma l'RNA in DNA, che viene incorporato nel nucleo della cellula infettata, da dove vengono prodotti degli mRNA che, arrivati ai ribosomi, vengono tradotti in proteine virali che poi vengono assemblate nel nuovo virus. \nUna volta satura, la membrana cellulare si sfalda e i nuovi virus vanno a infettare altri linfociti T.\nI metodi di trasmissione sono identici al virus HIV, cio\u00e8 per via verticale, sessuale e per via ematica.\nClassificazione.\nAttualmente, sono noti cinque specie di retrovirus HTLV:\nPatogenesi.\nHTLV-1 \u00e8 un virus oncogeno con particolare tropismo per le cellule T CD4+, principale bersaglio della trasformazione neoplastica. A differenza di numerosi retrovirus murini, non contiene un oncogene e non \u00e8 stata riscontrata alcuna integrazione in prossimit\u00e0 di un protoncogene cellulare. La sua patogenesi quindi non \u00e8 riconducibile n\u00e9 ai retrovirus trasformanti acuti n\u00e9 ai cronici. L'integrazione virale \u00e8 di tipo clonale (il sito d'integrazione \u00e8 identico in tutte le cellule di un dato tumore).\nHTLV-1 comprende i geni gag, pol ed env e le sequenze LTR (\"Long Term Repeat\") tipiche di altri retrovirus ma, contrariamente ad altri virus leucemici, contiene un'altra regione detta \"tax\" e pare che la causa della sua attivit\u00e0 trasformante risieda proprio in questo gene. Il prodotto di tax, l'omonima proteina, \u00e8 essenziale per la replicazione virale dal momento che induce la trascrizione dell'mRNA virale agendo sulla sequenza LTR all'estremo 5'.\nLa proteina tax pu\u00f2 anche attivare la trascrizione di geni cellulari coinvolti nella proliferazione e nella differenziazione delle cellule T, tra cui il gene FOS, il gene SIS, i geni codificanti per l'interluchina 2 (IL-2) e il suo recettore e il gene per il fattore di crescita mieloide GM-CSF. Inoltre inattiva l'inibitore del ciclo cellulare p16/INK4a e promuove l'attivazione della ciclina D, deregolando in questo modo il ciclo cellulare. Tax attiva anche NF-\u03baB, un fattore di trascrizione che regola un gran numero di geni fra cui quelli di sopravvivenza e antiapoptotici. Infine mette a repentaglio la stabilit\u00e0 genomica della cellula tramite l'interferimento con le funzioni di riparazione del DNA, inibendo l'espressione di beta-DNApol, e l'inibizione dei check points del ciclo cellulare mediati da ATM (attivati in caso di danno al DNA).\nLe principali tappe che conducono allo sviluppo della leucemia/linfoma a cellule T sono:\nHTLV-1 si replica lentamente e resta latente molto a lungo (anche 30 anni) nelle cellule infettate.\nPoich\u00e9 HTLV-1 regola la trascrizione cellulare tramite una proteina che \u00e8 in grado di legarsi a sequenze regolative del gene, le sequenze LTR, viene definito retrovirus transattivante.\nDiagnosi.\nInfezione da HTLV-1 pu\u00f2 esser rilevata mediante test su siero come ELISA per la ricerca di antigeni virali e anticorpi specifici o RT-PCR per evidenziare la presenza di RNA virale.\nTrattamento e prevenzione.\nLa prevenzione mediante uso del preservativo \u00e8 un valido mezzo per prevenire la trasmissione di tali virus durante i rapporti sessuali."}
{"id": "269562", "revid": "31886", "url": "https://it.wikipedia.org/wiki?curid=269562", "title": "Atmosfera di Giove", "text": "Latmosfera di Giove \u00e8 la pi\u00f9 estesa atmosfera planetaria del sistema solare. \u00c8 composta principalmente da idrogeno molecolare ed elio - con proporzioni simili alla loro abbondanza nel Sole - con tracce di metano, ammoniaca, acido solfidrico ed acqua; quest'ultima non \u00e8 stata finora rilevata ma si ritiene che sia presente in profondit\u00e0. Le abbondanze dell'ossigeno, dell'azoto, dello zolfo e dei gas nobili sono superiori di un fattore tre ai valori misurati nel Sole.\nL'atmosfera di Giove manca di un chiaro confine inferiore, ma gradualmente transisce negli strati interni del pianeta. L'atmosfera \u00e8 suddivisibile in diversi strati, ciascuno caratterizzato da un gradiente di temperatura specifico; dal pi\u00f9 basso al pi\u00f9 alto, sono: troposfera, stratosfera, termosfera ed esosfera. La troposfera \u00e8 lo strato pi\u00f9 basso e presenta un complicato sistema di nubi e foschie, strati di ammoniaca, idrosolfuro di ammonio ed acqua; le nubi di ammoniaca pi\u00f9 alte determinano l'aspetto del pianeta e sono il principale elemento visibile dall'esterno. Tenute insieme da potenti correnti a getto (\"jet stream\"), sono organizzate in una dozzina di fasce parallele all'equatore; fasce scure si alternano a fasce pi\u00f9 chiare, le prime dette \"bande\", le seconde \"zone\". \nSi distinguono tra loro soprattutto per i moti e le temperature: nelle bande le temperature sono pi\u00f9 elevate e i gas hanno un moto discendente verso gli strati bassi dell'atmosfera, mentre le zone presentano temperature pi\u00f9 basse con un moto ascensionale dei fluidi. Gli studiosi ritengono che il colore pi\u00f9 chiaro delle zone derivi dalla presenza di ghiaccio di ammoniaca, mentre non \u00e8 ancora chiaro cosa renda le bande pi\u00f9 scure. Sebbene siano stati sviluppati due modelli per la struttura delle bande e delle correnti a getto, la loro origine ancora non \u00e8 compresa. Il primo modello (\"shallow model\", \"shallow\" significa \"poco profondo\") prevede che le bande e le correnti a getto siano fenomeni superficiali sovrastanti un interno pi\u00f9 stabile. Nel secondo modello (\"deep model\", \"deep\" significa \"profondo\"), sono manifestazioni superficiali di fenomeni convettivi dell'idrogeno molecolare, che avvengono nel mantello di Giove organizzato in una serie di cilindri coassiali.\nL'atmosfera gioviana mostra un ampio spettro di fenomeni attivi: instabilit\u00e0 delle bande, vortici (cicloni ed anticicloni), tempeste e fulmini. I vortici si presentano come grandi macchie (ovali) rosse, bianche o brune. Le pi\u00f9 grandi sono la Grande Macchia Rossa (GRS, dall'inglese \"Great Red Spot\") e l\"Ovale BA\", informalmente chiamata Piccola Macchia Rossa; entrambe, cos\u00ec come la maggior parte della macchie pi\u00f9 grandi, sono anticicloni. Gli anticicloni pi\u00f9 piccoli appaiono bianchi. Si pensa che i vortici siano strutture poco profonde, che raggiungono una profondit\u00e0 non superiore a diverse centinaia di chilometri. Posta nell'emisfero meridionale del pianeta, la Grande Macchia Rossa \u00e8 il vortice pi\u00f9 grande conosciuto nel sistema solare.\nSu Giove avvengono tempeste potenti, sempre accompagnate da scariche di fulmini. Le tempeste si formano principalmente nelle bande e sono il risultato di moti convettivi dell'aria umida nell'atmosfera, che portano all'evaporazione e condensazione dell'acqua. Sono siti di intense correnti ascensionali che conducono alla formazione di nubi luminose e dense. I fulmini su Giove sono in media molto pi\u00f9 potenti che quelli sulla Terra, tuttavia avvengono con minore frequenza e quindi complessivamente il livello medio della potenza luminosa emessa dai fulmini sui due pianeti \u00e8 confrontabile.\nStruttura verticale.\nL'atmosfera di Giove \u00e8 suddivisa in quattro strati, che in ordine di altezza sono: la troposfera, stratosfera, la termosfera e l'esosfera. A differenza dell'atmosfera terrestre, Giove manca di una mesosfera. Giove non ha una superficie solida e lo strato atmosferico pi\u00f9 basso, la troposfera, gradualmente transisce negli strati interni del pianeta. Ci\u00f2 accade perch\u00e9 le condizioni di temperatura e pressione sono ben al di sopra del punto critico per l'idrogeno e l'elio, e quindi non c'\u00e8 un confine netto tra la fase gassosa e la fase liquida.\nPoich\u00e9 il confine inferiore dell'atmosfera non \u00e8 ben identificabile, \u00e8 stato assunto come base della troposfera il livello a cui viene raggiunta una pressione di 10 bar, con una temperatura di circa 340 K e ad una profondit\u00e0 di circa 90\u00a0km dallo zero altimetrico, comunemente adottato nella letteratura scientifica in corrispondenza del livello dove \u00e8 raggiunta la pressione di 1 bar. Allo zero altimetrico corrisponde inoltre quella che viene comunemente indicata come la \"superficie\" del pianeta, ovvero la sommit\u00e0 visibile delle nubi. Come anche nel caso della Terra, lo strato pi\u00f9 alto dell'atmosfera, l'esosfera, non ha un confine superiore ben definito. La densit\u00e0 gradualmente diminuisce fino alla transizione con il mezzo interplanetario, approssimativamente a 5000\u00a0km dalla \"superficie\".\nLe variazioni in verticale della temperature nell'atmosfera gioviana presentano un comportamento analogo a quello registrato nell'atmosfera della Terra. La temperatura della troposfera diminuisce linearmente finch\u00e9 non \u00e8 raggiunta la tropopausa, il confine tra la troposfera e la stratosfera. Su Giove, la tropopausa si verifica approssimativamente a 50\u00a0km d'altezza dallo zero altimetrico. Al livello della tropopausa si registrano una temperatura di circa 110 K ed una pressione di 0,1 bar. Nella stratosfera, la temperatura aumenta e raggiunge circa 200 K alla transizione con la termosfera, ad un'altitudine di 320\u00a0km e ad una pressione di 1\u00a0\u03bcbar. Nella termosfera, la temperatura continua ad aumentare raggiungendo i 1000 K ad un'altitudine di 1000\u00a0km, dove si registra una pressione di circa 1\u00a0nbar.\nLa troposfera di Giove presenta una complicata struttura nuvolosa. Le nubi visibili, che si localizzano tra 0,7\u20131,0\u00a0bar di pressione, sono composte principalmente da ghiaccio di ammoniaca. Si ritiene che gli strati nuvolosi sottostanti siano composti invece da idrosolfuro di ammonio e solfuro di ammonio (tra 1,5\u20133\u00a0bar) ed acqua (3\u20137\u00a0bar). Non dovrebbero esserci, invece, nubi di metano, poich\u00e9 le temperature sono troppo alte perch\u00e9 possa condensare. Le nubi di acqua formano lo strato nuvoloso pi\u00f9 denso ed hanno l'influenza pi\u00f9 forte sulla dinamica dell'atmosfera. Ci\u00f2 deriva dalla maggiore abbondanza e dalla maggiore entalpia di condensazione dell'acqua rispetto all'ammoniaca e all'acido solfidrico (l'ossigeno \u00e8 un elemento chimico pi\u00f9 abbondante che non l'azoto o lo zolfo). Vari strati di foschia, sia nella troposfera (a 0,2 bar) sia nella stratosfera (a 10 mbar), sono presenti sopra lo strato nuvoloso. Quelli stratosferici si formano dalla condensazione di idrocarburi policiclici aromatici pesanti o di idrazina, generati nell'alta stratosfera (1\u2013100\u00a0\u03bcbar) dall'interazione della radiazione ultravioletta (UV) solare con il metano. L'abbondanza del metano nella stratosfera relativa a quella dell'idrogeno molecolare \u00e8 di circa 10\u22124, mentre quella di altri idrocarburi leggeri, come etano e acetilene, sempre relativamente a quella dell'idrogeno molecolare, \u00e8 di circa 10\u22126.\nLa termosfera di Giove \u00e8 caratterizzata da una pressione inferiore ad 1\u00a0\u03bcbar e manifesta fenomeni come \"airglow\", aurore polari ed emissioni di raggi X . All'interno di essa sono presenti quegli strati con una maggiore densit\u00e0 di elettroni e ioni che costituiscono la ionosfera del pianeta. Le alte temperature che si registrano nella termosfera (800\u20131000 K) non sono state ancora pienamente spiegate; i modelli esistenti prevedono infatti temperature non superiori ai 400 K. Il riscaldamento aggiuntivo potrebbe derivare da un maggiore assorbimento di radiazione solare altamente energetica (UV o raggi X), dalla precipitazione di particelle cariche della magnetosfera gioviana sul pianeta oppure dalla dissipazione di onde gravitazionali propagantesi dall'interno del pianeta. La termosfera e l'esosfera gioviane manifestano emissioni di raggi X sia ai poli, sia a basse latitudini, osservate per la prima volta nel 1983 dall\"Einstein Observatory\". Le particelle magnetiche provenienti dalla magnetosfera gioviana generano aurore luminose intorno ai poli, ma a differenze delle analoghe terrestri, che si manifestano soltanto durante le tempeste magnetiche, le aurore sono fenomeni costanti dell'atmosfera gioviana. La termosfera di Giove \u00e8 stato il primo posto al di fuori della Terra dove \u00e8 stato scoperto il catione idrogenonio (H3+). Questo ione \u00e8 responsabile di forti emissioni nel medio infrarosso, a lunghezze d'onda comprese fra 3 e 5\u00a0\u00b5m, ed \u00e8 il principale elemento raffreddante della termosfera.\nComposizione chimica.\nLa composizione dell'atmosfera gioviana \u00e8 simile a quella di tutto il pianeta. L'atmosfera di Giove \u00e8 quella che \u00e8 stata complessivamente meglio compresa tra quelle dei giganti gassosi, perch\u00e9 \u00e8 stata osservata direttamente dalla sonda atmosferica della missione \" Galileo \" quando penetr\u00f2 nell'atmosfera del pianeta il 7 dicembre 1995. Altre fonti di informazione sulla composizione dell'atmosfera sono stati l\"Infrared Space Observatory\" (ISO), le sonde \"Galileo\" e \"Cassini\" e le osservazioni dalla Terra.\nI due principali costituenti dell'atmosfera di Giove sono l'idrogeno molecolare (H2) e l'elio. L'abbondanza dell'elio \u00e8 0,157 \u00b1 0,0036 relativamente all'idrogeno molecolare per numero di molecole e la sua frazione di massa \u00e8 0,234 \u00b1 0,005, leggermente inferiore al valore primordiale per il Sistema solare. La ragione di questa \"mancanza\" non \u00e8 stata ancora pienamente compresa, ma, essendo pi\u00f9 denso dell'idrogeno, la parte di elio mancante potrebbe essere condensata nel nucleo del pianeta.\nNell'atmosfera sono presenti vari composti semplici quali acqua, metano (CH4), acido solfidrico (H2S), ammoniaca (NH3) e fosfina (PH3). La loro abbondanza nella profonda troposfera (sotto i 10 bar) implica che l'atmosfera di Giove \u00e8 arricchita di carbonio, azoto, zolfo e probabilmente ossigeno di un fattore compreso tra 2 e 4 rispetto al Sole. Anche i gas nobili argon, kripton e xeno sembrano essere sovrabbondanti rispetto alla composizione del Sole (guarda la tabella a lato), mentre il neon \u00e8 meno abbondante. Altri composti chimici come l'arsina (AsH3) e l'idruro di germanio (GeH4) sono presenti in tracce. L'alta atmosfera contiene piccole quantit\u00e0 di idrocarburi semplici come l'etano, l'acetilene ed il diacetilene, che si formano dal metano sotto l'azione delle radiazioni ultraviolette solari e delle particelle cariche provenienti dalla magnetosfera gioviana. Si ritiene che l'anidride carbonica (CO2), il monossido di carbonio (CO) e l'acqua presenti nella parte superiore dell'atmosfera provengano dalle comete che sono cadute sul pianeta, come la cometa Shoemaker-Levy 9. L'acqua non pu\u00f2 provenire dalla troposfera perch\u00e9 la tropopausa funziona come una trappola a freddo, impedendo all'acqua di salire nella stratosfera (guarda la sezione precedente).\nMisurazioni dalla Terra e dallo spazio hanno migliorato la conoscenza dei rapporti isotopici nell'atmosfera gioviana. Al luglio del 2003, il valore riconosciuto per l'abbondanza del deuterio \u00e8 2,25 \u00b1 0,35 \u00d7 10\u22125, che probabilmente corrisponde al valore primordiale riscontrabile nella nebulosa solare da cui si \u00e8 originato il Sistema solare. Il rapporto tra gli isotopi dell'azoto nell'atmosfera gioviana, 15N su 14N, \u00e8 2,3 \u00d7 10\u22123, un terzo pi\u00f9 basso di quello riscontrato nell'atmosfera terrestre (3,5 \u00d7 10\u22123). Quest'ultima scoperta \u00e8 particolarmente significativa perch\u00e9 le teorie sull'origine ed evoluzione del sistema solare considerano il valore terrestre del rapporto tra gli isotopi dell'azoto prossimo al valore primordiale.\nZone, bande e correnti a getto.\nLa superficie visibile di Giove \u00e8 divisa in numerose fasce parallele all'equatore. Queste sono di due tipi: le \"zone\", pi\u00f9 chiare, e le \"bande\", pi\u00f9 scure. L'ampia \"zona equatoriale\" (EZ) si estende tra le latitudini 7\u00b0 S e 7\u00b0 N, circa. Sopra e sotto di essa, ci sono la \"banda equatoriale nord\" (NEB) e la \"banda equatoriale sud\" (SEB) che raggiungono i 18\u00b0 N e 18\u00b0 S rispettivamente. Pi\u00f9 distanti dall'equatore, ci sono le \"bande tropicali nord\" e \"sud\" (rispettivamente, NTrZ e STrZ). L'alternanza di bande e zone prosegue fino alle regioni polari, interrompendosi approssimativamente a 50\u00b0 di latitudine, dove l'aspetto visibile appare in qualche modo mutato. La struttura alternante basilare invece si estende probabilmente fino ai poli, raggiungendo almeno gli 80\u00b0 Nord e Sud.\nLa differenza nell'aspetto tra zone e bande \u00e8 causata dalla differente opacit\u00e0 delle nuvole che le compongono.\nLa concentrazione dell'ammoniaca \u00e8 pi\u00f9 alta nelle zone e ci\u00f2 conduce alla formazione di nubi pi\u00f9 dense di ghiaccio di ammoniaca alle alte altitudini, che determina il loro colore pi\u00f9 chiaro. Di contro, nelle bande le nubi sono pi\u00f9 sottili e si trovano ad altitudini inferiori. L'alta troposfera \u00e8 pi\u00f9 fredda in corrispondenza delle zone e pi\u00f9 calda in corrispondenza delle bande. L'esatta natura delle reazioni chimiche che fanno le zone e le bande gioviane cos\u00ec colorate \u00e8 ancora sconosciuta, ma potrebbero parteciparvi composti elaborati dello zolfo, del fosforo e del carbonio.\nLe bande gioviane sono confinate da flussi atmosferici zonali (venti) chiamati \"correnti a getto\" (\"jet streams\"). Allontanandosi dall'equatore, le correnti a getto retrograde, dirette da est ad ovest, segnano la transizione tra le zone e le bande; mentre quelle prograde, dirette da ovest ad est, segnano la transizione tra le bande e le zone. Questa configurazione dei venti significa che i venti zonali diminuiscono di intensit\u00e0 nelle bande ed aumentano nelle zone, dall'equatore ai poli. Quindi, lo \"wind shear\" nelle bande \u00e8 ciclonico ed anticiclonico nelle zone. La \"zona equatoriale\" rappresenta un'eccezione a questa regola dal momento che \u00e8 percorsa da forti venti diretti da ovest ad est (progradi) e presenta un minimo locale della velocit\u00e0 del vento esattamente all'equatore. La velocit\u00e0 delle correnti a getto \u00e8 molto alta, superiore a 100\u00a0m/s, e corrisponde alle nuvole di ammoniaca localizzate ad una pressione compresa tra 0,7\u20131\u00a0bar. Le correnti a getto prograde sono generalmente pi\u00f9 potenti che non quelle retrograde. La loro estensione verticale non \u00e8 ancora nota: decadono in due o tre volte la costante di scala per le altezze sopra le nuvole, mentre al di sotto del livello delle nubi, la velocit\u00e0 dei venti aumenta leggermente e rimane poi costante fino al livello in cui si registrano 22 bar di pressione, la massima profondit\u00e0 operativa raggiunta dalla sonda atmosferica della missione \"Galileo\".\nL'origine della struttura a fasce di Giove non \u00e8 completamente chiara. L'interpretazione pi\u00f9 semplice \u00e8 che nelle zone avvengano moti ascensionali, mentre nelle fasce avvengano moti discensionali. Quando aria ricca di ammoniaca sale nelle zone, si espande e si raffredda, formando alte e dense nuvole. Nella bande l'aria discende, scaldandosi adiabaticamente, ed evaporano le nubi candide di ammoniaca, rivelando le nubi sottostanti, pi\u00f9 scure. La posizione e ampiezza della bande e la velocit\u00e0 e la posizione dei jet sono notevolmente stabili, con rari cambiamenti registrati tra il 1980 ed il 2000. Un esempio di questi cambiamenti \u00e8 la leggera diminuzione della velocit\u00e0 del jet diretto da ovest ad est posizionato al confine tra la \"zona tropicale nord\" e le \"fasce temperate nord\", a 23\u00b0N. Le bande, comunque, variano in colorazione ed intensit\u00e0 nel tempo. (vedi sotto)\nFasce principali.\nLe bande e le zone che suddividono l'atmosfera gioviana hanno caratteristiche uniche. Ad ognuna di esse \u00e8 stato assegnato un nome identificativo. Le ampie zone indistinte grigio-blu in prossimit\u00e0 dei poli, apparentemente senza caratteristiche distinguibili, sono state chiamate \"regione polare settentrionale\" (\"North Polar Region\", NPR) e \"regione polare meridionale\" (\"South Polar Region\", SPR). Esse si estendono dai poli a circa 40\u201348\u00b0 N e S.\nLa \"regione temperata nord-nord\" raramente mostra un maggior numero di dettagli rispetto alle regioni polari, a causa dell'oscuramento al bordo, della linea di vista dalla Terra (che conduce ad una rappresentazione di scorcio della superficie) e della generale diffusivit\u00e0 di tali dettagli. Detto ci\u00f2, la \"banda temperata nord-nord\" (\"North North Temperate Belt\", NNTB) \u00e8 la banda pi\u00f9 settentrionale a poter essere distinta, anche se occasionalmente \"scompare\". I disturbi tendono ad essere minori e di breve durata. La \"zona temperata nord-nord\" (\"North North Temperate Zone\", NNTZ) \u00e8 forse pi\u00f9 di rilievo, ma anch'essa generalmente tranquilla. Occasionalmente sono state osservate altre bande e zone minori nella regione.\nLa \"regione temperata settentrionale\" \u00e8 a latitudini facilmente osservabili dalla Terra ed \u00e8 stata, quindi, oggetto di un grande numero di osservazioni. Manifesta la corrente a getto prograda pi\u00f9 forte sul pianeta \u2014 una corrente diretta da est ad ovest che delimita meridionalmente la \"banda temperata settentrionale\" (\"North Temperate Belt\", NTB). La banda temperata settentrionale sbiadisce approssimativamente una volta ogni dieci anni (\u00e8 ci\u00f2 che \u00e8 accaduto durante i sorvoli delle sonde \"Voyager\"), lasciando apparentemente fondere la \"zona temperata settentrionale\" (\"North Temperate Zone\", NTZ) con la \"zona tropicale settentrionale\" (\"North Tropical Zone\", NTrZ). In altre occasioni, la zona temperata settentrionale \u00e8 divisa in due componenti da una sottile banda.\nLa \"regione tropicale settentrionale\" comprende la gi\u00e0 citata \"zona tropicale settentrionale\" e la \"banda equatoriale settentrionale\" (\"North Equatorial Belt\", NEB). La zona tropicale settentrionale \u00e8 generalmente stabile nella sua colorazione, cambiando nella gradazione soltanto in modo accoppiato all'attivit\u00e0 della corrente a getto meridionale della banda temperata settentrionale (NTB). Come la zona temperata settentrionale, anch'essa \u00e8 a volte divisa in due da una banda sottile, la \"banda tropicale settentrionale\" (\"North Tropical Band\", NTrB). In rare occasioni, la componente meridionale della NTrZ che cos\u00ec \u00e8 venuta a formarsi ospita \"piccole macchie rosse\". Come il nome suggerisce, sono equivalenti settentrionali della Grande Macchia Rossa, ma a differenza di questa, si manifestano in coppia e sono sempre di breve durata (un anno, in media). Una di esse era presente durante il sorvolo del pianeta della sonda \"Pioneer 10\".\nLa \"banda equatoriale settentrionale\" (NEB) \u00e8 una della pi\u00f9 attive del pianeta. \u00c8 caratterizzata da bianchi ovali anticiclonici e da ovali bruni ciclonici, con i primi che si formano in generale pi\u00f9 a nord degli altri; come nella zona tropicale settentrionale, la maggior parte di queste caratteristiche hanno una durata relativamente breve. Come la \"banda equatoriale meridionale\" (\"South Equatorial Belt\", SEB), la NEB \u00e8 drammaticamente scolorita per poi riprendersi. La scala temporale di questi cambiamenti e di circa 25 anni.\nLa regione equatoriale \u00e8 una delle pi\u00f9 stabili del pianeta, in ampiezza (misurata in angoli di latitudine) e in attivit\u00e0. La regione \u00e8 occupata interamente dalla \"zona equatoriale\" (\"Equatorial Zone\", EZ). Il limite settentrionale della zona \u00e8 sede di spettacolari pennacchi che si spostano verso sud dalla NEB, confinati da strutture scure e calde (nell'infrarosso) conosciute come festoni (\"hot spots\"). Sebbene il confine meridionale della zona equatoriale sia abitualmente quiescente, le registrazioni delle osservazioni del tardo Ottocento e dei primi del Novecento riportano che allora accadeva esattamente l'opposto rispetto ad oggi. La zona equatoriale varia considerevolmente nella colorazione, da tinte pastello all'ocra, fino al rame. Occasionalmente pu\u00f2 apparire divisa da una \"banda equatoriale\" (\"Equatorial Band\", EB). Le strutture nella zona equatoriale si muovono all'incirca a 390\u00a0km/h rispetto alle altre latitudini.\nLa \"regione tropicale meridionale\" comprende la \"banda equatoriale meridionale\" e la \"zona tropicale meridionale\" (\"South Tropical Zone\", NTrZ). \u00c8 di gran lunga la pi\u00f9 attiva del pianeta, ospitando le correnti a getto retrograde pi\u00f9 forti. La banda equatoriale meridionale \u00e8 abitualmente la banda pi\u00f9 ampia e pi\u00f9 scura di Giove; tuttavia, a volte \u00e8 divisa in due da una zona (\"South Equatorial Belt Zone\", SEBZ) e pu\u00f2 affievolirsi interamente durante un ciclo di recupero della SEB. Un'altra caratteristica interessante della banda equatoriale meridionale \u00e8 un lungo treno di disturbi ciclonici che segue la Grande Macchia Rossa. Simile alla \"zona tropicale settentrionale\", la \"zona tropicale meridionale\" \u00e8 una delle zone pi\u00f9 significative del pianeta: non solo ospita la Grande Macchia Rossa, ma \u00e8 occasionalmente percorsa da un \"disturbo tropicale meridionale\" (\"South Tropical Disturbance\", STrD), che comporta la divisione della zona e che pu\u00f2 durare per molto tempo. Il pi\u00f9 famoso \u00e8 iniziato nel 1901 e terminato nel 1939.\nLa \"regione temperata meridionale\" \u00e8 occupata principalmente dalla \"banda temperata meridionale\" (\"South Temperate Belt\", STB), un'altra banda scura e di rilievo, pi\u00f9 significativa della \"banda temperata settentrionale\"\n(NTB). Fino al marzo 2000 le strutture pi\u00f9 importanti ospitate nella fascia erano gli ovali bianchi BC, DE ed FA, che hanno manifestato una lunga durata prima di fondersi nell\"Ovale BA\" (\"Oval BA\") o \"Piccola Macchia Rossa\". Gli ovali erano in realt\u00e0 strutture nate e appartenenti alla \"zona temperata meridionale\" (\"South Temperate Zone\", STZ), ma si estendevano nella STB, bloccandola parzialmente. La banda temperata meridionale si \u00e8 affievolita occasionalmente, all'apparenza a causa di complesse interazioni tra gli ovali bianchi e la Grande Macchia Rossa. L'aspetto della zona temperata meridionale \u00e8 altamente variabile.\nCi sono numerose altre strutture su Giove che sono o temporanee o di difficile osservazione dalla Terra. La \"regione temperata Sud Sud\" (\"South South Temperate Belt\", STB) presenta difficolt\u00e0 maggiori perfino della NNTR: i suoi dettagli sono sottili e possono essere studiato soltanto con grandi telescopi o da sonde nello spazio. Molte zone e bande hanno un carattere transitorio e non sempre sono visibili. Tra queste, la gi\u00e0 citata \"banda equatoriale\"; la \"North Equatorial belt zone\" (una zona Bianca all'interno della banda equatoriale settentrionale) (NEBZ) e la \"South Equatorial belt zone\" (SEBZ). Le bande vengono anche occasionalmente interrotte da disturbi improvvisi. Quando un disturbo divide una banda o una zona normalmente unitaria, le due componenti sono distinte riferendocisi ad esse come alla componente settentrionale (aggiungendo una \"N\") e a quella meridionale (aggiungendo una \"S\"), ad esempio, NEB(N) e NEB(S).\nDinamiche.\nLa circolazione atmosferica su Giove \u00e8 marcatamente differente da quella sulla Terra. Gli strati interni di Giove sono fluidi e manca una superficie solida. I moti convettivi, quindi, possono interessare tutto l'involucro esterno del pianeta. Al 2008, non \u00e8 ancora stata sviluppata una teoria in grado di spiegare la dinamica dell'atmosfera gioviana. Ad una tale teoria sarebbe chiesto di spiegare principalmente i seguenti fenomeni: l'esistenza di bande sottili e stabili e di correnti a getto simmetriche rispetto all'equatore; la corrente a getto prograda di notevole intensit\u00e0 presente all'equatore; la differenza tra le zone e le bande; l'origine dei grandi vortici, come la Grande Macchia Rossa.\nLe teorie esistenti della dinamica dell'atmosfera gioviana possono essere grosso modo divise in due classi:\nPoich\u00e9 entrambe le teorie hanno i loro pregi e difetti, molti studiosi planetari ritengono in realt\u00e0 che la teoria che alla fine riuscir\u00e0 a spiegare l'atmosfera gioviana conterr\u00e0 elementi di entrambi i modelli.\nModelli superficiali.\nI primi tentativi di spiegare la dinamica dell'atmosfera gioviana furono condotti negli anni sessanta del Novecento. Erano basati parzialmente sulla meteorologia terrestre, che allora aveva raggiunto un buono sviluppo. I modelli superficiali assumono che le correnti a getto su Giove siano guidate da fenomeni turbolenti di piccola scala, sostenuti a loro volta dai moti convettivi dell'aria umida nello strato esterno dell'atmosfera (sopra le nuvole di vapore acqueo). La convezione dell'aria umida \u00e8 un fenomeno correlato all'evaporazione e condensazione dell'acqua ed \u00e8 uno dei principali motori dei fenomeni meteorologici terrestri. La generazione di correnti a getto in questo modello \u00e8 correlata ad una propriet\u00e0 ben nota della turbolenza bidimensionale, la cosiddetta cascata inversa, in cui piccole strutture turbolente (vortici) si fondono per formarne di pi\u00f9 grandi. Le dimensioni maggiori delle strutture finali sono limitate dalle dimensioni del pianeta e non possono essere superiori ad una dimensione caratteristica, che per Giove \u00e8 chiamata scala di Rhines. La sua esistenza \u00e8 connessa con la generazione di onde di Rossby. Quando le strutture turbolente pi\u00f9 grandi raggiungono una certa dimensione, ogni altro incremento di energia viene disperso sotto forma di onde di Rossby, la struttura cessa di crescere e la cascata inversa si interrompe. Poich\u00e9 la relazione di dispersione delle onde di Rossby per un pianeta sferico rapidamente rotante \u00e8 anisotropa, la scala di Rhines nella direzione parallela all'equatore \u00e8 maggiore che nella direzione perpendicolare ad esso. Il risultato finale del processo descritto \u00e8 la creazione di strutture allungate e di grandi dimensioni, parallele all'equatore. L'estensione meridionale di queste strutture sembra concordare con la larghezza delle correnti a getto. Quindi, nei modelli superficiali i vortici alimentano le correnti a getto e dovrebbero scomparire fondendosi con esse.\nI modelli superficiali che prevedono un solo strato in cui sono localizzati i fenomeni meteorologici presentano seri problemi, sebbene possano spiegare con successo l'esistenza di una dozzina di strette correnti a getto. Un fallimento lampante del modello \u00e8 la corrente a getto equatoriale prograda (super rotante): con rare eccezioni, i modelli superficiali producono una forte corrente a getto retrograda (sub-rotante), contraria a quanto osservato. In aggiunta, le correnti a getto tendono ad essere instabili e possono scomparire nel tempo. I modelli superficiali non possono spiegare perch\u00e9 i flussi atmosferici su Giove violino i criteri di stabilit\u00e0. Versioni pi\u00f9 elaborate di modelli che prevedono pi\u00f9 strati in cui localizzare i fenomeni meteorologici producono una circolazione pi\u00f9 stabile, ma molti problemi persistono.\nQuando l'esplorazione diretta dell'atmosfera di Giove della sonda \"Galileo\" rivel\u00f2 che i venti si estendono anche al di sotto delle nubi di vapore acqueo, localizzate a 5-7 bar di pressione, e che non mostrano alcuna intenzione di affievolirsi neppure a 22 bar di pressione, apparve evidente che la circolazione nell'atmosfera gioviana potesse in effetti essere profonda.\nModelli profondi.\nIl modello profondo fu proposto per la prima volta da Friedrich H. Busse nel 1976. Il suo modello \u00e8 basato su un importante teorema della Meccanica dei fluidi, il teorema di Taylor-Proudman. Il teorema afferma che in un sistema velocemente rotante, costituito da liquido ideale e barotropico (la cui pressione dipende cio\u00e8 dalla sola densit\u00e0), il flusso \u00e8 organizzato in una serie di cilindri paralleli all'asse di rotazione. Probabilmente i fluidi che costituiscono l'interno di Giove soddisfano le ipotesi del teorema. Il mantello di idrogeno molecolare del pianeta \u00e8 quindi organizzato in una serie di cilindri, ognuno dei quali caratterizzato da una circolazione indipendente dagli altri. Le correnti a getto corrispondono alle latitudine a cui i bordi dei cilindri intersecano la superficie visibile del pianeta; i cilindri stessi sono visibili come zone e bande.\nIl modello profondo spiega agevolmente la forte corrente a getto prograda osservata all'equatore del pianeta; le correnti a getto che vengono cos\u00ec generate sono stabili e non devono soddisfare i criteri di stabilit\u00e0 bidimensionale. Presenta tuttavia delle difficolt\u00e0: il numero delle correnti a getto teorico \u00e8 inferiore a quello delle correnti effettivamente osservate e simulazioni tridimensionali complete del flusso non sono realizzabili al 2008 - ci\u00f2 implica che il modello semplificato che viene utilizzato nelle simulazioni potrebbe non essere in grado di cogliere aspetti importanti della fluidodinamica del problema. Tuttavia un modello pubblicato nel 2004 \u00e8 riuscito a riprodurre la struttura delle correnti a getto e delle bande, assumendo che il mantello di idrogeno molecolare sia pi\u00f9 sottile rispetto a quanto riportato dagli altri modelli presenti in letteratura: il 10% del raggio gioviano, rispetto al 20-30% degli altri modelli. Il motore che fornisce l'energia per la circolazione profonda \u00e8 un altro problema. Infatti, i flussi profondi potrebbero essere causati sia da forze poco profonde (ad esempio la convezione umida) oppure da moti convettivi che interessano tutto il pianeta e che trasportato all'esterno il calore generato all'interno. Ancora non \u00e8 chiaro quale dei due meccanismi sia pi\u00f9 importante.\nCalore endogeno.\n\u00c8 noto dal 1966 che Giove irradia una quantit\u00e0 di calore maggiore di quella che riceve dal Sole, con un rapporto tra la potenza emessa dal pianeta e quella assorbita dalla radiazione solare stimato in 1,67 \u00b1 0,09. Il flusso di calore proveniente dall'interno di Giove \u00e8 5,44 \u00b1 0,43\u00a0W\u00a0m\u22122, mentre la potenza complessiva emessa \u00e8 di 3,35 \u00b1 0,26 \u00d7 1017 W; quest'ultimo valore \u00e8 approssimativamente equivalente ad un miliardesimo dell'energia complessiva irradiata dal Sole in un secondo. Questo calore \u00e8 principalmente un relitto del calore primordiale residuato dalla formazione del pianeta, anche se alcuni studi sembrano indicare che sia il risultato, almeno in parte, della precipitazione dell'elio verso il nucleo planetario.\nIl calore interno rivestirebbe un'importanza basilare per le dinamiche dell'atmosfera gioviana. Infatti, nonostante il pianeta possieda un'inclinazione assiale di appena 3\u00b0, ed i poli ricevano un'insolazione inferiore rispetto a quella presente all'equatore, le temperature rilevate alla troposfera non sembrano differire sostanzialmente tra la regione polare e quella equatoriale. Una possibile spiegazione \u00e8 che i moti convettivi presenti all'interno del pianeta, innescati dal calore endogeno, agiscano da \"termostato\", rilasciando una maggiore quantit\u00e0 di calore ai poli che non all'equatore, determinando questa \"omogeneit\u00e0\" nella temperatura troposferica. Dunque, mentre nell'atmosfera terrestre il calore viene trasportato tramite la circolazione atmosferica, su Giove lo stesso ruolo viene adempiuto dalla convezione profonda.\nStrutture estranee all'alternanza delle bande e delle zone.\nI vortici.\nL'atmosfera di Giove ospita centinaia di vortici \u2013 strutture rotanti circolari che, come nell'atmosfera della Terra, possono essere divisi in due classi: cicloni ed anticicloni; i primi ruotano nel verso di rotazione del pianeta (antiorario nell'emisfero settentrionale ed orario in quello meridionale), mentre i secondi nel verso opposto. Una delle principali differenze dall'atmosfera terrestre \u00e8 che su Giove gli anticicloni dominano numericamente sui cicloni, dal momento che il 90% dei vortici con un diametro superiore ai 2000\u00a0km sono anticicloni. La durata dei vortici varia da diversi giorni a centinaia di anni in base alle dimensioni: per esempio, la durata media di anticicloni con diametri compresi tra i 1000 ed i 6000\u00a0km \u00e8 di 1\u20133 anni. Non sono mai stati osservati vortici nella regione equatoriale di Giove (entro i 10\u00b0 di latitudine), dove sarebbero instabili. Come accade su ogni pianeta rapidamente rotante, gli anticicloni su Giove sono centri di alta pressione, mentre i cicloni lo sono di bassa pressione.\nGli anticicloni, nell'atmosfera gioviana, sono sempre confinati entro le zone, dove la velocit\u00e0 del vento aumenta nella direzione che va dall'equatore ai poli. Sono generalmente luminosi ed appaiono come ovali chiari; possono variare di longitudine, ma mantengono approssimativamente la stessa latitudine. La velocit\u00e0 del vento alla periferia di un vortice raggiunge circa i 100\u00a0m/s. Anticicloni differenti ospitati dalla stessa zona tendono a fondersi, quando si avvicinano l'uno l'altro. Tuttavia su Giove ci sono due anticicloni che sono in qualche modo differenti da tutti gli altri: la Grande Macchia Rossa e l'Ovale BA, formatosi, quest'ultimo, nel 2000. A differenza degli ovali biancastri, queste strutture sono di colore rosso perch\u00e9 portano in superficie del materiale rosso dalle profondit\u00e0 del pianeta. Su Giove gli anticicloni si formano dalla fusione di strutture pi\u00f9 piccole, comprese le tempeste convettive (vedi pi\u00f9 sotto), sebbene grandi ovali possono risultare dalle instabilit\u00e0 delle correnti a getto. Quest'ultimo fenomeno \u00e8 stato osservato negli anni 1938\u20131940, quando alcuni ovali biancastri derivarono da instabilit\u00e0 della zona temperata meridionale; in seguito questi ovali si sono fusi formando l'Ovale BA.\nA differenza degli anticicloni, i cicloni su Giove tendono ad essere strutture piccole, scure ed irregolari. Alcune delle strutture pi\u00f9 scure e regolari sono note come ovali bruni. Comunque \u00e8 stata suggerita l'esistenza di pochi grandi cicloni di lunga durata. In aggiunta ai cicloni compatti, su Giove appaiono diverse grandi pezze filamentose ed irregolari, che ruotano concordemente con i cicloni. Una di queste strutture \u00e8 localizzata ad ovest della Grande Macchia Rossa (nella regione compresa nella sua scia) nella banda equatoriale meridionale. Queste pezze sono chiamate regioni cicloniche (CR). I cicloni sono sempre ospitati nelle bande e anch'essi tendono a fondersi quando si incontrano.\nLa struttura in profondit\u00e0 dei vortici non \u00e8 completamente chiara. Si pensa che siano relativamente sottili, perch\u00e9 ogni spessore superiore ai 500\u00a0km porterebbe all'instabilit\u00e0. \u00c8 noto che i grandi anticicloni si estendono solo poche decine di chilometri al di sotto dello strato nuvoloso visibile. Al 2008, la vecchia ipotesi che i vortici siano colonne convettive profonde non \u00e8 condivisa dalla maggioranza degli scienziati planetari.\nLa Grande Macchia Rossa.\nLa \"Grande Macchia Rossa\" (\"Great Red Spot\", GRS) \u00e8 un vortice anticiclonico persistente sul bordo meridionale della banda equatoriale meridionale. \u00c8 una caratteristica superficiale notevolmente stabile, e molte fonti concordano nel dire che \u00e8 stata continuamente osservata per 300 anni.\nLa Grande Macchia Rossa ruota in verso antiorario, con un periodo di sei giorni terrestri, corrispondenti a 14 giorni gioviani. Misura 24\u201340\u00a0000\u00a0km da ovest ad est e 12\u201314\u00a0000\u00a0km da sud a nord. La macchia \u00e8 sufficientemente grande da contenere due o tre pianeti delle dimensioni della Terra. All'inizio del 2004, la Grande Macchia Rossa ha approssimativamente la met\u00e0 dell'estensione longitudinale che aveva un secolo prima, quando misurava 40\u00a0000\u00a0km in diametro. All'attuale velocit\u00e0 di riduzione, dovrebbe diventare circolare nel 2040, sebbene ci\u00f2 sia improbabile a causa degli effetti distorsivi delle correnti a getto vicine ad essa. Non \u00e8 noto quanto possa durare la macchia o se i cambiamenti osservati siano il risultato di fluttuazioni normali.\nOsservazioni nell'infrarosso hanno indicato che la Grande Macchia Rossa \u00e8 pi\u00f9 fredda (e quindi, raggiunge altitudini maggiori) della maggior parte delle altre nubi sul pianeta; lo strato pi\u00f9 alto di nubi della Grande Macchia Rossa svetta di circa 8\u00a0km dagli strati circostanti. Inoltre, la circolazione antioraria della macchia \u00e8 attestata dal 1966 grazie ad un attento monitoraggio delle strutture atmosferiche gioviane ed \u00e8 stata confermata dai primi filmati inviati dalle sonde \"Voyager\". La macchia \u00e8 confinata spazialmente da una corrente a getto di modesta entit\u00e0 e diretta verso est (prograda) sul suo confine meridionale e da una corrente a getto molto potente e diretta verso ovest (retrograda) sul suo confine settentrionale. Sebbene i venti intorno ai lati della macchia soffino a circa 120\u00a0m/s (430\u00a0km/h), le correnti all'interno di essa sembrano stagnanti, con pochi flussi in ingresso o in uscita. Il suo periodo di rotazione \u00e8 diminuito col tempo, forse come conseguenza della costante riduzione nelle dimensioni.\nLa latitudine della Grande Macchia Rossa \u00e8 rimasta stabile per tutta la durata di tempo per cui sono disponibili osservazioni attendibili, variando tipicamente entro un grado. La sua longitudine, tuttavia, varia costantemente. Poich\u00e9 Giove non ruota uniformemente a tutte le latitudini (presenta infatti una rotazione differenziale come anche gli altri giganti gassosi), gli astronomi hanno definito tre differenti sistemi per definirne la latitudine. Il II sistema era usato per le latitudini superiori ai 10\u00b0 ed era originariamente basato sulla velocit\u00e0 media di rotazione della Grande Macchia Rossa, pari a 9h\u00a055m\u00a042s. Nonostante ci\u00f2, la macchia ha doppiato il pianeta nel II sistema almeno 10 volte dai primi dell'Ottocento. La sua velocit\u00e0 di deriva \u00e8 cambiata drammaticamente negli anni ed \u00e8 stata correlata alla luminosit\u00e0 della banda equatoriale meridionale (SEB) ed alla presenza o assenza di un disturbo tropicale meridionale (STrD).\nNon \u00e8 ancora noto cosa determini la colorazione rossa della macchia. Alcune teorie supportate da dati sperimentali suggeriscono che il colore possa essere causato da complesse molecole organiche, fosforo rosso o un composto dello zolfo. La Grande Macchia Rossa varia notevolmente in gradazione, dal rosso mattone al salmone pastello, ed anche al bianco. La macchia scompare occasionalmente, rimanendo evidente soltanto per il buco (\"Red Spot Hollow\") che \u00e8 la sua nicchia nella banda equatoriale meridionale (SEB). La visibilit\u00e0 della Grande Macchia Rossa \u00e8 apparentemente accoppiata con l'aspetto della banda equatoriale meridionale: quando la banda \u00e8 di un bianco brillante, la macchia tende ad essere scura; quando la banda \u00e8 di colore scuro, la macchia \u00e8 abitualmente luminosa. I periodi in cui la macchia \u00e8 scura o luminosa si ripetono con intervalli irregolari: ad esempio la macchia era scura nel 1997, e nei cinquant'anni precedenti, nei periodi compresi tra 1961\u201366, 1968\u201375, 1989\u201390 e 1992\u201393.\nLa Grande Macchia Rossa non deve essere confusa con la \"Grande Macchia Scura\" (\"Great Dark Spot\"), una struttura osservata nel 2000 in prossimit\u00e0 del polo nord del pianeta dalla sonda \"Cassini\". Va notato che anche una struttura atmosferica di Nettuno \u00e8 chiamata Grande Macchia Scura. Quest'ultima fu osservata dalla sonda \"Voyager 2\" nel 1989 e potrebbe trattarsi di un buco nell'atmosfera del pianeta piuttosto che di una tempesta; inoltre non \u00e8 stata osservata nel 1994 (sebbene una macchia simile sia apparsa pi\u00f9 a nord).\nL'Ovale BA.\n\"Ovale BA\" (\"Oval BA\") \u00e8 il nome ufficiale di una tempesta di colore rosso nell'emisfero meridionale di Giove, simile in forma alla Grande Macchia Rossa, sebbene pi\u00f9 piccola nelle dimensioni. Conseguentemente \u00e8 spesso chiamata la \"Piccola Macchia Rossa\". La struttura, appartenente alla banda temperata meridionale, \u00e8 stata osservata per la prima volta nel 2000 quando si \u00e8 formata dalla collisione di tre piccole tempeste ovali biancastre e da allora \u00e8 sempre andata intensificandosi.\nLa formazione dei tre ovali biancastri che poi si sono fusi nell'Ovale BA pu\u00f2 essere tracciata indietro fino al 1939, quando la zona temperata meridionale \u00e8 stata interessata da fenomeni che hanno condotto alla formazione di strutture scure che hanno in effetti separato la zona stessa in tre lunghe sezioni. Elmer J. Reese durante le sue osservazioni di Giove denomin\u00f2 le sezioni scure AB, CD ed EF. Le spaccature si espansero, strozzando i segmenti rimanenti della zona temperata meridionale in tre ovali biancastri, denominati FA, BC e DE. Questi ultimi due si sono fusi nel 1998, formando l'Ovale BE. Successivamente, nel marzo del 2000, BE ed FA si sono fusi anch'essi, formando l'Ovale BA. (vedi ovali biancastri, sotto)\nL'Ovale BA ha iniziato lentamente a colorarsi di rosso nell'agosto del 2005. Il 24 febbraio 2006, l'astrofilo filippino Christopher Go ha scoperto che l'ovale aveva cambiato colore, notando che aveva raggiunto la stessa colorazione della Grande Macchia Rossa. Conseguentemente, il Dr. Tony Phillips della NASA ha suggerito di chiamarlo \"Red Spot Jr.\" o \"Red Jr\" (\"Macchia Rossa Junior\" o \"Rossa Junior\")\nNell'aprile del 2006 un gruppo di astronomi, credendo che ci sarebbe stata una convergenza tra l'Ovale BA e la Grande Macchia Rossa, programmarono delle osservazioni con il Telescopio spaziale Hubble. Le tempeste si oltrepassano l'un l'altra ogni due anni; gli incontri del 2002 e del 2004 non avevano comunque prodotto nulla di interessante. La dottoressa Amy Simon-Miller del \"Goddard Space Flight Center\", predisse che le due tempeste avrebbero raggiunto il massimo avvicinamento il 4 luglio 2006. Il 20 luglio, le due tempeste furono fotografate dall'Osservatorio Gemini mentre transitavano l'una accanto all'altra senza convergere.\nIl perch\u00e9 l'Ovale BA sia diventato rosso non \u00e8 totalmente chiaro. Secondo uno studio pubblicato dal Dr Santiago P\u00e9rez-Hoyos dell'Universit\u00e0 dei Paesi Baschi nel 2008, il meccanismo responsabile pi\u00f9 probabile potrebbe essere \"una diffusione verso l'alto e verso l'interno o di un composto colorato, oppure di un vapore in grado di fungere da rivestimento e che potrebbe interagire in futuro con i fotoni solari ad alta energia ai livelli superiore dell'Ovale BA\".\nL'Ovale BA sta diventando pi\u00f9 forte, secondo le osservazioni eseguite con il Telescopio spaziale Hubble nel 2007. La velocit\u00e0 del vento ha raggiunto i 618\u00a0km/h; quasi la stessa che nella Grande Macchia Rossa e molto pi\u00f9 alta di quella che era stata registrata nelle tempeste progenitrici. Al luglio del 2008 ha raggiunto una lunghezza pari quasi al diametro della Terra, approssimativamente la met\u00e0 delle dimensioni della Grande Macchia Rossa.\nL'Ovale BA non dovrebbe essere confuso con un'altra tempesta maggiore di Giove, la Macchia Rossa Neonata (\"Baby Red Spot\") che \u00e8 diventata rossa nel maggio del 2008. Quest'ultima si \u00e8 formata approssimativamente alla stessa latitudine della Grande Macchia Rossa a cui si \u00e8 avvicinata nel tardo giugno \u2013 inizio luglio dello stesso anno, venendo frantumata e poi assorbita dalla pi\u00f9 grande compagna. Durante questo incontro, l'Ovale BA era nelle vicinanze, ma non sembra che abbia svolto alcun ruolo nella distruzione della Macchia Rossa Neonata.\nCicloni circumpolari.\nAi poli del pianeta sono presenti due vortici polari, chiamati rispettivamente \"ciclone polare settentrionale\" (\"Northern Polar Cyclone\", NPC) e \"ciclone polare meridionale\" (\"Southern Polar Cyclone\", SPC). Questi sono a loro volta circondati da due sistemi ciclonici circumpolari (\"circumpolar cyclones\", CPC), osservati dalla sonda \"Juno\" della NASA, in orbita polare attorno al pianeta dall'ottobre del 2016. I poli di Giove non sono direttamente osservabili dalla Terra, per ragioni prospettiche. Il periodo di osservazioni di tali strutture, dunque, coincide con la permanenza in orbita della missione \"Juno\" stessa. Inoltre, fattori di illuminazione rendono pi\u00f9 difficoltosa per \"Juno\" l'osservazione dei cicloni settentrionali rispetto a quelli meridionali. \nDalle osservazioni acquisite tra il 2016 e il 2018 \u00e8 stato appreso che i cicloni polari settentrionale e meridionale sono circondati, rispettivamente, da otto e da cinque cicloni circumpolari. I cicloni circumpolari settentrionali sono pi\u00f9 piccoli, con un diametro compreso tra , mentre quelli meridionali hanno un diametro compreso tra . I cicloni circumpolari settentrionali sembrano caratterizzati da una maggiore stabilit\u00e0 nella forma e nella posizione relativa, mentre quelli meridionali, investiti da venti pi\u00f9 veloci (con una velocit\u00e0 compresa all'incirca tra 80 e ), sono pi\u00f9 mobili, pur mantenendo una configurazione pentagonale rispetto al polo. I fenomeni osservati possono essere descritti attraverso la teoria dei vortici congelati, in cui elementi con vorticit\u00e0 concentrata (i vortici) dispersi in un mezzo con minore vorticit\u00e0 si organizzano in una configurazione a reticolo, alla quale corrisponde un minimo dell'energia del sistema.\nTempeste e fulmini.\nLe tempeste su Giove sono simili ai temporali sulla Terra. Si presentano come ammassi luminosi di nuvole dalle dimensioni di circa 1000\u00a0km, che appaiono di volta in volta nelle regioni cicloniche delle bande, specialmente all'interno delle forti correnti a getto retrograde (dirette verso ovest). A differenza dei vortici, le tempeste sono fenomeni di breve durata, la pi\u00f9 forte delle quali pu\u00f2 durare per diversi mesi, mentre la durata media \u00e8 di solo 3\u20134 giorni. Si ritiene che siano dovute ai moti convettivi dell'aria umida nella troposfera gioviana. Le tempeste sono in effetti alte colonne convettive che portano aria umida dalle profondit\u00e0 della troposfera ai suoi strati superiori, dove condensa in nuvole. L'estensione tipica di una tempesta gioviana \u00e8 di circa 100\u00a0km, dal momento che si estendono dai circa 5\u20137\u00a0bar di pressione fino a 0,2\u20130,5\u00a0bar.\nLe tempeste su Giove sono sempre associate a fulmini. Le immagini dell'emisfero notturno del pianeta raccolte dalle sonde \"Galileo\" e \"Cassini\" mostrano lampi con regolarit\u00e0, particolarmente alle latitudini 51\u00b0 N, 56\u00b0 S e 23\u00b0 N; i due angoli di latitudine maggiori corrispondono a zone in prossimit\u00e0 delle correnti a getto dirette verso ovest. I fulmini su Giove sono in media molto pi\u00f9 potenti che quelli sulla Terra, tuttavia avvengono con minore frequenza e quindi complessivamente il livello medio della potenza luminosa emessa dai fulmini sui due pianeti \u00e8 confrontabile. Pochi lampi sono stati rilevati nelle regioni polari; ci\u00f2 fa di Giove il secondo pianeta, dopo la Terra, su cui sono stati rilevati fulmini polari.\nOgni 15\u201317 anni Giove \u00e8 scosso da tempeste particolarmente potenti: esse appaiono a 23\u00b0 N di latitudine, in corrispondenza della pi\u00f9 forte corrente a getto diretta verso est. L'ultimo episodio del fenomeno \u00e8 stato osservato nei mesi compresi tra marzo e giugno del 2007. Due tempeste apparvero nella banda temperata settentrionale a 55\u00b0 gradi in longitudine l'una dall'altra e la disturbarono significativamente: il materiale scuro che fu versato dalle tempeste si mescol\u00f2 con le nubi e ne cambi\u00f2 il colore. Conseguentemente tutta la banda apparve di un altro colore. Le tempeste si muovevano con una velocit\u00e0 di 170\u00a0m/s, leggermente pi\u00f9 veloci delle correnti a getto stesse, suggerendo l'esistenza di forti venti nelle profondit\u00e0 dell'atmosfera gioviana.\nI disturbi.\nLa normale alternanza delle bande e delle zone \u00e8 a volte interrotta per un dato periodo di tempo. Una particolare classe di interruzioni \u00e8 rappresentata da oscuramenti di lunga durata della zona tropicale meridionale, a cui ci si riferisce abitualmente come ai \"disturbi tropicali meridionali\" (\"South Tropical Disturbances\", STrD). Il pi\u00f9 lungo di questi disturbi di cui si ha memoria storica \u00e8 avvenuto tra il 1901 ed il 1939, osservato per primo da Percy B. Molesworth il 28 febbraio 1901. Assunse la forma di un oscuramento della zona tropicale meridionale, abitualmente brillante. Da allora sono stati registrati diversi episodi simili della stessa zona.\nIl disturbo della SEB.\nUn particolare fenomeno interessa la \"South Equatorial Belt\" (SEB, banda equatoriale meridionale) ed \u00e8 noto come \"disturbo della SEB\".\nA intervalli irregolari di 3-15 anni la fascia, normalmente ben visibile poco a nord della GRS, assume una colorazione biancastra, rendendosi indistinguibile dalle chiare zone circostanti, per poi tornare otticamente individuabile nel giro di poche settimane o mesi.\nTale fenomeno si \u00e8 verificato per l'ultima volta nel 2010, ma era gi\u00e0 stato riscontrato nel 1973, quando la Pioneer 10 comp\u00ec un sorvolo ravvicinato del pianeta, e nel 1991. La causa del fenomeno \u00e8 attribuita alla momentanea sovrapposizione con la banda di alcuni strati nuvolosi, che normalmente sono assenti da questa regione.\nFestoni (\"hot spots\").\nUna delle caratteristiche pi\u00f9 misteriose dell'atmosfera di Giove \u00e8 costituita dai \"festoni\", in inglese \"hot spots\". Si tratta di regioni relativamente prive di nubi dalle quali il calore interno pu\u00f2 essere emesso liberamente senza essere assorbito dalla copertura nuvolosa. Devono il loro nome anglofono al fatto che, alle osservazioni nell'infrarosso (\u03bb=5\u00a0\u00b5m), appaiono come delle macchioline brillanti. Si localizzano preferenzialmente nelle bande, anche se \u00e8 stato osservato un insieme di prominenti formazioni nel bordo settentrionale della Zona Equatoriale. Ad ogni festone \u00e8 associato un brillante pennacchio nuvoloso, posto in genere nella porzione occidentale della formazione, che raggiunge dimensioni anche di 10\u00a0000\u00a0km. Gli \"hot spots\" di norma possiedono un aspetto rotondeggiante, difficili da confondere con i vortici.\nL'origine di questi festoni non \u00e8 chiara: potrebbe trattarsi di correnti discendenti, in cui l'aria in discesa viene scaldata adiabaticamente ed asciugata oppure, in alternativa, potrebbero essere una manifestazione di onde a scala planetaria; quest'ultima ipotesi spiega i pattern periodici assunti dai festoni equatoriali.\nStoria osservativa.\nI primi astronomi utilizzarono piccoli telescopi e le loro capacit\u00e0 osservative per registrare i cambiamenti d'aspetto dell'atmosfera gioviana. I termini descrittivi che allora introdussero - bande, zone, macchie rosse e brune, ovali, festoni - sono ancora in uso. Altri termini - come vorticit\u00e0, moto verticale e altezza delle nubi - sono entrati in uso successivamente, nel ventesimo secolo.\nLe prime osservazioni dell'atmosfera gioviana ad una risoluzione maggiore rispetto a quella possibile per osservazioni da terra, furono condotte dalle sonde \"Pioneer 10\" e 11. Le prime immagini dettagliate dell'atmosfera furono comunque raccolte grazie alle sonde \"Voyager\". Le due sonde risolsero dettagli di 5\u00a0km di dimensione in varie lunghezze spettrali e permisero di realizzare i primi filmati di avvicinamento al pianeta, in grado di mostrare anche il moto dell'atmosfera. La sonda \"Galileo\" copr\u00ec un'area inferiore dell'atmosfera di Giove, ma ad una risoluzione ancora migliore ed a una ampiezza di banda spettrale maggiore.\nLa sonda \"Galileo\" inoltre trasport\u00f2 sul pianeta una sonda atmosferica che penetr\u00f2 negli strati superiori raggiungendo una grande profondit\u00e0, corrispondente a 22 bar di pressione. La sonda misur\u00f2 la velocit\u00e0 dei venti, la temperatura, la composizione, l'estensione dello strato nuvoloso ed il livello di radiazioni, finch\u00e9 non cess\u00f2 di trasmettere, schiacciata dalla elevata pressione esterna. I dati allora raccolti hanno contribuito notevolmente ad ampliare la nostra conoscenza dell'atmosfera gioviana, poich\u00e9 i telescopi e le sonde in orbita intorno al pianeta non sono comunque in grado di rilevare cosa accade al di sotto di 1 bar di pressione. Successivamente, sono state condotte osservazioni ad alta risoluzione della sommit\u00e0 delle nubi durante i sorvoli del pianeta da parte delle sonde \"Cassini\" e \"New Horizons\", rispettivamente nel 2000 e nel 2007.\nOggi, gli astronomi hanno accesso ad un continuo monitoraggio dell'attivit\u00e0 dell'atmosfera gioviana condotto da telescopi a terra e nello spazio, come il Telescopio spaziale Hubble. \u00c8 stato cos\u00ec scoperto non solo che l'atmosfera \u00e8 occasionalmente interessata da grandi disturbi, ma anche che essa \u00e8 notevolmente stabile. Il moto verticale dell'atmosfera gioviana era stato gi\u00e0 determinato dall'identificazione di gas traccianti con telescopi da terra. Studi spettroscopici condotti dopo la collisione della cometa Shoemaker-Levy 9 permisero di dare uno sguardo alla composizione del pianeta sotto lo strato nuvoloso. Fu cos\u00ec rivelata per la prima volta la presenza su Giove di zolfo diatomico (S2) e solfuro di carbonio (CS2) (\u00e8 stata solo la seconda volta che si \u00e8 rilevato lo zolfo diatomico su un oggetto celeste), oltre che la presenza di altre molecole come ammoniaca (NH3) e acido solfidrico (H2S); mentre non fu rivelata la presenza di composti dell'ossigeno, come l'anidride solforosa (SO2), generando sorpresa tra gli astronomi.\nStudi sulla Grande Macchia Rossa.\nIl primo avvistamento della Grande Macchia Rossa \u00e8 spesso accreditato a Robert Hooke, che descrisse una macchia su Giove nel maggio 1664; tuttavia, \u00e8 probabile che la macchia di Hooke fosse nella banda sbagliata (la banda equatoriale settentrionale, rispetto alla posizione attuale nella banda equatoriale meridionale). Pi\u00f9 convincente risulta la descrizione di Giovanni Cassini di una \"macchia permanente\", fornita l'anno seguente. Con fluttuazioni nella visibilit\u00e0, la macchia di Cassini fu osservata dal 1665 al 1713.\nUn mistero minore \u00e8 relativo ad una macchia gioviana ritratta nel 1711 in un dipinto da Donato Creti, esposta nella Pinacoteca vaticana. Il dipinto \u00e8 parte di una serie di pannelli in cui differenti corpi celesti (ingranditi) fanno da sfondo a varie scene italiane; la creazione dei quali \u00e8 stata supervisionata dall'astronomo Eustachio Manfredi per garantirne l'accuratezza. Il dipinto di Creti \u00e8 la prima rappresentazione conosciuta a riportare la Grande Macchia Rossa di colore rosso. Nessuna struttura gioviana era stata descritta di quel colore prima del tardo ottocento.\nLa Grande Macchia Rossa attuale fu vista solo dopo il 1830 e ben studiata solo dopo un'apparizione di rilievo del 1879. Un salto di 118 anni separa le osservazioni del 1830 dalla sua scoperta, nel XVII secolo; non \u00e8 noto se la macchia originaria si sia dissolta e poi ricostituita, se sia sbiadita, o anche se i resoconti delle osservazioni furono semplicemente di scarsa qualit\u00e0. Le macchie pi\u00f9 vecchie ebbero una storia osservativa pi\u00f9 breve ed un moto pi\u00f9 lento rispetto alla macchia attuale e ci\u00f2 rende la loro identificazione incerta.\nIl 25 febbraio 1979, quando la \"Voyager 1\" era a 9,2 milioni di km da Giove, trasmise a Terra la prima immagine dettagliata della Grande Macchia Rossa. Erano riconoscibili dettagli nuvolosi delle dimensioni minime di 160\u00a0km. Il colorato motivo ondoso delle nuvole ad ovest (sinistra) della Grande Macchia Rossa \u00e8 la regione di coda della macchia, dove sono osservabili moti nuvolosi estremamente complessi e variabili.\nOvali biancastri.\nGli ovali biancastri che in seguito sarebbero diventati l'Ovale BA si sono formati nel 1939. Al momento della loro formazione coprivano quasi 90\u00b0 di longitudine, ma si contrassero rapidamente nel decennio seguente, stabilizzandosi ad una lunghezza di 10\u00b0 o meno dopo il 1965.\nSebbene all'origine fossero frammenti della zona temperata meridionale (STZ), evolsero fino ad essere completamente inclusi nella banda temperata meridionale (STB); ci\u00f2 suggerisce che si spostarono verso nord, ritagliandosi una nicchia nella banda. Infatti, in modo assai simile alla Grande Macchia Rossa, la loro circolazione era confinata da due correnti a getto opposte, diretta verso est sui bordi settentrionali e retrograda verso ovest su quelli meridionali.\nLo spostamento longitudinale degli ovali sembrava essere influenzato da due fattori: la posizione del pianeta sulla sua orbita - diventando pi\u00f9 veloci in corrispondenza dell'afelio - e la vicinanza alla Grande Macchia Rossa - accelerando quando erano entro 50\u00b0 dalla Macchia. La tendenza generale fu una diminuzione della velocit\u00e0 di deriva degli ovali, con un suo dimezzamento tra gli anni 1940 e 1990.\nDurante i sorvoli delle sonde \"Voyager\", gli ovali si estendevano per circa 9000\u00a0km da est ad ovest, 5000\u00a0km da nord a sud e completavano una rotazione ogni cinque giorni (per confronto, la Grande Macchia Rossa la completava in sei)."}
{"id": "269565", "revid": "842", "url": "https://it.wikipedia.org/wiki?curid=269565", "title": "Sourceforge", "text": ""}
{"id": "269568", "revid": "363629", "url": "https://it.wikipedia.org/wiki?curid=269568", "title": "Malattia infettiva", "text": "Una malattia infettiva \u00e8 una malattia determinata da agenti patogeni che entrano in contatto con un individuo. Tali agenti causali possono essere virus, batteri, funghi o miceti, elminti, muffe e protozoi. La branca che studia tali patologie \u00e8 chiamata infettivologia.\nLa malattia \u00e8 il risultato della complessa interazione tra il sistema immunitario e l'organismo estraneo. \nAffinch\u00e9 una malattia venga definita come infettiva, essa deve rispondere a determinati criteri epidemiologici, e deve rispondere alla legge di Farr, che afferma che le malattie infettive si diffondono secondo un ritmo esponenziale."}
{"id": "269573", "revid": "2175", "url": "https://it.wikipedia.org/wiki?curid=269573", "title": "Malattie infettive", "text": ""}
{"id": "269582", "revid": "200568", "url": "https://it.wikipedia.org/wiki?curid=269582", "title": "Parametri orbitali di Saturno", "text": "Saturno orbita attorno al Sole a una distanza media di 1,427 miliardi di chilometri, compiendo una rivoluzione completa in 29,458 anni terrestri. La sua orbita \u00e8 inclinata di 2,488\u00b0 rispetto all'eclittica ed \u00e8 eccentrica di un fattore pari a 0,0560. Alla sua distanza, la luce del Sole appare 100 volte meno intensa rispetto a quella che arriva sulla Terra.\nCon una massa pari a 95,181 volte e un volume pari a 744 volte quello terrestre, Saturno \u00e8 il secondo pianeta pi\u00f9 grande del Sistema solare dopo Giove.\nL'asse di rotazione \u00e8 inclinato di 26,731 gradi, regalando al pianeta un ciclo di stagioni pi\u00f9 o meno analogo a quello terrestre e marziano, ma assai pi\u00f9 lungo.\nIl periodo di rotazione di Saturno sul proprio asse varia a seconda della quota; gli strati superiori, nelle regioni equatoriali, impiegano 10,233 ore a compiere un giro completo, mentre nucleo e mantello ruotano in 10,675 ore.\nOrbita.\nL'orbita percorsa da Saturno pu\u00f2 essere descritta attraverso i parametri orbitali seguenti:\nLa distanza media di Saturno dal Sole \u00e8 di 9,6 UA, pari a circa 1 miliardo e 440 milioni di km. Il periodo di rivoluzione \u00e8 di 29,45 anni terrestri, pari a circa 10 756 giorni sulla Terra. Tuttavia, il suo periodo sinodico (che corrisponde alla durata di tempo che impiega il pianeta, osservato dalla Terra, per ritornare nella stessa posizione del cielo rispetto al Sole - ad esempio, quindi, tra due congiunzioni successive) \u00e8 di 378,09 giorni, quasi 1 anno e 2 settimane terrestri.\nLa velocit\u00e0 media di percorrenza dell'orbita \u00e8 di 9,68 km/s. La velocit\u00e0 massima \u00e8 raggiunta ovviamente (per la seconda Legge di Keplero) durante il passaggio per il perielio ed \u00e8 di 10,18 km/s, mentre quella minima raggiunta durante il passaggio dell'afelio \u00e8 di 9,09 km/s.\nLa sua orbita \u00e8 inclinata di 2,488\u00ba rispetto all'eclittica ed \u00e8 eccentrica di un fattore 0,0560. Alla sua distanza la luce del Sole appare 100 volte meno intensa rispetto alle misure effettuate dalla Terra.\nRotazione.\nL'asse di rotazione \u00e8 inclinato di 26,731\u00b0, regalando al pianeta un ciclo di stagioni pi\u00f9 o meno analogo a quello terrestre e marziano, ma assai pi\u00f9 lungo. Il periodo di rotazione di Saturno sul proprio asse varia a seconda della quota; gli strati superiori, nelle regioni equatoriali, impiegano 10,23378 ore a compiere un giro completo, mentre nucleo e mantello ruotano in 10,67597 ore.\nNel marzo 2007 \u00e8 stato rilevato che la variazione delle emissioni radio del pianeta non corrisponde alla velocit\u00e0 di rotazione di Saturno. Tale variazione potrebbe essere causata dall'attivit\u00e0 dei geyser sulla superficie della luna Encelado. Il vapore acqueo emesso in orbita attorno a Saturno da questa attivit\u00e0 crea un ostacolo al campo magnetico del pianeta, rallentando la sua rotazione rispetto alla rotazione del pianeta.\nL'ultima stima del periodo di rotazione di Saturno, basato su una media di varie misure effettuate dalle sonde Cassini, Voyager e Pioneer \u00e8 stato segnalata nel settembre 2007, ed equivale a 10 ore, 32 minuti e 35 secondi."}
{"id": "269585", "revid": "29727", "url": "https://it.wikipedia.org/wiki?curid=269585", "title": "Citrus grandis", "text": ""}
{"id": "269593", "revid": "436907", "url": "https://it.wikipedia.org/wiki?curid=269593", "title": "Exodus (gruppo musicale)", "text": "Gli Exodus sono un gruppo musicale thrash metal statunitense formato nel 1980 a San Francisco in California e sono ritenuti come uno dei pi\u00f9 significativi del genere. L'unico membro presente in tutte le produzioni \u00e8 il chitarrista Gary Holt il quale, entrato poco dopo la formazione del gruppo, ha sempre cercato di mantenere in vita il gruppo californiano.\nStoria del gruppo.\nGli inizi (1980-1984).\nLa storia degli Exodus inizi\u00f2 con l'incontro del batterista Tom Hunting, dei chitarristi Tim Agnello e Kirk Hammett e del bassista Geoff Andrews.\nAgnello lasci\u00f2 subito il gruppo per il futuro leader Gary Holt. Non riuscendo a trovare un cantante, Hunting decise di ricoprire anche questo ruolo.\nDopo aver pubblicato una demo nel 1982, l'anno seguente Kirk Hammett lasci\u00f2 la band per entrare a far parte dei Metallica e venne rimpiazzato da Rick Hunolt; in seguito Rob McKillop venne preso come bassista al posto di Andrews e Paul Baloff venne scelto come cantante.\nIl successo (1985-1989).\nCon questa formazione fu possibile pubblicare \"Bonded by Blood\" nel 1985, un disco considerato storico per il thrash metal. \nNello stesso anno, gli Exodus parteciparono al Combat Tour in compagnia di Slayer e Venom.\nDa questo tour fu estratto anche un VHS attualmente fuori catalogo chiamato \"Ultimate Revenge\".\nTerminata la tourn\u00e9e, Baloff venne licenziato dal gruppo per abuso di stupefacenti e venne rimpiazzato da Steve Souza dei Legacy che in seguito cambiarono nome in Testament.\nCon Souza, nel 1987, venne pubblicato \"Pleasures of the Flesh\" che ebbe un buon successo commerciale. Il successivo \"Fabulous Disaster\" (1988) mostra sonorit\u00e0 ancor pi\u00f9 incisive dei precedenti album.\nIl declino e lo scioglimento (1990-1992).\nCon l'avvento degli anni novanta, gli Exodus conobbero un periodo di forte instabilit\u00e0, dovuta al continuo cambio di formazione e soprattutto a causa del periodo poco favorevole per il thrash a causa dell'arrivo del grunge sulla scena musicale.\nIn seguito, gli Exodus pubblicarono \"Impact Is Imminent\" e il loro primo disco dal vivo intitolato \"Good Friendly Violent Fun\" nel 1991.\nNel 1992 il gruppo pubblic\u00f2 \"Force of Habit\", album che mostr\u00f2 alcuni tentativi di seguire le mode di quel tempo, presentando sonorit\u00e0 groove metal e brani di inconsueta durata come ad esempio \"Architect of Pain\" che con i suoi 11 minuti \u00e8 uno dei pezzi pi\u00f9 lunghi mai composti dalla band.\nTuttavia l'accoglienza da parte del pubblico si dimostr\u00f2 piuttosto fredda, e dopo questo disco la band decret\u00f2 lo scioglimento.\nLe reunion (1996-2002).\nNel 1996 gli Exodus si riunirono con la formazione di \"Bonded by Blood\", fatta eccezione per il nuovo bassista Jack Gibson. Dopo la riunione venne messo sul mercato un nuovo disco dal vivo, \"Another Lesson in Violence\" (1997).\nNon appena tornati assieme, gli Exodus si sciolsero di nuovo, in parte dovuto a delle liti per motivi finanziari con la loro casa discografica, la Century Media, che non pubblic\u00f2 un loro concerto per queste ragioni.\nNel 2001 gli Exodus tornarono assieme per suonare al \"Thrash of the Titans\", concerto di beneficenza in onore di Chuck Billy, il cantante dei Testament, a quel tempo sotto trattamento medico per un tumore. Dopo questo concerto, la band continu\u00f2 a fare concerti nella Bay Area della California, lasciando trasparire anche voci riguardanti un possibile nuovo disco in studio.\nTutto ci\u00f2 non avvenne perch\u00e9, il 2 febbraio 2002, un attacco cardiaco stronc\u00f2 il cantante Paul Baloff. Sembr\u00f2 che la sua morte li avrebbe condotti ad un nuovo scioglimento, ma il chitarrista Gary Holt decise di proseguire e richiam\u00f2 in formazione Steve Souza.\nIl ritorno (2004-presente).\nNel 2004, dopo 12 anni di inattivit\u00e0 creativa, venne realizzato in studio \"Tempo of the Damned\", che ebbe un buon successo.\nDopo la pubblicazione del disco la stabilit\u00e0 del gruppo torn\u00f2 ad essere minata dall'uscita di Rick Hunolt che dichiar\u00f2 di volersi dedicare alla sua famiglia, e venne sostituito dal chitarrista degli Heathen, Lee Altus.\nAnche Tom Hunting e Steve Souza lasciarono la band, rispettivamente sostituiti da Paul Bostaph e Rob Dukes.\nCon questa formazione nel 2005 usc\u00ec \"Shovel Headed Kill Machine\", album dal sound violento come il precedente. Tom Hunting rientra in formazione all'inizio del 2007, svincolando Paul Bostaph dalla band. In ottobre dello stesso anno venne pubblicato il disco \"The Atrocity Exhibition... Exhibit A\", titolo che fa presagire ad un immediato seguito.\nNel 2008 la band pubblica \"Let There Be Blood\", ovvero un rifacimento dell'album \"Bonded by Blood\" interamente rieseguito dalla band con la nuova formazione, anche se in origine era circolata la notizia che ogni canzone avrebbe avuto un cantante diverso, tra i quali le maggiori personalit\u00e0 del thrash.\nNel 2010 \u00e8 stato pubblicato il loro decimo album registrato in studio, \"\". Il disco ha riscosso un ottimo successo sia da parte dei fan che da parte della critica.\nL'8 giugno 2014 Gary Holt ha annunciato la dipartita del cantante Rob Dukes e il ritorno di Steve Souza, con il quale \u00e8 stato registrato l'undicesimo album in studio \"Blood In, Blood Out\", uscito il 14 ottobre dello stesso anno."}
{"id": "269594", "revid": "981134", "url": "https://it.wikipedia.org/wiki?curid=269594", "title": "Accord\u00e9on", "text": ""}
{"id": "269595", "revid": "6923", "url": "https://it.wikipedia.org/wiki?curid=269595", "title": "Kerry King", "text": "Biografia.\nNasce da padre collaudatore di aerei e madre impiegata di una compagnia telefonica. Presto la famiglia si trasferisce a Burlington, in Ontario, dove King si diploma alla Nelson High School con il titolo di valedictorian.\nInizia a suonare la chitarra in adolescenza, e una volta adulto, si trasferisce a Phoenix, in Arizona, per cercare gruppi in cui suonare.\nSlayer.\nDopo un'audizione, nel 1981, insieme al chitarrista Jeff Hanneman, fonda il gruppo Slayer. Il primo album, \"Show No Mercy\" verr\u00e0 finanziato dal padre di King, insieme al bassista del gruppo Tom Araya.\nNel 1984, completata la tourn\u00e9e di promozione dell'album, King accetta l'offerta da Dave Mustaine per suonare negli esordienti Megadeth, creando malcontento nel gruppo. Dopo pochi concerti, tuttavia, a causa di divergenze personali con Mustaine, King abbandona i Megadeth e torna negli Slayer.\nOccasionalmente \u00e8 anche autore dei testi del gruppo, per lo pi\u00f9 incentrati sul satanismo, interesse che egli attribuisce alla sua passione per i film horror. A seguito di continue accuse nei confronti suoi e del gruppo di essere filo-satanici nonch\u00e9 filo-nazisti, King ha dichiarato di non seguire alcuna religione, Satana compreso.\nVita privata.\nSposato tre volte, ha una figlia, Shyanne Kymberlee, avuta dal primo matrimonio, e attualmente vive con la sua terza moglie. \u00c8 appassionato di sport, in particolare di wrestling e hockey. Inoltre alleva serpenti, e possiede un'azienda di merchandising, la KFK Industries (KFK sta per Kerry Fuckin' King).\nStile musicale.\nNegli anni lo stile musicale di Kerry King \u00e8 rimasto invariato. Dai primi album degli Slayer fino a \"South of Heaven\" incluso, il suo modo di suonare \u00e8 sempre stato incentrato sulla velocit\u00e0 e sulle dissonanze piuttosto che sulla melodia.\nTra le sue maggiori influenze, cita Judas Priest, Venom, Iron Maiden, Black Sabbath, Deep Purple e Van Halen.\nStrumentazione.\nKing utilizza chitarre BC Rich \"Kerry King Signature\" e BC Rich Warlock, caratterizzate da forme molto aggressive e spigolose, e tutte equipaggiate con pickup attivi EMG e ponti tremolo Kahler 2315. Usa inoltre amplificatori Marshall \"2203KK Kerry King Signature\" e Marshall JCM800."}
{"id": "269596", "revid": "1437331", "url": "https://it.wikipedia.org/wiki?curid=269596", "title": "Atmosfera di Saturno", "text": "L'atmosfera di Saturno, molto simile a quella di Giove, \u00e8 composta principalmente di idrogeno ed elio; quella di Saturno contiene tuttavia una percentuale di idrogeno leggermente maggiore, oltre ad una quantit\u00e0 di fosforo ed arsenico circa 10 volte superiore.\nAnche nel caso di Saturno, come per Giove, \u00e8 stato possibile individuare tramite la spettroscopia agli infrarossi la presenza di concentrazioni infinitesimali di monossido di carbonio, fosfina, idruro di germanio ed arsina. Forse questi composti chimici, che normalmente non potrebbero esistere in un'atmosfera a base di idrogeno ed elio, si originano in reazioni chimiche sconosciute e sono poi spinti fino al livello atmosferico visibile del pianeta da forti moti convettivi.\nUna sostanziale differenza fra le atmosfere di Giove e Saturno \u00e8 la presenza di bande chiare e scure, specialmente presso l'equatore, molto evidenti nel primo ma estremamente soffuse e poco contrastate nell'altro. Il motivo \u00e8 probabilmente la minore temperatura atmosferica di Saturno (130\u00a0K nell'alta atmosfera), che favorisce la formazione di nubi ad una profondit\u00e0 maggiore rispetto a Giove.\nCiononostante l'atmosfera saturniana \u00e8 percorsa da venti fortissimi, che soffiano fino a 1000\u00a0km/h presso l'equatore. Sono inoltre presenti cicloni, soprattutto alle alte latitudini, dalla durata relativamente breve e dalle dimensioni massime di circa 1200\u00a0km.\nSaturno come altri pianeti giganti ha una temperatura degli strati alti dell'atmosfera superiore a quanto dovrebbe essere secondo i calcoli teorici. Per molto tempo si \u00e8 pensato che la ionosfera potesse favorire il riscaldamento del pianeta ma simulazioni numeriche eseguite da ricercatori dell'University College di Londra in collaborazione con ricercatori della Boston University hanno stimato che la ionosfera dovrebbe in realt\u00e0 raffreddare il pianeta, quindi la spiegazione di questo fenomeno al momento \u00e8 sconosciuta.\nStudi basati sulle osservazioni della sonda Cassini hanno evidenziato una ciclicit\u00e0 della temperatura e della direzione dei venti, simile a quella che avviene sulla terra ogni due anni. Tale periodicit\u00e0 climatologica, che avviene all'altezza della fascia atmosferica tropicale, \u00e8 fortemente perturbata da eventi atmosferici quali la grande tempesta settentrionale, che avvengono lontani dalla linea equatoriale e che presentano le stesse dinamiche che sulla Terra sono correlate alle teleconnessioni atmosferiche."}
{"id": "269597", "revid": "1543377", "url": "https://it.wikipedia.org/wiki?curid=269597", "title": "Jeff Hanneman", "text": "Biografia.\nDi origini tedesche, crebbe a Long Beach, in California, in una famiglia composta da numerosi veterani di guerra. Il padre era reduce dello sbarco in Normandia, mentre i fratelli reduci della Guerra del Vietnam. Questo accrebbe l'interesse di Hanneman verso tutto ci\u00f2 che riguardava gli eventi bellici del XX secolo e relativi oggetti di memorabilia che collezion\u00f2.\nInizi\u00f2 ad interessarsi anche al rock e all'heavy metal, imparando a suonare la chitarra sotto l'influenza di Led Zeppelin, Aerosmith, Jeff Beck, Iron Maiden e Judas Priest. Con il tempo matur\u00f2 anche una grande passione verso l'hardcore punk dei Minor Threat, Misfits, The Exploited, Verbal Abuse, G.B.H., Dead Kennedys e Black Flag. Pi\u00f9 tardi, insieme al chitarrista Kerry King, fond\u00f2 gli Slayer. Nel gruppo, Hanneman rivest\u00ec anche il ruolo di autore di buona parte delle musiche dei brani, tra cui \"Angel of Death\", \"South of Heaven\", \"War Ensemble\" e \"Seasons in the Abyss\", e negli ultimi tempi si occup\u00f2 anche della stesura dei testi.\nNel 1997 Hanneman spos\u00f2 Kathryn, che aveva conosciuto nei primi anni ottanta.\nHanneman confess\u00f2 di apprezzare gli stili artistici tipici dell'epoca nazista, ma senza proclamarsi un seguace del nazionalsocialismo. Nonostante avesse idee conservatrici e abbia sostenuto la politica di George W. Bush, non apparteneva alle ideologie pi\u00f9 radicali della destra.\nMalattia e la morte.\nAgli inizi del 2011, Hanneman contrasse una fascite necrotizzante dovuta ad una morsicatura di ragno. Alla luce della situazione delle condizioni del chitarrista e per l'imminente partecipazione degli Slayer al Soundwave Festival, il gruppo decise di esibirsi dal vivo senza di lui, e decisero di reclutare il chitarrista degli Exodus Gary Holt. In alcune date, Pat O'Brien dei Cannibal Corpse sostitu\u00ec Holt a causa degli impegni di quest'ultimo con gli Exodus.\nNonostante Tom Araya avesse annunciato nel 2012 un miglioramento delle condizioni di salute di Hanneman, nel febbraio 2013 Kerry King rivel\u00f2 che il chitarrista continuava a manifestare gravi problemi di salute che gli impedivano di lavorare con gli Slayer. Hanneman mor\u00ec il 2 maggio 2013 a causa di un'insufficienza epatica in un ospedale di Los Angeles vicino alla sua casa a Inland Empire. Una settimana pi\u00f9 tardi, i rimanenti componenti del gruppo affermarono per\u00f2 che la causa della morte di Hanneman fu in realt\u00e0 una cirrosi epatica, che il chitarrista aveva contratto dopo anni di dipendenza dall'alcool.\nStile ed influenze.\nLe influenze musicali di Hanneman includevano i primi gruppi heavy metal e punk rock, che portarono alla realizzazione dell'album \"Undisputed Attitude\". I suoi assoli, insieme a quelli di King, venivano definiti come \"selvaggiamente caotici\", e molti di questi, presenti in album come \"Hell Awaits\" e \"Reign in Blood\", presentavano melodie che spesso richiamavano le urla delle vittime delle canzoni. Hanneman (cos\u00ec come anche King) fu classificato al decimo posto della classifica stilata da \"Guitar World\" relativa ai 100 migliori chitarristi heavy metal di tutti i tempi. Lo stile di assolo di Hanneman lo distingueva da quello di King, a causa del suo frequente utilizzo del pickup al manico, rendendo i suoi assoli leggermente pi\u00f9 melodici di quelli di King, ma pur mantenendo un'atmosfera caotica."}
{"id": "269599", "revid": "767487", "url": "https://it.wikipedia.org/wiki?curid=269599", "title": "Shannon Wright", "text": "Biografia.\nOriginaria di Jacksonville (Florida), risiede ad Atlanta (Georgia).\nHa iniziato la sua carriera musicale nei Crowsdell, band indie prodotta dalla label Big Cat e attiva nella citt\u00e0 di New York. Con questo gruppo ha pubblicato due album: \"Dreamette\" (1995) e \"Whitin the Curve of an Arm\" (1997). Si \u00e8 poi trasferita a Chapel Hill (Carolina del Nord), dove inizia a scrivere nuove canzoni.\nShannon Wright \u00e8 una valida polistrumentista (chitarra, pianoforte, batteria), abilit\u00e0 che le permette di comporre e arrangiare i suoi brani autonomamente. Una volta intrapresa la carriera solista, il suo stile si \u00e8 affinato in direzione di un folk rock da camera, con alcune punte goth contrapposte ad altre tipicamente post-rock.\nNel 1999 ha debuttato da solista con l'album \"Flight Safety\", a cui partecipa anche Joey Burns dei Calexico. Il successivo \"Maps of Tacit\" esce nel 2000. Segue poi \"Dyed in the Wool\" (2001). In entrambi questi dischi si possono apprezzare la qualit\u00e0 compositiva dell'autrice e la sua voce, cruda e viscerale. Si esibisce in diversi tour come supporter dei Calexico.\nNel 2004 ha scritto con la percussionista Christina Files (Victory at Sea) l'album \"Over the Sun\", in cui vengono accentuati i tuoni della batteria e gli arpeggi alla chitarra. Nel 2005 ha pubblicato un album in coppia con il compositore francese Yann Tiersen. Il titolo del disco \u00e8 \"Yann Tiersen &amp; Shannon Wright\".\nNel 2007 pubblica \"Let in the Light\", album maturo e intrigante. Due anni dopo \u00e8 la volta di \"Honeybee Girls\", che celebra il decennio di attivit\u00e0 solista dell'artista statunitense. Nel 2010 rilascia \"Secret Blood\", in cui si fa pi\u00f9 frequente il ricorso a sperimentazioni elettroniche.\nNel 2013 pubblica \"In Film Sound\"."}
{"id": "269604", "revid": "1494380", "url": "https://it.wikipedia.org/wiki?curid=269604", "title": "Suppl\u00ec", "text": "Il suppl\u00ec (nome che deriva dall'italianizzazione del francese \"surprise\", sorpresa) \u00e8 una pietanza rustica tipica della cucina romana. Si tratta di una sorta di polpetta di forma allungata cilindrica, preparata con riso (carnaroli, arborio o vialone nano) bollito in acqua salata, condito con sugo di carne e pecorino romano, lavorato con uova crude, arrotolato con all'interno una striscia di mozzarella (nella ricetta tradizionale la mozzarella va da un capo all'altro del prodotto), passato nel pane grattugiato e fritto in olio bollente ed infine lasciato raffreddare. La prima testimonianza scritta risale al 1847 quando appare nel menu della \"Trattoria della Lepre\" a Roma con il nome di \"soplis di riso\".\nDescrizione.\n\u00c8 molto simile alla ricetta dell'arancino siciliano, dal quale per\u00f2 differisce per la caratteristica forma a fuso (o a siluro); per alcuni la differenza sarebbe nella preparazione, ma come l'arancino siciliano, anche il suppl\u00ec pu\u00f2 essere presentato con numerose ricette. Uno dei nomi comuni di questa tipica pietanza della tradizione romana e laziale \u00e8 \"suppl\u00ec al telefono\", derivante dal fatto che per mangiarlo caldo, come \u00e8 tradizione, andava aperto in due e la mozzarella filante creava un \"filo\" tra le due parti di riso facendolo sembrare, appunto, un telefono. \nNella ricetta originale del suppl\u00ec si inserivano anche le rigaglie di pollo che al giorno d'oggi vengono sostituite dalla pi\u00f9 semplice e comune carne macinata usata per preparare il normale rag\u00f9, semplicemente per una pura questione di gradimento del gusto e del sapore da parte dei consumatori. \nLa panatura esterna prevede due ricette diverse: la prima consiste in una prima infarinatura, poi un passaggio nell'uovo e quindi l'ultimo passaggio nel pangrattato; la seconda ricetta usa invece soltanto pangrattato (la ricetta pi\u00f9 diffusa). Pi\u00f9 fine \u00e8 il pangrattato e meno possibilit\u00e0 ci sono che il sapore dell'olio si senta all'interno. Il suppl\u00ec va fritto in olio bollente (180\u00a0\u00b0C), preferibilmente di semi di arachide o extravergine d'oliva.\nI suppl\u00ec possono anche essere cotti al forno su teglia imburrata (in particolare quelli surgelati). Come gli arancini siciliani, alle volte nell'impasto possono essere incluse verdure (in particolare spinaci o cicoria), pancetta, funghi, piselli, ecc. Sul litorale romano, le friggitorie offrono con buon successo suppl\u00ec realizzati con il risotto ai gamberetti o alla pescatora. \u00c8 una pietanza che risulta difficile trovare nelle altre regioni d'Italia.\nNegli ultimi anni diverse pizzerie e friggitorie romane hanno iniziato a proporre le pi\u00f9 svariate combinazioni di sapori all'interno del suppl\u00ec: si parte dalla gricia (pecorino, pepe e guanciale), fino ad arrivare all'amatriciana. Queste nuove interpretazioni del tradizionale suppl\u00ec si stanno affermando come nuove pietanze tipiche della cucina romana."}
{"id": "269605", "revid": "125985728", "url": "https://it.wikipedia.org/wiki?curid=269605", "title": "Carlo I d'Austria", "text": "Regn\u00f2 come Imperatore Carlo I d'Austria, re Carlo IV d'Ungheria, Croazia, Slavonia e Dalmazia e re Carlo III di Boemia. Beatificato da papa Giovanni Paolo II il 3 ottobre 2004, viene ricordato il 21 di ottobre.\nBiografia.\nInfanzia.\nFiglio primogenito dell'arciduca Ottone d'Austria (1865-1906) e della principessa Maria Giuseppina di Sassonia (1867-1944), alla nascita era il quinto in linea di successione dopo l\u2019arciduca Rodolfo, suo nonno Carlo Ludovico, suo zio Francesco Ferdinando e suo padre Ottone Francesco. \nNel 1889 l'arciduca Rodolfo mor\u00ec suicida a Mayerling e il piccolo Carlo pass\u00f2 al quarto posto; nel 1896 suo nonno mor\u00ec e Carlo sal\u00ec al terzo posto; nel 1906 la morte del padre lo rese secondo, dopo suo zio Francesco Ferdinando. Nel 1911 spos\u00f2 la principessa italiana Zita di Borbone-Parma, figlia dell'ultimo Duca di Parma, Roberto, con la quale ebbe otto figli. Dal 1912 al 1914 fu a capo del 39\u00ba reggimento a Vienna.\nErede al Trono.\nIl 28 giugno 1914 Carlo divenne erede al trono in seguito all'assassinio dello zio Francesco Ferdinando d'Austria-Este; successivamente assunse, su disposizione dell'imperatore Francesco Giuseppe, l'eredit\u00e0 e le pretensioni austro-estensi, in capo fino a quel momento a Francesco Ferdinando, diventando pertanto Duca titolare di Modena e Reggio. Per Carlo, che all'epoca aveva solo 27 anni, fu un colpo terribile perch\u00e9 non si aspettava di diventare erede al trono cos\u00ec bruscamente e cos\u00ec presto: fra lui e il trono, occupato dall'ottantaquattrenne prozio Francesco Giuseppe, vi era lo zio Francesco Ferdinando che, oltre a essere relativamente giovane (aveva 51 anni), godeva anche di un'ottima salute.\nAscesa.\nDopo lo scoppio della prima guerra mondiale fu inviato su ordine di Francesco Giuseppe al Comando Supremo (\"Armeeoberkommando\") delle forze armate dell'Impero austro-ungarico, situato a Przemy\u015bl. Non ebbe per\u00f2 influenza sulle decisioni strategiche del comando. Partecip\u00f2 poi alle prime operazioni presso Leopoli sul Fronte Orientale. In seguito si trasfer\u00ec con il Comando Supremo a Teschen e incominci\u00f2 a visitare in nome dell'Imperatore le truppe al fronte. Nel luglio 1915 fu promosso a Maggior Generale e nel marzo 1916 a Feldmarschallleutnant. All'inizio dell'Offensiva di primavera sul Fronte Italiano fu messo a capo del XX Corpo d'Armata austro-ungarico con il quale partecip\u00f2 solo nominalmente all'offensiva. Aveva come zone d\u2019operazione i territori che andavano dall'Altipiano dei Fiorentini al fondovalle di Arsiero con obiettivo il piano di Thiene. Nell'estate 1916 fu assegnato, nel frattempo promosso a Generale di Cavalleria, al neo costituito Gruppo d'Esercito Arciduca Carlo (\"Heeresgruppe Erzherzog Carl\") sul Fronte Romeno. Il 1\u00ba novembre fu infine promosso a Generaloberst e a Gro\u00dfadmiral.\nCarlo fu incoronato Imperatore alla morte del prozio Francesco Giuseppe avvenuta il 21 novembre 1916. Nel 1917 avvi\u00f2 una serie di trattative segrete di pace tramite Sisto di Borbone-Parma, fratello della moglie Zita; anche se il Ministro degli esteri Graf Czernin era interessato a negoziare una pace generale, l'imperatore Carlo I, tradendo l'alleanza con la Germania, propose una pace separata. Quando la notizia trapel\u00f2, nell'aprile del 1918, Carlo I neg\u00f2 qualunque coinvolgimento, ma venne smentito dal Presidente del Consiglio francese Georges Clemenceau, che rese pubblica la lettera di richiesta di accordi separati firmata dall'imperatore austriaco. Durante il conflitto veniva descritto dai giornalisti come un soggetto da screditare e anche i capi di Stato degli altri paesi europei lo umiliarono, giudicandolo incapace di portare avanti una guerra.\nFine del primo conflitto mondiale.\nL'impero austro-ungarico negli ultimi anni di guerra era devastato dai disordini interni, con fortissime tensioni tra i diversi gruppi etnici. Il Presidente degli Stati Uniti Woodrow Wilson nei suoi Quattordici punti chiese che l'Impero permettesse di scegliere ai popoli di autodeterminarsi. In risposta a questa richiesta, Carlo I accettava di riconvocare il Parlamento Imperiale e permettere la creazione di una confederazione rappresentativa di ogni gruppo nazionale. Tuttavia, nessuno dei gruppi etnici accettava una simile prospettiva, combattendo per la piena autonomia come nazioni e determinati a diventare indipendenti da Vienna il pi\u00f9 presto possibile.\nIl Ministro degli esteri barone Istvan Buri\u00e1n, subentrato a Czernin, chiese l'armistizio il 14 ottobre sulla base dei quattordici punti di Wilson, e due giorni dopo Carlo I emise un proclama che cambiava radicalmente la natura dello Stato austriaco. Ai polacchi veniva concessa piena indipendenza con lo scopo di unirsi ai loro fratelli etnici della Russia e della Germania in uno Stato unico polacco. Il resto delle terre austriache venivano trasformate in una unione federale composta da quattro gruppi nazionali: tedesco, ceco, slavo e ucraino. Ognuna delle quattro parti doveva essere governata da un consiglio federale, mentre Trieste era invece destinata ad avere uno statuto speciale.\nTuttavia, il Segretario di Stato degli Stati Uniti Robert Lansing rispose quattro giorni dopo che gli Alleati erano impegnati per le cause della nazione dei cechi, degli slovacchi e degli slavi del Sud e pertanto la soluzione tardiva di una nazione federale non era pi\u00f9 sufficiente. Infatti un governo provvisorio cecoslovacco si era unito agli Alleati gi\u00e0 il 14 ottobre, e il Consiglio Nazionale degli Slavi dichiar\u00f2 l'indipendenza dello Stato degli Sloveni, Croati e Serbi il 29 ottobre 1918. Il 3 novembre l'Austria firm\u00f2 l'armistizio con l'Italia, uscendo ufficialmente dal conflitto; l'11 novembre 1918, il giorno in cui la guerra fin\u00ec anche per l'Impero germanico, fu presentato a Carlo I la dichiarazione di rinuncia al potere da parte dell'Assemblea Nazionale Provvisoria. Spinto dal Primo Ministro Heinrich Lammasch, firm\u00f2 e sciolse l'ultimo governo k.k. guidato proprio da Lammasch, siglando cos\u00ec dopo oltre 600 anni la fine del dominio asburgico in Austria.\nRinuncia al potere.\nIl 12 novembre fu costituito il nuovo governo della Repubblica dell'Austria tedesca. Il 13 novembre Carlo I, ritiratosi nel frattempo con la famiglia al Castello di Eckartsau, firm\u00f2 una simile rinuncia al potere anche per l'Ungheria. Con le due dichiarazioni rinunci\u00f2 al potere ma non al trono, perch\u00e9 \"Dio stesso gli aveva assegnato il trono in sacra fiducia\", posizione fortemente condivisa dalla moglie Zita. Nei mesi seguenti continu\u00f2 a rifiutare l'abdicazione al trono, diventando cos\u00ec persona non grata dal giovane governo repubblicano. Il 23 marzo 1919 Carlo e la famiglia imperiale, anticipando il loro internamento da parte del governo, fuggirono sotto protezione inglese in direzione della Svizzera. Fu re Giorgio V a ordinare la protezione della famiglia reale, in quanto voleva evitare un altro bagno di sangue come quello avvenuto l'anno prima a Ekaterinburg ai danni della famiglia imperiale russa. Prima di trovare esilio in Svizzera, Carlo firm\u00f2 a Feldkirch un manifesto, il cosiddetto \"Feldkircher Manifest\", con cui revocava la sua dichiarazione di rinuncia firmata il 11 novembre 1918.\nIl 3 aprile 1919 il governo repubblicano austriaco si vide costretto a promulgare la cosiddetta \"legge asburgica\" (\"Habsburgergesetz\"), che decret\u00f2 l'esilio perpetuo di tutti i membri della famiglia Asburgo-Lorena che non avessero rinunciato al potere e non avessero accettato la repubblica. Inoltre fu decretata la confisca dei loro beni.\nUn anno dopo Carlo I tent\u00f2 due volte di riprendere il trono d'Ungheria. Il primo tentativo ebbe luogo nel marzo del 1921 e si spense sul nascere su consiglio dell'ammiraglio Mikl\u00f3s Horthy, che riusc\u00ec a convincere l'ex regnante del profondo odio verso il casato degli Asburgo che serpeggiava tra la popolazione ungherese; il secondo tentativo di Carlo I avvenne a ottobre dello stesso anno, nonostante il parere contrario dei suoi consiglieri. l'imperatore deposto venne fatto arrestare dallo stesso Horthy e deportato all'isola di Madera.\nEsilio e morte.\nDopo il secondo fallito tentativo di restaurazione in Ungheria, Carlo e la moglie Zita in stato di gravidanza furono detenuti alcuni giorni nell'Abbazia di Tihany. Il 1\u00ba novembre del 1921 furono condotti presso la citt\u00e0 portuale di Baja, da dove furono imbarcati a bordo del monitore britannico HMS \"Glowworm\" e trasportati fino alle coste del mar Nero, dove vennero trasferiti sull'incrociatore leggero HMS \"Cardiff\".\nLa loro meta finale era l'isola portoghese di Madera, dove arrivarono il 19 novembre 1921. Al fine di evitare che un terzo tentativo di restaurazione potesse essere messo in atto, il Consiglio delle Potenze Alleate aveva ritenuto l'isola il luogo detentivo migliore. Inizialmente la coppia e i loro figli vissero nella cittadina di Funchal a Villa Vittoria, accanto al Reid Hotel, da cui in seguito si trasferirono nella localit\u00e0 di Quinta do Monte.\nCarlo non lasci\u00f2 mai Madera. Il 9 marzo del 1922, durante una passeggiata, prese freddo e la bronchite che contrasse venne da lui trascurata, trasformandosi in una polmonite. Sub\u00ec in seguito due attacchi cardiaci e mor\u00ec per insufficienza respiratoria il 1\u00ba aprile, alla presenza di sua moglie e di Ottone d'Asburgo-Lorena, rimanendo cosciente quasi fino ai suoi ultimi momenti. Le sue spoglie sono ancora sepolte sull'isola, nella Chiesa della Madonna del Monte, nonostante i vari tentativi di spostarle nella cripta degli Asburgo a Vienna. Il suo cuore e quello della moglie sono invece sepolti nell'abbazia di Muri in Svizzera.\nBeatificazione.\nLa campagna per la canonizzazione di Carlo d'Asburgo ebbe inizio nel 1949 quando si iniziarono a raccogliere delle testimonianze della sua santit\u00e0 nell'arcidiocesi di Vienna. Nel 1954 venne aperto il processo canonico e l'ex imperatore venne proclamato servo di Dio. Nel 1972 la sua tomba venne aperta e il suo corpo venne trovato incorrotto, fatto che spinse ulteriormente nel riconoscimento delle sue virt\u00f9 cristiane.\nPer promuovere la sua canonizzazione e per raccogliere testimonianze in merito, venne aperto anche un sito internet negli anni 2000 e il cardinale Christoph Sch\u00f6nborn, arcivescovo di Vienna, si fece promotore in prima persona di questa causa.\nIl 14 aprile 2003, a Carlo d'Asburgo vennero riconosciute virt\u00f9 eroiche per un cristiano e gli venne concesso il titolo di venerabile.\nIl 21 dicembre 2003 la Chiesa cattolica riconobbe l'inspiegabilit\u00e0 di un miracolo accaduto a una suora brasiliana malata di una particolare forma debilitante di vene varicose, la quale venne improvvisamente guarita completamente e senza l'intervento dei medici pregando per la beatificazione di Carlo d'Asburgo.\nIl 3 ottobre 2004 \u00e8 stato beatificato da papa Giovanni Paolo II. Durante la cerimonia di beatificazione il pontefice disse che la principale preoccupazione di Carlo era stata quella \u00abdi seguire la vocazione del cristiano alla santit\u00e0 anche nella sua azione politica\u00bb, in particolare nella qualit\u00e0 di promulgatore dell'assistenza sociale, e per questo avrebbe dovuto essere \u00abun esempio per noi tutti, soprattutto per quelli che oggi hanno in Europa la responsabilit\u00e0 politica!\u00bb\nInoltre nell'occasione venne ricordata la strenua fede cattolica di cui l'imperatore si fece praticante in prima persona tanto da voler presenziare al \"Te Deum\" del Capodanno 1919. Alla domanda del perch\u00e9 voleva ringraziare il Signore nell'anno della sconfitta e nell'anno in cui perse tutto, Carlo rispose che \u00ab...l'importante \u00e8 che i popoli abbiano ritrovato la pace...\u00bb e per questo bisognava ringraziare Dio. Queste parole lo ponevano chiaramente in linea con quanto auspicato da papa Benedetto XV per la fine del primo conflitto mondiale e per l'idea di una pace universale dopo tanta distruzione. Fin dalla sua ascesa al trono del resto Carlo d'Asburgo aveva dimostrato non solo un'assoluta fiducia nel disegno universale di Dio per gli uomini, ma anche l'accettazione della Corona come un dovere verso Dio e verso il suo popolo.\nContestazioni sulla beatificazione.\nSi sono avute numerose contestazioni e proteste su scala mondiale circa la beatificazione di Carlo I. Il dibattito \u00e8 aperto sull'opportunit\u00e0 di beatificare un personaggio la cui figura \u00e8 legata ai sanguinosi eventi della prima guerra mondiale, all'uso delle armi chimiche e alla dinastia degli Asburgo, che diedero inizio al conflitto che provoc\u00f2 la dissoluzione di uno degl'imperi pi\u00f9 importanti della storia europea.\nFra le ragioni della beatificazione, contestatissima \u00e8 stata l'affermazione secondo cui Carlo I si fece promotore dell'iniziativa di pace di papa Benedetto XV, che defin\u00ec il 1\u00ba agosto 1917 la guerra \"inutile strage\": storicamente, il 29 dello stesso mese, l'imperatore austriaco firmava infatti l'approvazione al generale Arthur Arz von Straussenburg per un attacco di sfondamento delle linee italiane tramite gas asfissianti, in quella che sar\u00e0 denominata \"battaglia di Caporetto\".\nQueste polemiche e il dibattito che si \u00e8 acceso in Austria in seguito alla decisione del Vaticano hanno imperversato per mesi sulla stampa. Alfred Worm, considerato uno dei giornalisti austriaci pi\u00f9 importanti del XX secolo, riferendosi all'unico miracolo di Carlo I accettato dal Vaticano (\"la guarigione delle vene varicose di una suora in Sudamerica\") ha definito la beatificazione di Carlo \u00abuna presa per i fondelli dei fedeli. Centinaia di migliaia di persone sono morte come martiri nei campi di concentramento. Loro non vengono fatti santi. La \"lobby\" dei monarchici ce la fa con le vene varicose. E l'Austria ufficiale applaude. Penoso\u00bb.\n\u00c8 stato inoltre evidenziato l'eccessivo costo dei procedimenti di beatificazione, tra cui quello di Carlo.\nDiscendenza.\nDal matrimonio con Zita nacquero:\nTitolatura.\nGrande\nS.M.I. e R. Ap. Carlo I\nper la grazia di Dio,\nImperatore d'Austria,\nRe apostolico d'Ungheria, con il nome di IV, di Boemia, con il nome di III, di Dalmazia, Croazia, Slavonia, con il nome di IV, Galizia, Lodomiria e d'Illiria,\nRe di Gerusalemme ecc.,\nArciduca d'Austria,\nGran Duca di Toscana e Cracovia,\nDuca di Lorena, di Salisburgo, Stiria, Carinzia, Carniola e di Bucovina,\nGran Principe di Transilvania,\nMargravio di Moravia,\nDuca d'Alta e Bassa Slesia, di Modena, Parma, Piacenza e Guastalla, d'Auschwitz e Zator, di Teschen, del Friuli, di Ragusa e Zara,\nConte principesco d'Asburgo, di Tirolo, di Kyburg, Gorizia e Gradisca,\nPrincipe di Trento e Bressanone,\nMargravio d'Alta e Bassa Lusazia e in Istria,\nConte di Hohenems, Feldkirch, Bregentz, Sonnenberg, ecc.,\nSignore di Trieste, di Cattaro e della Marca dei Vendi,\nGran Voivoda del Voivodato di Serbia,\necc., ecc.\nMedia:\nS.M.I. e R. Ap. Carlo I\nper la grazia di Dio,\nImperatore d'Austria,\nRe Apostolico d'Ungheria, con il nome di IV,\nRe di Boemia, con il nome di III, di Dalmazia, Croazia, Slavonia, con il nome di IV, Galizia, Lodomiria e Illiria,\nArciduca d'Austria,\nGran Duca di Cracovia,\nDuca di Lorena, Salisburgo, Stiria, Carinzia, Carniola, Bucovina, Alta e Bassa Slesia\nGran Principe di Transilvania,\nMargravio di Moravia,\nConte principesco d'Asburgo e Tirolo ecc., ecc., ecc.\nPiccola:\nS.M.I. e R. Ap. Carlo I\nper la grazia di Dio,\nImperatore d'Austria,\nRe di Boemia, con il nome di III ecc., ecc.,\nRe Apostolico d'Ungheria, con il nome di IV, ecc. "}
{"id": "269606", "revid": "1005847", "url": "https://it.wikipedia.org/wiki?curid=269606", "title": "Francesco Guicciardini (politico)", "text": "Biografia.\nNato a Firenze nel 1851 nella nobile famiglia Guicciardini, Francesco si laure\u00f2 in legge presso l'Universit\u00e0 di Pisa e negli anni Settanta si dedic\u00f2 alla professione forense. \nCominci\u00f2 nel frattempo anche la sua carriera pubblica, diventando consigliere comunale a Montopoli in Val d'Arno, di cui fu poi Sindaco dal 1875 al 1882. In questa veste si dedic\u00f2 in particolare al problema della diffusione dell'istruzione e provvede a risanare le finanze del Municipio, dopo gli anni di amministrazione di Isidoro Falchi.\nCollabora intanto con diversi circoli fiorentini, in particolare con la redazione della \"Rassegna Settimanale\" accanto a Sidney Sonnino e Pasquale Villari, sviluppando l'interesse per le questioni finanziarie e per la situazione agraria, che caratterizzeranno poi il suo operato da deputato. \nFautore di posizioni centriste e ammiratore di Quintino Sella, Guicciardini entra in Parlamento nel 1882, dove tiene una linea di costante sostegno ai governi Depredis, tanto che tra 1884 e 1886 gli viene affidato l'incarico di segretario generale del ministero di Agricoltura, Industria e Commercio, interessandosi di problemi connessi allo sviluppo e al miglioramento della produzione agricola nazionale.\nIn questo periodo le sue convinzioni cominciano a spostarsi verso la Sinistra: incontr\u00f2 Zanardelli e Giolitti e non esita ad intessere relazioni con i radicali che lo appoggiano nel 1889 quando diventa sindaco di Firenze. In seguito, appoggia il primo governo Giolitti, ma se ne distacca quando questi fu coinvolto nello scandalo della Banca romana. Dopo la parentesi fiorentina, rientr\u00f2 in Parlamento nel 1892 come rappresentante del collegio di San Miniato.\nNel Governo di Rudin\u00ec II (10 marzo 1896-11 luglio 1896) e III (11 luglio 1896-14 dicembre 1897) fu quindi Ministro dell'agricoltura, dell'industria e del commercio.\nDopo la scomparsa di Zanardelli (1903), si riavvicin\u00f2 a Sonnino, con il quale dette vita a un gruppo parlamentare di centro di opposizione liberal-conservatrice a Giolitti, divenendo il deputato pi\u00f9 autorevole del Centro in Toscana. \nFu anche un attento studioso di politica estera compiendo numerosi viaggi nel Mediterraneo. L\u2019esperienza politica e le conoscenze accumulate in tale ambito gli valsero la chiamata al Ministero degli esteri nei due brevi governi diretti da Sonnino, nel 1906 (dall'8 febbraio al 29 maggio 1906) e nel 1909-1910 (dall'11 dicembre 1909 al 31 marzo 1910). \nNello stesso tempo assunse la presidenza dell'Accademia dei Georgofili, succedendo a Ridolfi e rappresentando una delle figure pi\u00f9 illuminate nell'ambito dell\u2019aristocrazia fondiaria toscana. \nNegli ultimi anni della sua vita si avvicin\u00f2 a posizioni nazionaliste, appoggiando l'invasione della Tripolitania. Guard\u00f2 con timore all'ingresso dell'Italia nella Prima Guerra Mondiale ma alla fine dette voto favorevole alla proposta di conferimento al re di poteri eccezionali nel caso di guerra. \nFu l\u2019ultimo atto della sua vita politica: si spense a Firenze il 1 settembre 1915."}
{"id": "269609", "revid": "436907", "url": "https://it.wikipedia.org/wiki?curid=269609", "title": "Dave Lombardo", "text": "\u00c8 inoltre un turnista che collabora con vari gruppi, tra cui Grip Inc. e Fant\u00f4mas. Dal 2016 fa parte del gruppo punk metal Suicidal Tendencies.\nBiografia.\nPrimi anni.\nNel 1967 la sua famiglia emigra negli Stati Uniti. Lombardo inizia la pratica musicale, da autodidatta, suonando le percussioni durante le manifestazioni scolastiche, e all'et\u00e0 di 12 anni comincia a suonare la batteria ispirato dalla musica dei Kiss e dei Led Zeppelin, coi relativi batteristi Peter Criss e John Bonham come punti di riferimento. Presto forma il suo primo gruppo, gli Escape, con cui suona brani di Led Zeppelin, AC/DC e Black Sabbath.\nSlayer (1981-1992).\nNel 1981 entr\u00f2 nei Sabotage, gruppo che lo port\u00f2 ad incontrare il chitarrista Kerry King, il quale lo invit\u00f2 ad entrare nel gruppo da lui fondato, gli Slayer. Lombardo usc\u00ec dal gruppo dopo la pubblicazione del terzo album in studio \"Reign in Blood\" (1986) a causa dei rapporti discordanti con gli altri membri del gruppo; tuttavia dopo qualche mese rientr\u00f2 nel gruppo e insieme pubblicarono \"South of Heaven\" (1988) e \"Seasons in the Abyss\" (1990). Nel 1992, in seguito alla conclusione del Clash of the Titans tour con Megadeth, Testament e Suicidal Tendencies, Lombardo abbandon\u00f2 nuovamente il gruppo per dedicarsi alla famiglia dopo la nascita del primo figlio.\nAttivit\u00e0 da turnista (1992-2001).\nDal 1992 al 2001, periodo in cui viene sostituito nel gruppo da Paul Bostaph e da Jon Dette, Lombardo partecip\u00f2 come turnista in diversi gruppi, come Testament, Apocalyptica, Voodoocult, e fond\u00f2 i Grip Inc., gruppo groove metal di buon successo.\nLa sua popolarit\u00e0 crebbe anche negli ambienti estranei all'heavy metal, registrando due album con il polistrumentista jazz John Zorn e collaborando con il direttore d'orchestra italiano Lorenzo Arruga nell'album \"Vivaldi: The Meeting\" (disco che propone un genere di musica barocca accompagnato da ritmi rock). Altra nota collaborazione \u00e8 quella con il gruppo avantgarde metal Fant\u00f4mas, progetto dell'ex Faith No More Mike Patton. Nel 1999 ottenne anche una piccola parte nel film \"Cremaster 2\" di Matthew Barney.\nNel 2004 fece qualche apparizione dal vivo con i Metallica in alcuni brani in sostituzione di Lars Ulrich, assente per problemi di salute, mentre nel 2007 comparve nell'album \"Worlds Collide\" degli Apocalyptica come ospite nel brano \"Last Hope\".\nDal 2016 collabora con i Misfits suonando la batteria nei loro tour.\nIl ritorno negli Slayer (2001-2013).\nVerso la fine del 2001 Paul Bostaph sub\u00ec una lesione cronica al gomito che ostacol\u00f2 la sua abilit\u00e0 nel suonare la batteria, portandolo alla decisione di lasciare gli Slayer. Senza un batterista con il quale concludere il \"God Hates Us All Tour\", Kerry King decise di contattare Lombardo, chiedendogli se sarebbe stato disposto a suonare per gli ultimi concerti del tour. Lombardo accett\u00f2 l'offerta e suon\u00f2 per i 21 concerti rimasti; tuttavia dichiar\u00f2 di non mantenere una posizione fissa nel gruppo.\nDopo il tour, gli Slayer continuarono nella ricerca di un nuovo batterista permanente e alcuni fan interessati al ruolo inviarono alcuni video in cui si cimentavano in canzoni quali \"Disciple\", \"God Send Death\", \"Stain of Mind\", \"Angel of Death\", \"Postmortem/Raining Blood\", \"South of Heaven\", \"War Ensemble\" e \"Seasons in the Abyss\". Il gruppo ascolt\u00f2 centinaia di registrazioni, stilando una lista di quali fossero i pi\u00f9 adatti a ricoprire il ruolo e quali invece andassero scartati, notando per\u00f2 che la lista degli scartati era molto maggiore. Per quelli che avevano la possibilit\u00e0 di diventare batterista, il gruppo offr\u00ec un provino a Dallas o a San Francisco ma la maggior parte di essi non poterono partecipare a causa dei costi di volo. Gli Slayer ascoltarono circa 2-3 batteristi al giorno e la scelta ricadde su uno raccomandato da Lombardo. Tuttavia il gruppo scelse di riprendere Lombardo dopo aver deciso che non avrebbe trovato un batterista adatto e questi accolse la proposta, riportando cos\u00ec gli Slayer alla formazione originale.\nIl 21 febbraio 2013 Lombardo annunci\u00f2 che non avrebbe partecipato ai tour che si sarebbero tenuti in Australia a causa di problemi finanziari legati al tour disputato con il gruppo nell'anno precedente. Il suo posto \u00e8 stato prima temporaneamente preso da Jon Dette, gi\u00e0 membro temporaneo del gruppo nel 1996, quando l'allora batterista Paul Bostaph aveva abbandonato il gruppo per dedicarsi al progetto parallelo The Truth about Seafood, e poi, dal 30 maggio, proprio da Bostaph.\nStile musicale.\nGi\u00e0 dal primo album degli Slayer, \"Show No Mercy\" del 1983, Lombardo sfoggia uno stile potente, preciso e veloce, nonostante allora non facesse ancora uso della doppia cassa (adottata dall'EP \"Haunting the Chapel\"), mettendo in evidenza una rilevante abilit\u00e0 nell'uso del pedale singolo.\nCon l'album \"Hell Awaits\" del 1985, il suo stile diviene ancora pi\u00f9 aggressivo, sfoggiando maggiore velocit\u00e0 e pattern ancora pi\u00f9 tecnici. Dall'album successivo, \"Reign in Blood\" del 1986, dimostra alta precisione cronometrica e una chiara pulizia sonora. Nell'album \"Seasons in the Abyss\" del 1990, Lombardo mette da parte la velocit\u00e0 per dare maggior spazio alla tecnica.\nDurante gli anni novanta e duemila, accumula una serie di esperienze al di fuori dell'ambiente heavy metal, tali che lo portano a maturare il suo stile, rendendolo pi\u00f9 creativo e variegato, dove le ritmiche velocissime con la doppia cassa vengono accorpate con groove pi\u00f9 tecnici e coloriti. In tempi recenti ha riscoperto anche l'interesse per le percussioni, che aveva abbandonato in giovane et\u00e0.\nLombardo viene spesso citato tra le influenze di molti batteristi del genere, tra cui Richard Christy dei Death e degli Iced Earth, Paul Mazurkiewicz dei Cannibal Corpse, Pete Sandoval, George Kollias, Joey Jordison, Peso dei Necrodeath, Raymond Herrera dei Fear Factory, Adrian Erlandsson dei Cradle of Filth, Jason Bittner degli Shadows Fall e The Rev degli Avenged Sevenfold."}
{"id": "269611", "revid": "729019", "url": "https://it.wikipedia.org/wiki?curid=269611", "title": "Enrico Morin", "text": "Fu Senatore del Regno e Ministro della Marina Italiana tra il 1893 ed il 1903,\nMinistro degli esteri durante il 1903 e Ministro della guerra \"ad interim\", per pochi giorni, durante il 1902.\nBiografia.\nEnrico Costantino Morin nacque a Genova nel 1841 e come molti altri residenti nella citt\u00e0 all'epoca, intraprese sin da giovane la carriera militare nella marina sabauda, diplomandosi alla scuola di marina di Genova il 7 novembre 1852. \nSi distinse, come tenente di vascello, nella campagna del 1860-61 e quindi, come comandante della \"Garibaldi\", in un giro del mondo (1879-82); vasta eco ebbe la sua coraggiosa decisione, sulla via del ritorno, di attraversare il Canale di Suez sebbene fosse stato bloccato con mine per la rivolta di 'Orab\u012b Pasci\u00e0.\nDopo aver combattuto l'ultima fase della Seconda guerra d'indipendenza italiana divenne professore di tattica navale e di balistica alla Scuola di marina di Genova dal 5 febbraio 1863, e quindi di arte navale nella scuola di guerra di Torino, rimanendo in servizio stabilmente sino al 1866 quando venne chiamato a prendere parte agli scontri della Terza guerra d'indipendenza. Per i meriti conseguiti, divenne Capo divisione del Ministero della Marina (20 maggio 1867 - 1\u00ba novembre 1878).\nSuccessivamente divenne direttore del reparto artiglieria e torpedini di La Spezia dall'11 novembre 1882 sino al 1\u00ba febbraio 1885. Nel 1888 venne nominato Contrammiraglio e dal 22 febbraio 1891 divenne comandante dell'Accademia Navale di Genova, rimanendo in carica sino al 16 dicembre 1893.\nIl 24 ottobre 1893 venne nominato Viceammiraglio e rimase in servizio attivo sino al 30 aprile 1906 quando venne collocato in posizione ausiliaria.\nPer le sue competenze venne nominato Ministro della Marina Italiana rimanendo in carica in due gabinetti Crispi (1893-94 e 1894-96) e nei gabinetti Saracco (1900-01) e Zanardelli (1901-03), e divenendo poi per pochi mesi Ministro degli Esteri durante il 1903. Fu anche Ministro della Guerra \"ad interim\", per breve tempo, dall'aprile 1902..\nSi spense a Forte dei Marmi dove si era ritirato a vita privata negli ultimi anni di vita, nel 1910."}
{"id": "269612", "revid": "1005847", "url": "https://it.wikipedia.org/wiki?curid=269612", "title": "Giulio Prinetti", "text": "Fu Ministro degli esteri e dei lavori pubblici, oltre che fondatore della casa automobilistica Prinetti &amp; Stucchi.\nBiografia.\nDi nobile famiglia meratese, era figlio del marchese Luigi Prinetti Castelletti, che fu sindaco di Merate nel 1864. I fratelli del padre, Ignazio e Carlo, furono nominati senatori del regno, rispettivamente nel 1860 e nel 1874.\nEletto deputato nel 1882, si mise ben presto in luce tra i conservatori. Ottenuto il dicastero dei lavori pubblici nel ministero Antonio Starrabba del 1897, si dimostr\u00f2 ferreo ed integerrimo amministratore.\nA fianco di Luigi Pelloux e Sidney Sonnino combatt\u00e9 contro l'estrema sinistra che, in un'epica battaglia parlamentare, imped\u00ec il colpo di Stato legalitario che la monarchia aveva promosso. Nel 1901, in conseguenza della sconfitta della destra reazionaria, attenu\u00f2 le sue posizioni entrando nel democratico ed anticlericale gabinetto Zanardelli - Giolitti come Ministro degli Esteri e, in questa veste, strinse accordi con la Francia (Barr\u00e8re-Prinetti del 1902) che, confermando i gi\u00e0 esistenti accordi Visconti Venosta-Barr\u00e8re, miravano a garantire all'Italia il benestare della Francia nella questione africana. Fece approvare il Decreto Prinetti, che proibiva l'emigrazione sussidiata, per evitare fenomeni di sfruttamento avvenuti specialmente in Brasile e difeso anche da Filippo Turati\nDopo che gli fu affidato il dicastero degli esteri, lasci\u00f2 la societ\u00e0 \"Prinetti &amp; Stucchi\", da lui fondata a Milano nel 1875, con il cognato Augusto Stucchi, per la produzione di biciclette e veicoli a motore, nella quale aveva chiamato a collaborare il giovane Ettore Bugatti.\nIl sottosistema Prinetti - Storia delle relazioni internazionali.\nNel febbraio 1901 sale al Governo Zanardelli, che nomina Prinetti Ministro degli Esteri. Egli era intenzionato a valorizzare in ogni modo possibile le relazioni italo-francesi, tenendo in debita considerazione gli obblighi della Triplice Alleanza che di l\u00ec a poco sarebbe arrivata a scadenza.\nIncomincia l'epoca dei giri di valzer della politica estera italiana, come rilevato amaramente dal Cancelliere tedesco Von Bulow. Con il riavvicinamento alla Francia, la politica estera italiana nei confronti del decadente Impero ottomano si fa pi\u00f9 dura e coraggiosa, con l'obiettivo della conquista della Libia.\nA fronte del rifiuto turco alla concessione dell'apertura di un ufficio delle poste a Bengasi, il Governo italiano invia due corazzate nella rada della citt\u00e0 libica, con l'intenzione di ridurre il Sultano a pi\u00f9 miti consigli; la Libia pare offrirsi all'Italia su un piatto d'argento, ma il Governo, al momento della verit\u00e0 sembra titubare nello sferrare il colpo decisivo, a causa di motivi tutti di politica interna, che vedevano i moderati eccessivamente prudenti nello scacchiere internazionale, a fronte di un maggior impegno nel campo delle riforme interne, viste come la priorit\u00e0 del Governo.\nCiononostante, in Europa c'\u00e8 un sistema di relazioni internazionali estremamente favorevole all'Italia; Prinetti insiste nel pressing sui moderati, ma senza sortire alcun effetto. Si rivolge allora al piano diplomatico, dando forma a quello che verr\u00e0 definito dalla storiografia italiana il \"Sottosistema Prinetti\". Tale tessuto diplomatico si basava su tre cardini:\nNella testa di Prinetti, per\u00f2, manca un progetto di accordo per lo scacchiere balcanico, con il quale si sarebbe dovuto prevedere un sistema di compensazioni per l'Impero Austro-Ungarico in caso di eventuali progetti per le terre irredente di Trento e Trieste. Su questo piano, il Ministro degli Esteri italiano fallisce, ma ciononostante le opzioni per la Libia rimanevano ancora tutte aperte. Tuttavia, il desiderio coltivato da Zanardelli e Giolitti di porre mano alle necessarie riforme modernizzatrici per il Paese blocc\u00f2 l'attuazione del progetto di Prinetti, che avrebbe senz'altro alzato il termometro in Europa."}
{"id": "269615", "revid": "919135", "url": "https://it.wikipedia.org/wiki?curid=269615", "title": "Spazio duale", "text": "In matematica, lo spazio duale o spazio duale algebrico di uno spazio vettoriale \u00e8 un particolare spazio vettoriale che ricorre in molte applicazioni della matematica e della fisica essendo a fondamento della nozione di tensore.\nDefinizione.\nSia formula_1 un formula_2-spazio vettoriale. Lo spazio duale di formula_1, indicato con formula_4, \u00e8 formato da tutti i funzionali lineari\nLa somma fra due funzionali lineari formula_6 e formula_7, e il prodotto fra formula_6 e uno scalare formula_9 sono definiti nel modo seguente: per ogni formula_10 si ha\nCon queste operazioni, l'insieme formula_4 assume effettivamente la struttura algebrica di spazio vettoriale. In simboli, si pu\u00f2 scrivere:\ndove la notazione formula_15 indica, in generale, lo spazio vettoriale formato da tutte le applicazioni lineari fra due spazi vettoriali formula_1 e formula_17.\nBase duale.\nDimensione finita.\nSe formula_1 ha dimensione finita formula_19, allora formula_4 ha la stessa dimensione di formula_1. Usando le matrici si dimostra infatti che\nIn questo caso si ottiene:\nData una base di formula_1, \u00e8 possibile costruire una base duale di formula_4 nel modo seguente. Se\n\u00e8 una base per formula_1, la base duale\n\u00e8 definita dalle relazioni:\nIn altre parole, il funzionale formula_30 \u00e8 definito come l'unico funzionale che manda formula_31 in 1 e tutti gli altri elementi formula_32 della base in zero. \nQuindi l'applicazione:\n\u00e8 un isomorfismo che per\u00f2 dipende dalla scelta della base, quindi non canonico.\nPi\u00f9 concretamente, se formula_34 \u00e8 lo spazio dei vettori colonna con formula_19 componenti, lo spazio duale formula_36 \u00e8 lo spazio dei vettori riga con formula_19 componenti: ciascun vettore riga formula_38 pu\u00f2 essere infatti interpretato come un funzionale che manda il vettore colonna formula_39 nello scalare formula_40 ottenuto moltiplicando formula_38 e formula_39 tramite la usuale moltiplicazione fra matrici. In questo caso, se formula_43 \u00e8 la base canonica di formula_34, allora formula_45 \u00e8 semplicemente la trasposta di formula_46.\nDimensione infinita.\nSe formula_1 ha dimensione infinita, la costruzione di formula_48 descritta sopra produce dei vettori indipendenti in formula_4, ma non una base: questi vettori non sono sufficienti per generare tutti i funzionali lineari. Infatti formula_4 ha dimensione maggiore di formula_1, nel senso che \u00e8 infinita con cardinalit\u00e0 maggiore. \nAd esempio, lo spazio formula_52 delle successioni di numeri reali che hanno solo un numero finito di elementi non nulli ha dimensione numerabile. Lo spazio duale pu\u00f2 essere identificato con lo spazio formula_53 di tutte le successioni di numeri reali, e ha dimensione pi\u00f9 che numerabile (ha la stessa cardinalit\u00e0 di formula_54). L'identificazione avviene nel modo seguente: una sequenza (formula_55) di formula_53 \u00e8 il funzionale che manda l'elemento (formula_57) di formula_52 nello scalare formula_59.\nSpazio biduale.\nSia formula_1 un formula_2-spazio vettoriale. Allora formula_62 \u00e8 definito in questo modo:\ne viene detto spazio biduale di formula_64\nQuindi lo \"spazio biduale\" formula_62 di uno spazio vettoriale formula_1 \u00e8 ottenuto prendendo il duale dello spazio formula_4.\nSe formula_1 ha dimensione finita, questo ha sempre la stessa dimensione di formula_1.\n\u00e8 un isomorfismo (non canonico) da formula_4 in formula_62.\nA differenza di formula_4, se formula_1 ha dimensione finita lo spazio formula_62 \u00e8 \"canonicamente\" isomorfo a formula_1, tramite un isomorfismo \"canonico\" formula_77 che non dipende da nessuna scelta della base, definito come segue:\ndove formula_79 e formula_80. \nInoltre per ogni formula_81 base formula_82.\nSe formula_1 ha dimensione infinita, la mappa formula_84 \u00e8 solamente iniettiva.\nAnnullatore.\nSia formula_1 un formula_2-spazio vettoriale, sia formula_87 l'isomorfismo canonico da formula_1 in formula_62 e sia formula_90 un elemento di formula_1. Allora:\ne viene detto \"annullatore\" di formula_90 in formula_1.\nSe si estende questa definizione a un qualsiasi sottoinsieme formula_95 di formula_1 si ottiene:\nTrasposta di un'applicazione lineare.\nSe formula_113 \u00e8 un'applicazione lineare fra spazi vettoriali, si definisce la sua \"trasposta\" formula_114 nel modo seguente:\ndove formula_116 \u00e8 un funzionale in formula_117.\nIn altre parole, si associa un funzionale su formula_1 ad uno su formula_17 tramite composizione con formula_6. La funzione formula_114 \u00e8 lineare e formula_122 a meno dell'identificazione formula_123 e formula_124, ossia:\nInoltre formula_126 e formula_127 e se formula_128 \u00e8 la matrice associata a formula_6 rispetto a due basi di formula_1 e formula_17, allora la trasposta formula_132 \u00e8 la matrice associata a formula_133 rispetto alle basi duali di formula_117 e formula_4.\nNel linguaggio della teoria delle categorie, l'operazione che trasforma gli spazi vettoriali e i loro morfismi negli spazi vettoriali duali con i morfismi trasposti \u00e8 un funtore controvariante dalla categoria degli spazi vettoriali su formula_2 in s\u00e9.\nForma bilineare e spazio biduale.\nPer quanto detto sopra, se formula_1 ha dimensione finita gli spazi formula_1 e formula_4 sono isomorfi: l'isomorfismo tra i due spazi non \u00e8 per\u00f2 \"canonico\", nel senso che per definirlo \u00e8 necessario fare una scelta, quella di una base per formula_1. Scelte diverse danno isomorfismi diversi: ogni isomorfismo formula_141 da formula_1 in formula_4 definisce una forma bilineare non degenere su formula_1 nel modo seguente:\ne analogamente ogni forma bilineare non degenere definisce un isomorfismo tra formula_1 e formula_4.\nSpazio duale topologico.\nSe formula_1 \u00e8 uno spazio vettoriale topologico, ed \u00e8 quindi dotato di una topologia appropriata (ad esempio se \u00e8 uno spazio di Hilbert o di Banach), si pu\u00f2 generalizzare la precedente nozione introducendo lo spazio duale topologico, anche detto \"spazio duale continuo\" di formula_1. Lo spazio duale topologico \u00e8 molto utilizzato nell'analisi matematica, principalmente perch\u00e9 su di esso si possono definire interessanti strutture topologiche. \nDefinizione.\nLo spazio duale topologico formula_150 dello spazio vettoriale topologico formula_1 \u00e8 definito come lo spazio dei funzionali lineari e continui su formula_1. Se formula_1 ha dimensione finita, gli spazi duali algebrico formula_4 e topologico formula_150 coincidono, perch\u00e9 tutti i funzionali lineari sono continui. Questo non \u00e8 vero in generale se formula_1 ha dimensione infinita. La definizione data si riduce a quella di spazio duale algebrico anche nel caso in cui si considera lo spazio vettoriale formula_1 equipaggiato con la topologia discreta, nella quale tutti i funzionali sono continui. Il duale continuo formula_150 di uno spazio normato (ad esempio uno spazio di Banach o di Hilbert) \u00e8 uno spazio normato completo, ovvero spazio di Banach, e la norma formula_159 di un funzionale lineare continuo formula_116 su formula_1 \u00e8 definita come:\nLa continuit\u00e0 di formula_116 garantisce che formula_159 sia un numero finito. formula_150 \u00e8 sempre uno spazio di Banach, anche se formula_1 non lo \u00e8. Analogamente, un prodotto scalare su formula_1 ne induce uno su formula_150 in modo tale che se il primo \u00e8 di Hilbert lo sia anche il suo duale.\nIn uno spazio vettoriale topologico generico, tuttavia, per definire la nozione di limitatezza \u00e8 necessario ricorrere, invece che a nozioni come la distanza o l'usuale norma, agli intorni dell'origine: dato uno spazio vettoriale topologico formula_169 su un campo formula_170, un insieme formula_171 \u00e8 detto \"limitato\" nella topologia formula_172 se e solo se per ogni intorno formula_173 dell'origine esiste un numero reale positivo formula_9 (dipendente da formula_173) tale che formula_176, ovvero formula_177 deve essere contenuto in un opportuno multiplo di ogni intorno dell'origine. In altri termini, un insieme \u00e8 limitato se \u00e8 un insieme assorbente per ogni intorno del vettore zero.\nLa caratterizzazione con una topologia dello spazio duale continuo formula_150 di uno spazio vettoriale topologico formula_1, dunque, avviene grazie a una classe formula_180 di sottoinsiemi limitati di formula_1 in modo che la topologia \u00e8 generata da una famiglia di seminorme della forma:\ndove formula_183 \u00e8 un funzionale lineare continuo definito su formula_1, e formula_128 spazia nella classe formula_186. A questa topologia \u00e8 associata la convergenza uniforme di funzionali definiti sugli insiemi di formula_186:\nSolitamente si suppone che la classe formula_186 soddisfi le seguenti condizioni:\nSe queste condizioni sono soddisfatte allora la corrispondente topologia su formula_150 \u00e8 di Hausdorff, e gli insiemi:\ncostituiscono una sua base locale.\nEsempi.\nSia formula_199 un numero reale maggiore di 1. Lo spazio lp \u00e8 l'insieme di tutte le successioni formula_200 tali che\n\u00e8 finito. Sia formula_202 il numero per cui vale formula_203. Allora il duale continuo di formula_204 \u00e8 identificato in modo naturale con formula_205 nel modo seguente: dato un funzionale continuo formula_116 su formula_204, l'elemento corrispondente in formula_204 \u00e8 la successione formula_209, dove formula_210 \u00e8 la successione il cui formula_19-esimo termine \u00e8 1 e tutti gli altri sono nulli. D'altra parte, dato un elemento formula_212, il funzionale lineare continuo corrispondente formula_116 su formula_204 \u00e8 definito come:\nper ogni formula_216. L'identificazione fa uso della disuguaglianza di H\u00f6lder.\nSi nota che formula_217: anche in questo contesto lo spazio \u00e8 isomorfo in modo naturale con il suo biduale. Questo non \u00e8 per\u00f2 sempre vero in generale: il duale continuo di formula_218 \u00e8 identificato in modo naturale con lo spazio formula_219 delle successioni limitate, ma il duale continuo di formula_219 \u00e8 uno spazio \"pi\u00f9 grande\" di formula_218.\nBiduali e spazi riflessivi.\nIl \"biduale topologico\" formula_62 \u00e8 definito quindi come il duale topologico di formula_4. Analogamente a quanto visto sopra, esiste una mappa canonica iniettiva, detta mappa di James:\nA differenza di quanto visto sopra, questa mappa pu\u00f2 essere suriettiva anche se formula_1 ha dimensione infinita: in questo caso lo spazio formula_1 si dice \"riflessivo\". In particolare, uno spazio localmente convesso \u00e8 riflessivo se coincide con il duale continuo del suo duale continuo sia come spazio topologico che come spazio vettoriale.\nOgni spazio di Hilbert \u00e8 riflessivo. Anche gli spazi di Banach \"Lp\" per formula_227 sono riflessivi, ma formula_228 e formula_229 non lo sono.\nSpazio preduale.\nSe la chiusura di uno spazio formula_173 \u00e8 lo spazio duale di un altro spazio, allora formula_173 \u00e8 detto spazio preduale o semplicemente preduale."}
{"id": "269618", "revid": "2176804", "url": "https://it.wikipedia.org/wiki?curid=269618", "title": "L'eclisse", "text": "L'eclisse \u00e8 un film del 1962, ottavo lungometraggio diretto da Michelangelo Antonioni. \u00c8 il capitolo conclusivo della cosiddetta \"trilogia esistenziale\" o \"dell'incomunicabilit\u00e0\", segue \"L'avventura\" e \"La notte\".\nPresentato in concorso al 15\u00ba Festival di Cannes, vinse il Premio speciale della giuria, \"ex aequo\" con \"Processo a Giovanna d'Arco\" di Robert Bresson.\nTrama.\nRoma, 1961. In una mattina di luglio, l'inquieta Vittoria lascia il compagno Riccardo, architetto, che non ama pi\u00f9. Il loro addio \u00e8 freddo, indolore, quanto il loro rapporto era stato apatico. Sola, avvilita, segnata dalla fatica di vivere, \u00abcerca negli altri un calore di vita, una facolt\u00e0 di appassionarsi di cui essa stessa \u00e8 ormai svuotata.\u00bb\nUna sera fa visita alla sua amica Anita, con la quale per\u00f2 non si sente cos\u00ec in confidenza da poter parlare di s\u00e9 ed aprirsi. Vittoria cerca anche di recuperare un rapporto serio con la madre, che riesce ad incontrare solamente presso la Borsa di Roma, luogo dove la madre si reca quotidianamente. Durante una di queste visite incontra Piero, giovane e cinico agente di cambio.\nPiero, avendo saputo che Vittoria \u00e8 libera, lascia subito la propria ragazza e inizia a farle la corte. Comincia una relazione, malgrado la differenza di carattere e sensibilit\u00e0 tra i due e l'apparente mancanza di reale coinvolgimento e interesse. Dopo pochi incontri Vittoria si concede a Piero. Nei giorni successivi i due sono felici. Una mattina, nel salutarsi, Piero le ricorda l'orario del loro appuntamento serale. \u201cAlle 8. Solito posto\u201d. Ma sono le ultime parole che si scambiano: nessuno dei due si presenter\u00e0.\nI luoghi dove Piero e Vittoria erano soliti incontrarsi, ora appaiono senza i loro protagonisti: l'angolo di strada, l'edificio in costruzione accanto, la fermata d'autobus e i volti delle persone che Vittoria incrocia quando torna a casa a piedi. Scende la sera, nella citt\u00e0 si accendono le luci. Nella completa oscurit\u00e0 la vista rimane quasi accecata dal bagliore di un lampione che illumina una strada.\nCommento.\n Antonioni continua la sua ricognizione critica in una societ\u00e0 caratterizzata da un crescente benessere materiale, grazie all'inarrestabile crescita economica, ma anche da una profonda crisi esistenziale.\nLo fa alternando sequenze di rumore e caos, ambientate nelle sale della Borsa di Roma, a lunghi silenzi e paesaggi di architetture fredde, geometriche (il quartiere dell'EUR), che riflettono l'incomunicabilit\u00e0 dei sentimenti e l'insuperabile senso di estraneit\u00e0 che caratterizza il rapporto fra i personaggi.\nIl finale del film \u00e8 il punto di arrivo (e di non ritorno) di questa rappresentazione visiva, esteriore, dell'interiorit\u00e0 fragile, inadeguata, di un'intera generazione: gli oggetti inerti e le architetture metafisiche (che molti hanno associato ai quadri di Giorgio De Chirico) si sostituiscono completamente ai personaggi (\u00abGli ultimi 10 minuti silenziosi e senza narrazione, da cui scompaiono la Vitti e Delon, sconcertarono il pubblico; oggi appaiono di una bellezza abbacinante\u00bb commenta Alberto Pezzotta).\nIncassi.\nIl film incass\u00f2 un totale di 296.712.263 lire."}
{"id": "269622", "revid": "4175", "url": "https://it.wikipedia.org/wiki?curid=269622", "title": "Cerenova", "text": "Cerenova \u00e8 una localit\u00e0 costiera del Lazio nella citt\u00e0 metropolitana di Roma, amministrativamente facente parte del comune di Cerveteri; \u00e8 nota anche con il nome commerciale di Cerenova Costantica, attribuitole a scopo pubblicitario in occasione delle campagne televisive e a mezzo stampa in cui venivano presentati i manufatti edilizi ivi ubicati.\nSorge sul mar Tirreno lungo via Aurelia a circa nord-ovest di Roma e, insieme a Campo di Mare, costituisce la frazione comunale di Marina di Cerveteri; confina a nord e nord-est con la frazione concittadina di Furbara e a sud-est con il comune di Ladispoli.\nStoria.\nIl centro, nato alla fine degli anni sessanta da una lottizzazione turistica e di villeggiatura di lusso (denunciata dall'allora PCI come speculazione edilizia e contrapposta a quella pi\u00f9 popolare su intensivi d'abitazione pianificata in frazione Ladispoli, all'epoca non ancora comune autonomo) consistente in villini mono e bi-familiari su terreni della famiglia Ruspoli, gi\u00e0 dai primi anni settanta vide l'installazione di alcune famiglie abbienti provenienti in gran parte dalla Capitale.\nMeta di villeggianti anche stranieri, conobbe una grande espansione demografica allorquando la creazione della stazione di Marina di Cerveteri, che rese agevole lo spostamento verso Roma, indusse molti abitanti della Capitale a fissare la propria residenza in tali fabbricati e ad abitare il complesso lungo tutto l'arco dell'anno.\nSuccessivi servizi pubblici sorsero a cavallo tra gli anni settanta e ottanta, tra cui scuole d'infanzia e primarie, ufficio postale nella frazione di Marina di Cerveteri lungo via di Settevene Palo e caserma dei Carabinieri in localit\u00e0 Campo di Mare mentre esisteva a servizio dei residenti, gi\u00e0 dalla fine degli anni settanta, un'agenzia del Banco di Santo Spirito che fu anche oggetto di rapina nel giugno 1979.\nNel 1980 Cerenova fu anche la localit\u00e0 di partenza della quindicesima edizione della corsa ciclistica Tirreno-Adriatico.\nPaolo Flores d'Arcais, dalle colonne di \"Repubblica\" nel 1987, defin\u00ec la lottizzazione di Cerenova come paradigmatica del perseguimento in scala ridotta del benessere campestre a misura di chi non \u00e8 abbiente a sufficienza per permettersi esclusive sistemazioni non circondate da altro cemento.\nTrasporti.\nCerenova \u00e8 servita dalla stazione F.S. Marina di Cerveteri lungo la Roma-Pisa, con passaggi ogni 16 minuti.\nSu gomma \u00e8 raggiungibile altres\u00ec da via Aurelia all'altezza dell'incrocio con via Fontana Morella, nonch\u00e9 tramite l'uscita Cerveteri-Ladispoli dell'A12 Roma-Civitavecchia.\nLa localit\u00e0 si trova a circa a nord-ovest dell'aeroporto di Fiumicino, raggiungibile tramite la citata A12 in direzione Roma fino all'innesto dell'autostrada per Fiumicino; circa a nord-ovest si trova invece il porto di Civitavecchia, raggiungibile sempre tramite l'A12."}
{"id": "269624", "revid": "834", "url": "https://it.wikipedia.org/wiki?curid=269624", "title": "Dj Tiesto", "text": ""}
{"id": "269627", "revid": "226458", "url": "https://it.wikipedia.org/wiki?curid=269627", "title": "Porta Fabbrica", "text": "Porta Fabbrica (o \u201cFabrica\u201d) \u00e8 una porta murata nelle Mura leonine di Roma. Si trova circa all'inizio dell'attuale via della Stazione Vaticana, a poca distanza da porta Cavalleggeri.\nIn una mappa risalente al 1551 viene chiamata \"\u201cporta Fornacum\u201d\" per la vicinanza con la fornace vaticana, e di questo particolare \u00e8 rimasta traccia nella toponomastica della zona. \nStefano Piale la ritiene aperta dall'antipapa Giovanni XXIII contemporaneamente alla porta Pertusa, quindi nel primo quarto del XV secolo. Aggiunge poi che quasi subito fu chiusa da papa Martino V che, data la vicinanza con le porte Pertusa e Turrionis (oggi Cavalleggeri), la riteneva del tutto inutile. Cos\u00ec rimase fino a quando, con papa Paolo III, fu riaperta per facilitare l'ingresso dei materiali di costruzione per i lavori della Fabbrica di San Pietro, per essere poi di nuovo murata alla conclusione dei lavori.\nSulla chiave dell'arco \u00e8 ancora presente il simbolo del triregno pontificio dal quale pendono due chiavi ai cui lati si leggono le lettere \"F\" (fabbrica) e \"A\" (apostolica). \nAttualmente si presenta murata e parzialmente interrata, con a fianco uno stemma di papa Clemente XI che sormonta il simbolo della \u201cReverenda Fabbrica di San Pietro\u201d, una delle confraternite pi\u00f9 potenti dell'epoca in cui venne eretta la basilica e tuttora esistente come ente preposto alla manutenzione del complesso.\nA questa porta e, in generale, alla \u201cFabbrica di San Pietro\u201d, si fa risalire l'origine dell'espressione romana \"a ufo\" (=gratuito). Le merci che attraversavano la porta indirizzate al cantiere, godevano infatti di franchigia, non pagavano dazio e ogni collo veniva identificato dalle lettere A.U.F. (\"ad usum fabricae\"). Con il tempo i romani associarono alle tre lettere il concetto di gratuit\u00e0 trasformandolo nel linguaggio corrente nell'espressione \"a ufo\", \u201ca uffa\u201d, stigmatizzata dal Belli che la allarga al modo di vivere di tutta la Curia romana."}
{"id": "269629", "revid": "729019", "url": "https://it.wikipedia.org/wiki?curid=269629", "title": "Curtiss F9C Sparrowhawk", "text": "Il Curtiss \"Model 58\" F9C-2 Sparrowhawk (\"Sparviero\" in italiano) era un biplano da caccia parassita prodotto dall'azienda statunitense Curtiss Aeroplane and Motor Company negli anni trenta. La sua particolarit\u00e0 \u00e8 quella di essere stato l'unico velivolo progettato per operare imbarcato su dirigibili.\nTecnica.\nL'F9C Sparrowhawk era un piccolo biplano caratterizzato da struttura metallica, carrello fisso e motore radiale ed era stato realizzato in base ad una specifica del US Navy del maggio 1930 per un piccolo caccia imbarcato su portaerei. La Curtiss ricevette l'ordine il luglio successivo, ed il primo prototipo, designato XF9C-1 (Model 58 con la designazione interna della casa), venne consegnato nel marzo 1931. Nei 5 mesi di prove seguenti, il piccolo velivolo e i suoi due concorrenti, l'Atlantic-Fokker XFA-1 e il Berliner-Joyce XFJ-1 non si rivelarono all'altezza delle aspettative della US Navy che cancell\u00f2 il programma. Le dimensioni ridotte rendevano le prestazioni del velivolo complessivamente inferiori a quelle dei caccia imbarcati contemporanei.\nLe piccole dimensioni che avevano determinato il fallimento del suo impiego sulle portaerei si rivelarono determinanti nel suo impiego sui dirigibili. Infatti l'F9C era infatti tra i pochi velivoli in grado di poter essere recuperato attraverso i portelloni delle grandi aeronavi ZRS-4 USS Akron e ZRS-5 USS Macon allora in costruzione. Inizi\u00f2 quindi per il prototipo una nuova fase di test, in cui venne dotato di un gancio montato sopra l'ala superiore, in modo da poter essere sganciato e recuperato da un dirigibile, attraverso un trapezio estensibile. La prima prova venne eseguita con successo dallo zeppelin ZR-3 USS Los Angeles il 17 ottobre 1931, pertanto l'F9C divenne parte integrante dello sviluppo dei due nuovi dirigibili ZRS-4 e ZRS-5.\nOccorre ricordare che simili prove erano gi\u00e0 state effettuate dai britannici negli anni venti, con i dirigibili HMA 23 ed R33, ma restarono test isolati.\nVisti i test positivi la Curtiss su privata iniziativa inizi\u00f2 lo sviluppo di una versione modificata del velivolo, designata XF9C-2 e che differiva dal precedente prototipo per un carrello semplificato. \nI 6 velivoli di serie, destinati F9C-2 ordinati dall'US Navy (i grandi dirigibili rigidi statunitensi erano infatti di competenza dell'aviazione della marina) si differenziavano da entrambi i prototipi, presentando l'ala superiore a gabbiano, anzich\u00e9 un'ala dritta collegata direttamente alla fusoliera. Il primo volo del primo velivolo di serie \u00e8 del 14 aprile 1932, e dal 29 giugno inizi\u00f2 l'impiego operativo sul dirigibile ZR-4 USS Akron, dove fino a 4 velivoli potevano essere contenuti nell'hangar interno. I restanti velivoli (con ulteriori piccole modifiche) vennero tutti consegnati entro il settembre dello stesso anno.\nL'anno successivo, i velivoli non si trovavano a bordo dell'aeronave ZR-4 il giorno del disastro 4 aprile 1933. Vennero quindi riassegnati allo ZR-5 USS Macon. Tra il 1933 ed il 1935 i piccoli caccia vennero utilizzati in diverse esercitazioni, venne anche sperimentata la rimozione del carrello del velivolo per sostituirlo con un serbatoio ausiliario da 114 l, in modo da estendere la loro autonomia. L'impiego degli F9C sui dirigibili era infatti maggiormente orientato alla ricognizione, piuttosto che ai compiti di scorta veri e propri.\nSull'USS \"Macon\" come insegna di questo peculiare reparto venne adottato un cerchio blu con due trapezisti, proprio perch\u00e9 il piccolo velivolo veniva lanciato e recuperato attraverso un trapezio. Tale insegna compariva sulle fusoliere dei caccia.\nAnche il dirigibile ZR-5 USS Macon incontr\u00f2 la stessa sorte dell'aeronave gemella il 12 febbraio 1935, nell'incidente rimasero distrutti anche i 4 F9C che erano a bordo. I due velivoli di serie rimasti vennero impiegati per scopi ausiliari e di collegamento, uno fino al 1937 e l'altro fino 1940. Quest'ultimo (matricola 9056) venne destinato allo Smithsonian Museum, da qui venne poi trasferito al National Museum of Naval Aviation situato presso la Naval Air Station Pensacola, in Florida (USA). I due prototipi vennero smantellati, l'XF9C-1 nel 1935, e l'XF9C-2 nel 1936.\nEsemplari attualmente esistenti.\nL'unico esemplare ancora esistente \u00e8 esposto nelle sale del National Air and Space Museum gestito dallo Smithsonian Institution e situato a Washington (USA)."}
{"id": "269633", "revid": "8916", "url": "https://it.wikipedia.org/wiki?curid=269633", "title": "Family Computer", "text": ""}
{"id": "269637", "revid": "599013", "url": "https://it.wikipedia.org/wiki?curid=269637", "title": "Termistore", "text": "Un termistore, nell'elettronica ed in generale nell'automazione, \u00e8 un resistore il cui valore di resistenza varia in maniera significativa con la temperatura. Il termine deriva dalla combinazione delle parole \"termico\" e \"resistore\". Il principio di funzionamento si basa sulla dipendenza della resistenza del materiale dalla temperatura.\nI termistori sono ampiamente utilizzati come limitatori della corrente di spunto, sensori di temperatura e per la protezione di circuiti.\nDettagli tecnici.\nLe misure tramite termistori sfruttano la variabilit\u00e0 della resistenza elettrica di un materiale con la temperatura. Si basano pertanto sullo stesso principio delle termoresistenze, l'unica differenza tra i due sensori risiede nel materiale con cui sono realizzati:\nMentre nei metalli la conducibilit\u00e0 elettrica, e quindi la corrente, diminuisce in ogni caso con l'aumentare della temperatura, nei semiconduttori \u00e8 possibile ottenere un comportamento opposto: la resistenza elettrica pu\u00f2 diminuire (provocando coerentemente un aumento della corrente) con l'aumentare della temperatura. Infatti, mentre nei conduttori gli unici meccanismi che intervengono nel trasporto sono le vibrazioni termiche del materiale, nei semiconduttori l'incremento di temperatura incentiva il salto di elettroni dalla banda di valenza a quella di conduzione e quindi un incremento della conducibilit\u00e0. Semiconduttori pesantemente drogati presentano in questo senso caratteristiche analoghe a quelle dei conduttori in quanto, a basse temperature, i meccanismi di generazione sono in qualche modo \"coperti\" dall'enorme quantit\u00e0 di portatori disponibili; rispetto alle termoresistenze, \u00e8 tuttavia possibile ottenere con i termistori sensibilit\u00e0 molto migliori.\nClassificazione dei termistori.\nI termistori si possono classificare in:\nComportamento fisico.\nConsiderato che \u00e8 difficile generare correnti costanti e indipendenti dalla temperatura, il termistore viene utilizzato sollecitandone le estremit\u00e0 con un generatore di tensione e, come gi\u00e0 detto, misurando il flusso di carica che lo attraversa, che sar\u00e0 proporzionale alla sua conducibilit\u00e0 elettrica.\nIn un semiconduttore poco drogato e a temperatura sufficientemente elevata, i meccanismi che influiscono sulla conducibilit\u00e0 sono esclusivamente quelli di generazione e ricombinazione: trattandosi di processi termicamente attivati, se si suppone di poter ignorare determinati fenomeni imputabili al principio di esclusione per i portatori di carica e la dipendenza della mobilit\u00e0 dalla temperatura, la conducibilit\u00e0 dipender\u00e0 dalla temperatura nel seguente modo:\nNormalmente si \u00e8 interessati a rilevare solo piccole variazioni \"dT\" di temperatura attraverso la misurazione dell'incremento relativo \"dR\" della resistenza associata al termistore: a tale scopo, quello che interessa conoscere \u00e8 il \"coefficiente di variazione della resistenza\" specifico del materiale utilizzato alla temperatura nominale formula_2, definito da:\nL'equazione con parametro B pu\u00f2 essere risolta rispetto alla temperatura:\nLa stessa equazione pu\u00f2 anche essere scritta come:\nformula_5.\nQuesta pu\u00f2 essere usata per convertire l'equazione della resistenza in funzione della temperatura mediante una relazione lineare tra formula_6 e formula_7.\nLa pendenza media di questa funzione permette una stima del valore del parametro B.\nIn questo caso il coefficiente di variazione della resistenza (\u03b1) diventa:"}
{"id": "269639", "revid": "21371", "url": "https://it.wikipedia.org/wiki?curid=269639", "title": "Funzionali lineari", "text": ""}
{"id": "269641", "revid": "287204", "url": "https://it.wikipedia.org/wiki?curid=269641", "title": "Stollo", "text": "Lo stollo \u00e8 il palo in legno, conficcato nel terreno, sul quale, partendo dalla estremit\u00e0 della punta, si inserisce il fieno creando cos\u00ec il pagliaio (o covone).\nEtimologia.\nLa voce deriva dal longobardo \"stoll\" ovvero puntello, palo, sostegno.\nNel folclore.\nLo stollo \u00e8 protagonista del palio ad esso dedicato nella localit\u00e0 di Santa Caterina in provincia di Grosseto, Toscana. Lo stollo si trova al centro di un pagliaio che viene incendiato dopo essere stato benedetto dal parroco, ed i rappresentanti delle contrade competono in varie prove di abilit\u00e0 legate a questa cerimonia. Anche in Molise esistono tradizioni analoghe."}
{"id": "269644", "revid": "1305772", "url": "https://it.wikipedia.org/wiki?curid=269644", "title": "Forma", "text": ""}
{"id": "269645", "revid": "1226", "url": "https://it.wikipedia.org/wiki?curid=269645", "title": "Pokemon XD - Tempesta Oscura", "text": ""}
{"id": "269646", "revid": "287204", "url": "https://it.wikipedia.org/wiki?curid=269646", "title": "Ierogamia", "text": " \nLa ierogamia o hier\u00f2s g\u00e1mos (dal greco \"\u03b9\u03b5\u03c1\u03bf\u03b3\u03b1\u03bc\u03af\u03b1\", \u1f31\u03b5\u03c1\u1f78\u03c2 \u03b3\u03ac\u03bc\u03bf\u03c2, \u00abmatrimonio sacro\u00bb) di cui \u00e8 sinonimo teogamia (dal greco \u03b8\u03b5\u03bf\u03b3\u03b1\u03bc\u03af\u03b1, composto da \u03b8\u03b5\u03bf-, \"theo-\", e -\u03b3\u03b1\u03bc\u03af\u03b1, \"-gam\u00eda\", cio\u00e8 \u00abmatrimonio divino\u00bb) indica un rito sessuale in cui due o pi\u00f9 partecipanti umani rappresentano la sacra unione o sizigia (congiunzione) tra un dio e una dea.\nLa nozione di \"hieros gamos\" non presuppone necessariamente una prestazione effettiva nei rituali, ma \u00e8 utilizzato anche in un contesto puramente simbolico o mitologico, in particolare in alchimia e quindi nella psicologia analitica junghiana.\nInduismo.\nNell'induismo la tradizione devadasi (\u0926\u0947\u0935\u0926\u093e\u0938\u0940 / \u0ca6\u0cc7\u0cb5\u0ca6\u0cbe\u0cb8\u0cbf; \"serva di dio) \u00e8 una tradizione religiosa in cui giovani ragazze vengono \"sposate\" e dedicate a una divinit\u00e0 (\"deva\" o \"devi\") oppure a un tempio ind\u00f9 e includente alcuni aspetti come il prestarsi a prendere temporaneamente sede all'interno del complesso templare. In origine, oltre a questo prendersi cura del tempio e svolgervi gli appropriati riti, queste donne imparavano e praticavano il Sadir, l'Odissi e altre forme di danza classica indiana; venute in possesso di tali tradizioni artistiche godevano di un elevato \"status\" sociale.\nAnche se generalmente svolgevano le loro danze in lode della divinit\u00e0, col tempo ci\u00f2 s'\u00e8 anche evoluto in un vero e proprio sposalizio sacro.\nVicino oriente antico.\nSolitamente celebrato in primavera, \u00e8 un antico rituale simbolico, i cui partecipanti assumevano le caratteristiche delle divinit\u00e0, spesso fungendo da tramite per la divinit\u00e0 in questione. Con la loro unione garantivano fertilit\u00e0 a loro stessi, alla terra e al popolo. Il rito era spesso praticato dal monarca e da una sacerdotessa della divinit\u00e0 poliade.\nUn esempio molto antico \u00e8 il \"matrimonio sacro\" tra il re di una citt\u00e0 stato sumera o \"en\" e la Grande Sacerdotessa di Inanna, divinit\u00e0 dell'amore e della guerra. Lungo le rive del Tigri e dell'Eufrate vi erano innumerevoli santuari e templi dedicati alla dea; il tempio di Eanna, che significa \"casa del cielo\" a Uruk \u00e8 stato il pi\u00f9 grande di questi. Il tempio ospitava le sacerdotesse preposte, chiamate Nad\u012btu: la sacerdotessa avrebbe scelto per il suo letto un giovane uomo che avrebbe rappresentato il pastore Dumuzi, consorte di Inanna, in un \"hieros gamos\" celebrato durante l'annuale cerimonia dell'albero Duku, poco prima della luna nuova durante la festivit\u00e0 dell'equinozio d'autunno.\nNegli studi sulla religione e la mitologia sumera \u00e8 accertato che quando il sovrano Gudea costru\u00ec un tempio, riserv\u00f2 per il suo dio e per la sua paredra la camera nella quale doveva avvenire la loro unione.\nNella religione babilonese il rito si svolgeva nel corso della grande Festa del Nuovo Anno (Ak\u012btu o Zagmuk) e consisteva nella ierogamia, cio\u00e8 l'unione sacra di Marduk con la sua paredra Sarpanitum, la cui conseguenza era quella di rinnovare la vita umana, animale e vegetale, sulla terra.\nIn alcune iscrizioni vi sono delle descrizioni di una ierogamia: il dio infiammato dal desiderio viene paragonato all'aquila che segue con lo sguardo un animale selvatico, a un turbine che sprona alla battaglia; quando lascia il letto nuziale, viene paragonato al sole che si leva su Lagash. La dea va con sollecitudine verso lo sposo come un coniuge tendente alla propria dimora: essa \u00e8 assimilata al fiume Tigri in piena; \u00e8 la regina, la figlia del dio del cielo, il giardino su cui \u00e8 alzato il vaso della libagione.\nVi sono stati ritrovamenti archeologici che documentano come il tempio di I\u0161tar ad Assur abbia coniato piccole targhe di piombo raffiguranti una Ierogamia. \n La prostituzione sacra era comune nel Vicino Oriente antico.\nNella mitologia greca.\nAll'interno della mitologia greca l'esempio pi\u00f9 classico di \"hieros gamos\" \u00e8 il matrimonio di Zeus ed Era celebrato all'Heraion dell'isola di Samo, e senza dubbio tra i suoi predecessori architettonici e culturali. Alcuni studiosi vorrebbero limitarne il significato al termine di una rievocazione, ma la maggior parte accetta la sua estensione di unione reale o simulata nella promozione della fertilit\u00e0: un'altrettanto antica unione divina \u00e8 quella di Demetra con Giasione, emanato in un solco arato tre volte, un aspetto primitivo di una Demeter sessualmente attiva e riportato da Esiodo, la cui origine sarebbe da situarsi a Creta all'interno della civilt\u00e0 minoica, esempio quindi molto precoce di mito greco.\nNei successivi culti religiosi Walter Burkert ha trovato le prove greche \"scarse e poco chiare\": \"Fino a che punto un tale matrimonio sacro non era solo un modo di vedere la natura, ma un atto espresso o accennato nel rituale \u00e8 difficile da dire\" il pi\u00f9 noto esempio di rituale superstite nella Grecia classica \u00e8 lo \"hieros gamos\" approvato alla Antesterie dalla moglie dell'Arconte re (basileus Archon) di Atene antica; in origine, pertanto, associava la regina di Atene col dio Dioniso, presumibilmente rappresentata dal suo sacerdote o dal \"basileus\" stesso, nella festa di Boukoleion svoltasi nell'Agor\u00e0.\nLa breve concimazione-unione mistica genera Dioniso, mentre l'uomo mortale per una notte raggiungeva la potenza del dio il cui risultato, attraverso la telegonia o \"gravidanza ereditata\", stava nella natura semi-divina degli eroi greci, come Teseo ed Eracle, tra gli altri.\nBuddhismo tantrico.\nNel buddhismo tantrico (Vajrayana) di Nepal, Bhutan, India e Tibet lo yab-yum \u00e8 un rituale compiuto dalla divinit\u00e0 maschile in unione con la sua consorte femminile. La simbologia \u00e8 associata all\"anuttarayoga tantra\" dove la figura maschile \u00e8 di solito legata alla compassione (Karuna) e ai \"mezzi abili\" (up\u0101ya-Kaushaly\u00e2, uno dei percorsi buddhisti atti alla liberazione), e la partner femminile viene correlata alla conoscenza (praj\u00f1\u0101). Lo Yab-yum \u00e8 generalmente inteso rappresentare l'unione primordiale (o mistica) di saggezza e compassione.\nMaithuna \u00e8 un termine della lingua sanscrita utilizzato nel Tantra e pi\u00f9 spesso tradotto come unione sessuale all'interno di un contesto rituale. Rappresenta il pi\u00f9 importante dei cinque makara (mitologia indiana) (l'insegna della divinit\u00e0 dell'amore Kama) e costituisce la parte principale del Gran Rituale del Tantra variamente conosciuta come Panchamakara, Panchatattva e Tattva Chakra. Il simbolismo dell'unione delle polarit\u00e0 \u00e8 un insegnamento centrale di Buddhismo tantrico, soprattutto in Tibet. L'unione \u00e8 realizzata dal professionista come un'esperienza mistica all'interno del proprio corpo.\nEbraismo.\nIn alcuni testi mistici della Cabala ebraica, vi \u00e8 l'adozione di un matrimonio mistico tra Dio e la Shekhinah.\nEgizi, Celti e Fenici.\nPresso Egizi, Celti e Fenici la ierogamia era praticata. Nell'Antico Regno egizio (III millennio a. C.) l'accoppiamento sacro tra faraone e sacerdotessa d'alto rango commemorava le nozze di Nut (Cielo) e Geb (Terra). In Irlanda i Celti (IV - III sec. a. C.) coltivavano l'usanza in base alla quale la dea della Terra conferiva il potere ad un re da lei designato attraverso un rapporto sessuale.\nAlchimia e psicologia junghiana.\nLo \"hieros gamos\" \u00e8 uno dei temi che Carl Gustav Jung ha approfonditamente trattato, soprattutto nel suo libro \"Simboli della Trasformazione\". Nel romanzo \"Hieros Gamos - A Confession\", l'autrice Lia Cacciari si \u00e8 ispirata all'esplorazione tematica di Jung dello \"hieros gamos\" come un'unione alchemica degli opposti, raccontando una storia di faide medievali tra fratelli che culmina in un'unione incestuosa.\nWicca.\nNella Wicca, il Grande Rito \u00e8 basato principalmente proprio sullo \"Hieros Gamos\". \u00c8 generalmente emanato simbolicamente con un pugnale appuntito collocato al di sopra di un calice liturgico, l'azione che simboleggia \u00e8 l'unione del maschio e del divino femminile nel matrimonio o unione sacra. Nella Wicca britannica tradizionale, il Grande Rito \u00e8 talvolta effettuato in realt\u00e0 dal Sommo Sacerdote e da una Sacerdotessa."}
{"id": "269648", "revid": "38666", "url": "https://it.wikipedia.org/wiki?curid=269648", "title": "Leap second", "text": ""}
{"id": "269650", "revid": "806297", "url": "https://it.wikipedia.org/wiki?curid=269650", "title": "Michele Arcangelo", "text": ""}
{"id": "269652", "revid": "339392", "url": "https://it.wikipedia.org/wiki?curid=269652", "title": "Gitani", "text": ""}
{"id": "269653", "revid": "110157", "url": "https://it.wikipedia.org/wiki?curid=269653", "title": "DotClear", "text": "Dotclear \u00e8 una piattaforma di blog distribuita in licenza GPL. In Francia \u00e8 molto popolare mentre altrove non \u00e8 molto conosciuta. Programmato all'inizio solo da Olivier Meunier, ora Dotclear \u00e8 seguito da un gruppo di programmatori molto motivati.\nDotclear \u00e8 una piattaforma scritta in PHP che rispetta gli standard del web. Alcune sue peculiarit\u00e0 sono:\nLa versione attuale \u00e8 la 2.1.5, uscita il 5 febbraio 2009. Dalla versione 2.0 \u00e8 stato aggiunto il supporto ad altri database (MySQL, SQLite e PostgreSQL), ha integrato l'AJAX e funziona esclusivamente su PHP 5.2."}
{"id": "269655", "revid": "1437331", "url": "https://it.wikipedia.org/wiki?curid=269655", "title": "Comandi di MS-DOS", "text": "ATTENZIONE: per quasi tutti i comandi sottoindicati esistono ulteriori opzioni che incrementano le informazioni iniziali, modificano l'output restituito dal comando oppure ne variano il comportamento, anche radicalmente. Per maggiori informazioni su un comando specifico, avviare un \"Prompt dei comandi\" e scrivere il comando di cui si ha bisogno seguito dalla generica opzione di \"help\" \"/?\" (ad esempio \"ipconfig /?\")."}
{"id": "269656", "revid": "729019", "url": "https://it.wikipedia.org/wiki?curid=269656", "title": "Movimento per l'Aceh libero", "text": "Il Movimento per l'Aceh libero (in indonesiano: Gerakan Aceh Merdeka o semplicemente GAM), anche conosciuto come il Fronte Nazionale di Liberazione Aceh Sumatra, era un gruppo separatista armato il cui obiettivo era l'indipendenza di Aceh, regione di Sumatra, dall'Indonesia. Il governo indonesiano chiama il gruppo Movimento di disturbo della sicurezza dell'Aceh.\nContesto.\nL'Aceh ha una proporzione di popolazione musulmana pi\u00f9 elevata del resto dell'Indonesia, nonostante ci\u00f2 le radici del movimento separatista sono prevalentemente storiche e non di matrice religiosa.\nLa regione dell'Aceh in passato non \u00e8 mai stata sotto il formale controllo coloniale olandese; nel 1949 l'Indonesia ottenne l'indipendenza dai Paesi Bassi. Secondo i movimento separatisti dell'Aceh la regione avrebbe dovuto essere consultata in merito all'unione alla Repubblica Indonesiana.\nAll'area dell'Aceh \u00e8 stato assegnato nel 1959 uno status speciale in considerazione delle tradizioni islamiche e le sue leggi. Le tendenze di centralizzazione del governo di Suharto indussero Hasan di Tiro, un discendente dell'ultimo sultano di Aceh, alla formazione del GAM il 24 dicembre 1976 ed a dichiarare l'indipendenza dell'Aceh. Le maggiori minacce percepite erano alla religione acehnese e l'aumento del numero degli immigranti dall'isola di Giava.\nLa distribuzione irregolare del reddito derivante dalle notevoli risorse naturali di Aceh era un altro punto del contenzioso.\nLa guerra.\nLe prime operazioni di guerriglia del GAM furono un insuccesso e all'apparenza sembrava che il governo avesse neutralizzato il gruppo nel 1977.\nIl gruppo riprese le sue attivit\u00e0 nel 1980, apparentemente con finanziamenti da parte della Libia e dell'Iran, fino ad arrivare ad un organico di 3.500 uomini. Nonostante l'assenza di un supporto generalizzato, le azioni del gruppo indussero il governo ad istituire misure repressive, che, aumentando l'ostilit\u00e0 nei confronti del governo da parte della popolazione ebbero l'effetto di aumentare l'appoggio della stessa al GAM. All'area fu assegnato un status area di \"operazioni militari\" dal 1991 al 1995. Le negoziazioni tra le due parti, pur migliorate dal rovesciamento di Suharto, si interruppero, entrambe le fazioni furono ripetutamente accusate di violare i diritti umani.\nNel 1996 il governo indonesiano annunci\u00f2 la fine del GAM. La presenza dei militari indonesiani (TNI) \"(Tentara Nasional Indonesia)\" nella regione non fu ridotta e continuarono gli arresti, le torture e le esecuzioni. Nel 1999 fu annunciato il ritiro delle truppe, nonostante ci\u00f2 la presenza militare rimaneva cospicua, addirittura il numero di uomini, durante il governo di Megawati Sukarnoputri pare fosse aumentato fino a raggiungere le 35.000 unit\u00e0 dal 2002. Il numero complessivo di civili uccisi durante il conflitto risulta essere pari a circa 15.000 persone.\nNegoziati di pace.\nI capi di GAM, Hasan di Tiro e il suo delegato principale, Zaini Abdullah, e Malik Mahmud sono vissuti in esilio a Stoccolma, in Svezia. Il portavoce indonesiano principale del gruppo \u00e8 Abdullah Syafei'i Dimatang. Nel tardi 1990 il GAM inizi\u00f2 il colloqui di pace con Giacarta con la mediazione del governo svedese.\nNel 1999 fu riportato la scissione del gruppi in due fazioni, ASNLF (rappresentante il gruppo originale) e il Concilio di Governo del Movimento Libero di Aceh (MP-GAM). La scissione \u00e8 stata negata dai portavoce del GAM ma ampiamente riportato dai media indonesiani.\nIl 28 dicembre 2004, in seguito alle conseguenze della devastazione causata dallo tsunami, il GAM dichiar\u00f2 il cessate il fuoco e la cessazione delle ostilit\u00e0 per permettere che gli aiuti raggiungessero le aree di conflitto. In turno, il governo indonesiano rimosse temporaneamente le restrizioni sul flusso di aiuti e permise ai giornalisti stranieri di raggiungere il nord di Sumatra permettendo anche l'arrivo di aiuti generici in quell'area.\nEsistono altri gruppi separatisti, fra i quali c'\u00e8 qualche tensione a causa del tentativo, da parte del GAM di farsi carico in solitaria delle negoziazioni con il governo.\nIl 27 febbraio 2005, il Movimento Libero di Aceh e la delegazione del governo indonesiano iniziarono un altro round di colloqui di pace a Vantaa, Finlandia, moderati dal precedente Presidente Finlandese Martti Ahtisaari.\nIl 16 luglio 2005, il ministro indonesiano delle comunicazioni e il GAM annunciarono un accordo di pace per terminare i 30 anni di insurrezione.\nL'accettazione della pace fu ufficialmente firmata il 15 agosto 2005 dal negoziatore capo indonesiano Hamid Awaluddin e il capo del GAM Malik Mahmud.\nNei termini di accettazione, entrambe le parti concordarono di cessare tutte le ostilit\u00e0 con effetto immediato. Il GAM accett\u00f2 anche il disarmo, mentre il Governo si impegnava al ritiro di tutti i militari non-locali e della polizia dalla fine del 2005. Una missione di monitoraggio sar\u00e0 insediata ad Aceh dall'Unione Europea e dall'ASEAN per sorvegliare il processo di disarmo e la reintegrazione dei membri del GAM nella societ\u00e0.\nUn decreto presidenziale garantisce l'amnistia sui precedenti 500 membri del GAM che erano in esilio in altri paesi, e un incondizionato rilascio dei 1.400 membri del gruppi imprigionati dal governo.\nUno dei punti accettati dal governo \u00e8 la richiesta di facilitare la creazione di partiti politici ad Aceh; in passato questo \u00e8 stato uno dei punti pi\u00f9 controversi. Un altro punto riguarda la distribuzione irregolare del reddito, \u00e8 stato stabilito che il 70 % del reddito delle risorse naturali rimarranno nell'area.\nIl 27 dicembre 2005 i leader del Movimento Libero di Aceh annunciarono il disarmo della loro ala militare."}
{"id": "269666", "revid": "767487", "url": "https://it.wikipedia.org/wiki?curid=269666", "title": "Infa-Riot", "text": "Gli Infa-Riot (o Infa Riot, noti dal 1984 col nome INFAS) sono un gruppo musicale skinhead Oi!. Il loro stile appare ispirato soprattutto a Sex Pistols e Clash. Hanno inciso tre album e partecipato a numerose raccolte di brani Oi!.\nStoria degli Infatti-Riot.\nGli Infa-Riot nacquero nel 1979. Il nome era un'abbreviazione di \"In For a Riot\" (\"pronti alla rissa\"). La loro prima esibizione dal vivo fu come \"supporter\" degli Angelic Upstarts. Anche grazie alla reciproca ammirazione nata fra loro e gli Angelic, gli Infa Riot iniziarono a diventare piuttosto famosi nell'underground inglese.\nI loro primi brani pubblicati, \"Riot Riot\" e \"We Outnumber You\", apparvero nella raccolta \"Strength Thru Oi!\" (1981). Segu\u00ec, nello stesso anno, il singolo \"Kids Of The '80's\"/\"Still Out Of Order\", che raggiunse la posizione numero 2 nelle classifiche indie inglesi.\nNel 1982 pubblicarono un nuovo singolo e il loro primo album, \"Still Out Of Order\". In questo periodo gli Infa Riot divennero una delle band pi\u00f9 apprezzate dal pubblico degli skinhead e dei punk inglesi.\nNel 1983 furono coinvolti in una rissa con la \"road crew\" della band skinhead degli Skrewdriver.\nNel 1984, dopo aver cambiato il proprio nome in INFAS, pubblicarono un nuovo singolo e un nuovo album, \"Sound and Fury\". Da allora il gruppo si deve considerare sciolto, sebbene siano stati fatti alcuni tentativi di \"reunion\"."}
{"id": "269667", "revid": "729019", "url": "https://it.wikipedia.org/wiki?curid=269667", "title": "Porta del Popolo", "text": "La porta del Popolo, o porta Flaminia, \u00e8 una porta cittadina delle Mura aureliane di Roma che segna il confine tra piazza del Popolo e piazzale Flaminio.\nStoria e urbanistica.\nIl nome originario era \"Porta Flaminia\" perch\u00e9 da qui usciva, ed esce tuttora, la via consolare Flaminia che anticamente aveva inizio molto pi\u00f9 a sud, dalla porta Fontinalis, nei pressi dell'Ara Coeli. Nel X secolo ebbe il nome di \"San Valentino\" dalla basilica e catacombe omonime, situate all'inizio dell'attuale viale Maresciallo Pilsudski.\nL'origine del nome della porta e della relativa piazza su cui si apre non \u00e8 ben chiara: si supponeva che potesse derivare dai numerosi pioppi che ricoprivano l'area, ma \u00e8 pi\u00f9 probabile che il toponimo sia legato alle origini della chiesa di Santa Maria del Popolo, che fu eretta nel 1099 da papa Pasquale II appunto con una sottoscrizione pi\u00f9 o meno volontaria del popolo romano.\nData l'importanza rivestita dalla via Flaminia, fin dai primi tempi della sua esistenza ebbe il ruolo prevalente di smistamento del traffico cittadino piuttosto che un utilizzo difensivo. Questo port\u00f2 alla supposizione, peraltro dubbia, che fosse stata inizialmente costruita con due fornici (con le due torri cilindriche laterali) e che solo in epoca medievale, venute meno le esigenze di traffico anche per il crollo demografico, fosse stata riportata ad una singola arcata. All'epoca di papa Sisto IV la porta si presentava seminterrata e vittima di una secolare incuria, danneggiata dal tempo e dalle violenze di assedi medievali; il superficiale restauro si limit\u00f2 ad un parziale puntellamento e rafforzamento della struttura.\nLa porta si trova ancora oggi un metro e mezzo circa al di sopra del livello antico. I detriti trasportati dal fiume nelle sue saltuarie inondazioni ed il lento e costante sfaldamento della collina del Pincio avevano rialzato il terreno circostante, rendendo non pi\u00f9 procrastinabile la sopraelevazione dell'intera porta, necessit\u00e0 che gi\u00e0 era stata avvertita (ma ignorata) al tempo della ristrutturazione operata all'inizio del V secolo dall'imperatore Onorio.\nL'aspetto attuale \u00e8 pertanto frutto di una ricostruzione cinquecentesca, resa anche necessaria dalla rinnovata importanza che, in quell'epoca, la porta aveva di nuovo assunto, dal punto di vista del traffico urbano proveniente dal nord. La facciata esterna fu commissionata da papa Pio IV a Michelangelo, che per\u00f2 trasfer\u00ec l'incarico a Nanni di Baccio Bigio, il quale realizz\u00f2 l'opera tra il 1562 e il 1565 ispirandosi all'arco di Tito. Le quattro colonne della facciata provengono dall'antica basilica di San Pietro in Vaticano e inquadravano l'unico grande fornice, sovrastato dalla lapide commemorativa del restauro e dallo stemma papale sorretto da due cornucopie; le originali torri a base circolare vennero sostituite da due possenti torri di guardia quadrate e tutto l'edificio venne sormontato da eleganti merlature. Nel 1638 tra le due coppie di colonne vennero inserite le due statue degli apostoli Pietro e Paolo, opera di Francesco Mochi, che erano state rifiutate dalla Basilica di San Paolo fuori le mura (e restituite allo scultore, senza pagarlo).\nL'iscrizione sulla lapide centrale, fatta apporre a ricordo del restauro di Pio IV, recita:\nPIVS IIII PONT MAX\nPORTAM IN HANC AMPLI\nTVDINEM EXTVLIT\nVIAM FLAMINIAM\nSTRAVIT ANNO III&lt;/div align=\"center\"&gt;\nLa facciata interna fu invece realizzata da Gian Lorenzo Bernini per il papa Alessandro VII e venne eseguita in occasione dell'arrivo a Roma, il 23 dicembre 1655, della regina abdicataria Cristina di Svezia, come ricorda l'iscrizione \u00abFELICI FAVSTO[QVE] INGRESSVI ANNO DOM[INI] MDCLV\u00bb (per un ingresso felice e fausto, Anno del Signore 1655), scolpita sull'attico della facciata interna per volont\u00e0 dello stesso papa, del quale venne anche apposto lo stemma di famiglia (il monte di sei pezzi sormontato dalla stella a otto raggi, emblema dei Chigi). Il posizionamento dell'iscrizione, e il testo stesso alquanto scarno, \u00e8 comunque abbastanza singolare: sulla facciata interna della porta anzich\u00e9, come sembrerebbe pi\u00f9 logico, su quella esterna dove sarebbe stata visibile da chi entrava in citt\u00e0; si direbbe, argomenta Cesare D'Onofrio, che il papa volesse in qualche modo tenere le distanze dall'invadenza e dalla straripante personalit\u00e0 della neo-convertita ex-sovrana, con tutte le complicazioni diplomatiche connesse. La visita fu comunque un avvenimento memorabile per il popolo di Roma, sia per la profusione di sfarzo e lusso, sia per il disappunto arrecato a commercianti ed ambulanti che furono costretti a sospendere per alcuni giorni le loro attivit\u00e0, per consentire la pulizia e mantenere il decoro lungo tutto il percorso del corteo da porta del Popolo a San Pietro.\nAltri cortei spettacolari erano comunque passati sotto la porta: il pi\u00f9 grandioso fu quello dell'esercito francese di Carlo VIII, che il 31 dicembre del 1494 sfil\u00f2 per ben sei ore fornendo una rara dimostrazione di potenza militare; ma anche i cortei di cardinali che, papa in testa, si recavano a cavallo in concistoro, suscitavano l'entusiastica e rispettosa ammirazione del popolo di Roma.\nPer far fronte alle maggiori esigenze del traffico cittadino nel 1887 furono aperti i due fornici laterali, per la cui realizzazione era stato necessario, gi\u00e0 nel 1879, demolire le torri che fiancheggiavano la porta. In occasione di quei lavori (costati lire) vennero alla luce resti particolarmente importanti per la ricostruzione storica della porta, relativi all'antica struttura di epoca aureliana ed alle torri cilindriche. A testimonianza dei lavori vennero puntualmente apposte due lapidi, sulla facciata esterna, sui lati di quella di Pio IV; l'iscrizione di sinistra ricorda il primo intervento:\nANNO MDCCCLXXIX\nRESTITVTAE LIBERTATIS X\nTVRRIBVS VTRINQVE DELETIS\nFRONS PRODVCTA INSTAVRATA&lt;/div align=\"center\"&gt;\nL'altra testimonia del secondo intervento:\nS P Q R\nVRBE ITALIAE VINDICATA\nINCOLIS FELICITER AVCTIS\nGEMINOS FORNICES CONDIDIT&lt;/div align=\"center\"&gt;\nNei pressi della porta venne rinvenuta una delle \u201cpietre daziarie\u201d, sistemate nel 175 e scoperte in tempi differenti nelle vicinanze di alcune porte importanti (ne sono state trovate solo altre due, vicino alla Salaria ed all'Asinaria; erano poste ad individuare una sorta di confine amministrativo, dove si trovavano gli \u201cuffici di dogana\u201d. Ma se questi uffici provvedevano alla riscossione delle tasse sulle merci in entrata e in uscita dalla citt\u00e0, in epoca medievale vennero adibiti anche alla riscossione del pedaggio per il transito dalle porte, alcune delle quali erano addirittura di propriet\u00e0 di qualche ricco possidente o appaltatore. Le prime testimonianze di questa istituzione, che rimase in vigore almeno fino all'inizio del XV secolo, risalgono gi\u00e0 al V secolo. Ma \u00e8 del IX secolo (quando i pontefici, in pieno contrasto col Comune di Roma, avevano ormai il controllo amministrativo sulle gabelle di quasi tutte le porte) una testimonianza secondo la quale il papa Sergio II concesse i proventi del pedaggio della Porta Flaminia al monastero di S. Silvestro in Capite."}
{"id": "269669", "revid": "1543377", "url": "https://it.wikipedia.org/wiki?curid=269669", "title": "Elezione", "text": "L'elezione \u00e8 un metodo di scelta del titolare o dei titolari di un ufficio da parte dei membri di un collegio, corpo elettorale o altra collettivit\u00e0, che sono chiamati ad esprimere le loro preferenze attraverso il \"voto\" per una o pi\u00f9 persone o per un insieme di persone (una \"lista\"), voti che vengono poi trasformati in una scelta collettiva sulla base di regole prestabilite. \nNel caso il collegio sia chiamato a scegliere i suoi stessi membri, si parla invece di cooptazione.\nDescrizione.\nLe persone che hanno diritto ad esprimere il proprio voto sono dette \"elettori\"; quelle che esercitano effettivamente tale diritto partecipando all'elezione, \"votanti\". Le persone che possono essere votate sono dette \"candidati\". In alcuni tipi di elezione possono essere votati tutti gli elettori o persino soggetti esterni; in altri tipi, invece, possono essere votati solo coloro che manifestano prima dell'elezione, secondo regole prestabilite, la propria \"candidatura\", cio\u00e8 la volont\u00e0 di essere candidati. Secondo i casi, i candidati possono presentare la loro candidatura singolarmente o riuniti in \"liste\". Il diritto di esprimere il voto \u00e8 detto \"elettorato attivo\"; il diritto di candidarsi per essere eletto, \"elettorato passivo\".\nNelle elezioni dei titolari di uffici collegiali, i singoli posti di membro del collegio da eleggere sono detti \"seggi\". In queste elezioni gli elettori possono essere divisi in \"collegi elettorali\", ciascuno dei quali elegge uno o pi\u00f9 membri dell'ufficio collegiale: nel primo caso il collegio elettorale \u00e8 detto \"uninominale\", nel secondo \"plurinominale\". Se il collegio elettorale \u00e8 delimitato su base territoriale \u00e8 anche detto \"circoscrizione elettorale\" (o \"distretto elettorale\").\nUn'elezione pu\u00f2 svolgersi con \"voto segreto\", cio\u00e8 in modo tale che non si conosca il voto espresso da un determinato elettore, o con \"voto palese\", in caso contrario. Solitamente si usa la seguente procedura: in un seggio elettorale vengono predisposte delle schede recanti le possibili scelte; l'elettore traccia una croce o altro segno adatto sul nome o sul simbolo scelto, quindi depone la scheda in un'urna. Nel caso di voto segreto, l'elettore vota in una cabina chiusa e ripiega la scheda prima di uscirne, in modo che nessuno possa vedere il suo voto. Al termine, tutte le schede vengono estratte dall'urna e vengono contati i voti espressi, per poi procedere alla proclamazione dell'eletto.\nNei paesi democratici, l'elezione \u00e8 il metodo con cui i cittadini scelgono i propri rappresentanti negli organi del potere legislativo e, in alcuni casi, anche i titolari di organi del potere esecutivo e giudiziario, a livello nazionale o locale. Tali elezioni si svolgono con voto segreto, per garantire la libert\u00e0 dei votanti, e secondo una disciplina procedurale che va sotto il nome di diritto elettorale.\nTipologie.\nLe elezioni possono servire per designare cariche pubbliche o private.\nEsistono diverse tipologie di elezioni pubbliche:\nA queste partecipano in genere tutti i cittadini della nazione o i residenti nell'ente territoriale in cui si vota. \nIl metodo dell'elezione viene anche usato da molte organizzazioni private, dai club alle associazioni senza scopo di lucro, per scegliere i propri amministratori.\nLa scelta del candidato pu\u00f2 essere diretta o indiretta. Nelle elezioni dirette i votanti si esprimono direttamente sui candidati. Un'elezione indiretta \u00e8 un processo in cui i votanti non scelgono tra dei candidati ad una carica, ma eleggono persone che poi eleggeranno in un secondo momento il titolare della carica.\nContestazioni.\nIn molte nazioni si \u00e8 introdotto un sistema democratico ed elettivo per motivi di principio o di ideale, senza che vi sia una cultura democratica, l'effettiva possibilit\u00e0 di garantire libert\u00e0 di scelta sul candidato, o meccanismi di salvaguardia del risultato. In questi casi \u00e8 frequente la contestazione del risultato dell'elezione. \nIn caso di contestazioni sul risultato proclamato, gli Stati di diritto accordano un mezzo di ricorso giurisdizionale.\nSistemi elettorali.\nPer le elezioni politiche ed amministrative si utilizzano diversi sistemi elettorali, cio\u00e8 metodi per scegliere i candidati eletti in base ai voti espressi:\nLa \"riforma elettorale\" \u00e8 una modifica del sistema di voto, volta in genere a migliorarne l'efficacia e l'efficienza. La \"psefologia\" \u00e8 lo studio dei risultati o di altre statistiche correlate alle elezioni (in particolare per la predizione dei risultati si ricorre spesso ai sondaggi prima del loro svolgimento o alle \"proiezioni\" subito dopo lo svolgimento ma prima che siano terminati gli scrutini).\nDurante lo scrutinio delle schede, vale la regola generale di accettare tutte quelle in cui \u00e8 identificabile la volont\u00e0 dell'elettore, una sua preferenza univoca. \nQuesto principio viene poi bilanciato con quello di garantire la segretezza del voto, intesa anche come sua non-riconoscibilit\u00e0 \"ex-post\" tramite l'uso di penne o matite diverse da quelle fornite nel seggio o tramite l'apposizione di segni particolari: ci\u00f2 allo scopo di impedire il voto di scambio e il controllo della clientela, da parte di singoli cittadini (o rappresentanti di lista) presenti allo scrutinio, che \u00e8 pubblico e aperto a tutti.\nIn Italia.\nSulle carenze legislative esistenti, in Italia, in ordine alla disciplina delle elezioni e della competizione tra partiti politici, si \u00e8 innestato l'effetto dell\u2019introduzione del sistema elettorale maggioritario Mattarellum: a seguito di esso, si diffuse la convinzione che il voto degli elettori determinasse direttamente la scelta del presidente del consiglio e dell\u2019esecutivo. Questo equivoco si \u00e8 rafforzato nel 2006, quando alle elezioni politiche Forza Italia inser\u00ec nel proprio simbolo il nome del leader con l\u2019indicazione: \u201cBerlusconi presidente\u201d. \nDue anni dopo, alle elezioni del 2008, sia il Popolo della libert\u00e0 sia il Partito Democratico continuarono ad alimentare questo equivoco, inserendo nei propri simboli elettorali il nome del leader (Silvio Berlusconi e Walter Veltroni). Anche l\u2019Italicum del 2015 rafforzava questo equivoco: la legge prevedeva infatti che i partiti indicassero il nome del \"leader\" candidato a diventare presidente del consiglio. Ma la legge elettorale, che vuole andare incontro al desiderio dei cittadini di scegliere il capo del governo, non pu\u00f2 cambiare la costituzione in vigore\". Essa, all\u2019articolo 92, fissa la posizione costituzionale di quest\u2019ultimo che (pur se poi destinatario della fiducia parlamentare: articolo 94) \u00e8 prima di tutto nominato dal Capo dello Stato.\nCarenze sono state segnalate, a livello internazionale, anche sulla disciplina del contenzioso elettorale nazionale e sulla verifica dei poteri delle Camere: nel Rapporto 5 settembre 2008 della Missione di valutazione dell\u2019OSCE/ODIHR si denuncia come criticit\u00e0 \"la mancata previsione, nelle elezioni politiche italiane, della possibilit\u00e0 da parte dei candidati di presentare reclami su ogni aspetto delle operazioni elettorali a un tribunale competente. (...) Conseguentemente, l\u2019OSCE/ODIHR, suggerisce che \u00abla legge elettorale dovrebbe prevedere la possibilit\u00e0 di un appello a un tribunale per le decisioni prese dal Parlamento in merito ai risultati e ai reclami post-elettorali\u00bb\"."}
{"id": "269670", "revid": "1705737", "url": "https://it.wikipedia.org/wiki?curid=269670", "title": "Panamericanismo", "text": "Il panamericanismo, o integrazione panamericana, \u00e8 un movimento politico e sociale che ha come obiettivo quello di incoraggiare le relazioni, l'associazione e la cooperazione tra gli Stati delle Americhe. Sebbene nel tempo questo termine facesse riferimento alle diverse correnti che si rifacevano a una unione panamericana di diverso tipo, oggi suole indicare specificamente la cooperazione su base paritaria tra gli stati, in opposizione al termine \"americanismo\" che indica la tendenza degli Stati del Centro e Sud America (ma non solo) a uniformarsi culturalmente e politicamente all'egemonia degli Stati Uniti.\nStoria.\nLa nascita del panamericanismo si fa risalire agli inizi del XIX secolo, con l'insorgere delle colonie spagnole per ottenere l'indipendenza dalla madrepatria. Queste sollevazioni avvennero in modo quasi contemporaneo da nord a sud del continente (incoraggiati anche dal buon esito della Rivoluzione americana), sotto la guida di leader come Jos\u00e9 de San Mart\u00edn e Sim\u00f3n Bol\u00edvar, che coordinarono i rispettivi sforzi. Bol\u00edvar stesso rese possibile il primo tentativo di unione politica, con la nascita della Gran Colombia, uno Stato federato che comprendeva Colombia, Venezuela, Ecuador, Panama, e che dur\u00f2 dal 1819 al 1831. Qualche anno dopo nacquero le Province Unite dell'America Centrale, uno Stato che un\u00ec le ex colonie del Centroamerica dal 1823 al 1840. Al contempo nel Nord America si svilupp\u00f2 un'ideologia panamericana, che trov\u00f2 una sua espressione nella dottrina Monroe, per cui gli Stati Uniti si opponevano a qualsiasi ingerenza delle potenze europee sugli affari interni degli stati americani, e puntavano fondamentalmente a sostituirle come dominatori del continente, in virt\u00f9 della loro crescente potenza economica e politica.\nA partire dagli anni trenta del XIX secolo nell'America Latina i nazionalismi presero il sopravvento sul progetto panamericano, prima con la disgregazione prima della Gran Colombia e delle Province Unite dell'America Centrale, e successivamente con le lotte intestine che videro opposti Brasile e Argentina per il dominio dell'Uruguay, la Guerra Paraguaiana e la guerra del Pacifico. Ci\u00f2 nonostante il progetto panamericano continu\u00f2 a sopravvivere in una serie di conferenze interamericane tenute a Panama (1826), Lima (1847), Santiago del Cile (1856) e di nuovo a Lima (1864), in cui si discusse principalmente di costituire una difesa comune, probabilmente per le mire coloniali che gli imperi europei continuavano ad avere sul continente.\nI primi risultati concreti giunsero con la Conferenza di Washington D.C. (1889-90), sponsorizzata dal governo statunitense, dove si riunirono tutti i paesi americani eccetto la Repubblica Dominicana. La Conferenza adott\u00f2 dei trattati sugli scambi commerciali, che prevedevano anche la nascita dell'Ufficio Commerciale delle Repubbliche Americane per la risoluzione delle dispute commerciali, e istitu\u00ec l'Unione internazionale delle repubbliche americane.\nA Washington vennero riconosciuti i principi del rifiuto del diritto di conquista e dell'arbitrato nelle controversie fra stati, ma si distinsero subito le due diverse interpretazioni del panamericanismo, una basata sulla collaborazione paritaria tra gli stati e l'altra, quella della dottrina Monroe, basata sull'egemonia degli Stati Uniti. Per i primi decenni quest'ultima fu l'interpretazione dominante, con gli USA che considerarono l'America Latina come una zona diretta di espansione e protezione dei propri interessi commerciali. Cos\u00ec fu almeno fino alla Conferenza di Montevideo del 1933, in cui l'amministrazione Roosevelt inaugur\u00f2 la cosiddetta \"politica del buon vicinato\", che sanciva i principi della cooperazione paritetica e della non-ingerenza degli affari interni di un altro Stato. Il presidente Roosevelt cre\u00f2 anche l'Ufficio del Coordinatore degli affari inter-americani per incoraggiare la sua \"politica del buon vicinato\" in tutta l'America latina nel 1940. Questo clima di rinnovate relazioni interamericane fu poi fondamentale per l'alleanza di tutti i paesi americani a fianco degli Stati Uniti nel corso della Seconda guerra mondiale, e sfoci\u00f2, ancora prima della fine della guerra, nella Conferenza di Citt\u00e0 del Messico (febbraio 1945), che adott\u00f2 l\"'Atto di Chapultepec\". Questo sanciva l'evoluzione dell'Unione internazionale delle repubbliche americane in un organo che avrebbe coordinato anche della difesa collettiva (vedi Trattato interamericano di assistenza reciproca). Tale progetto fu poi perfezionato nell'ottava e nella nona Conferenza (a Petr\u00f3polis nel 1947 e a Bogot\u00e0 nel 1948), cos\u00ec il 30 aprile 1948 la \"Carta di Bogot\u00e0\" istitu\u00ec la nuova Organizzazione degli Stati Americani (OSA), riconoscendo come uno dei suoi principi \"il diritto dell'essere umano, senza alcuna distinzione di razza, nazionalit\u00e0, credo o sesso\", e stabilendo come dovere fondamentale degli stati membri \"il rispetto dei diritti della persona umana\". L'OSA comprendeva cos\u00ec: un organo direttivo, la Conferenza interamericana; un organo esecutivo, il Consiglio; un tavolo comune dei ministri degli esteri; e infine l'Unione panamericana, diretta da un Segretario, con compiti di segreteria generale. Sempre a Bogot\u00e0 fu adottata anche la Dichiarazione Americana dei Diritti e dei Doveri dell'Uomo. La Conferenza di Buenos Aires (1967) creer\u00e0 poi un'Assemblea generale ispirata a quella dell'ONU.\nOstacoli e situazione attuale del panamericanismo.\nLa questione della cooperazione economica \u00e8 stata sempre al centro delle divergenze tra le due interpretazioni del panamericanismo. Nonostante il riavvicinamento delle posizioni iniziato a Montevideo avesse portato al riconoscimento, nell'Atto di Chapultepec e nella Carta di Bogot\u00e0, di aiuti economici promessi dagli Stati Uniti in cambio dell'appoggio degli altri stati nella guerra, questi non furono concessi per anni. Il progetto dell\"'Alleanza per il progresso\" lanciato da Kennedy nei primi anni '60 era un tentativo in tal senso, ma col passare del tempo si limit\u00f2 a stanziare fondi finanziari, e tuttavia vide al contempo un'opposizione sempre pi\u00f9 netta tra gli interessi economici del sud e del nord e un progressivo disimpegno degli Stati Uniti nell'assistenza all'America Latina. Lo sviluppo nei decenni del dopoguerra \u00e8 infatti avvenuto a velocit\u00e0 molto diverse tra il centro-sud sottosviluppato e il nord economicamente florido. Questo determin\u00f2 la volont\u00e0 degli stati latinoamericani di proseguire autonomamente un percorso di integrazione, e port\u00f2 quindi alla nascita di aree di libero scambio come il Mercosur e il Patto Andino. Gli Stati Uniti si agganciarono successivamente a questo movimento di progressiva integrazione economica con il \"Progetto per le Americhe\" avanzato da George Bush senior che sfoci\u00f2 nel 1994 nella creazione del NAFTA, un'area di libero scambio tra Stati Uniti, Canada e Messico, ma che \u00e8 stato visto come un tentativo di colonizzazione economica degli USA (come dimostra anche la rivolta zapatista scoppiata in Messico dopo l'approvazione del trattato). Al NAFTA ha fatto seguito un progetto di integrazione pi\u00f9 ampia, la cosiddetta zona di libero scambio delle Americhe (ALCA), avanzato nel 1994 sempre dagli Stati Uniti.\nLa cooperazione panamericana ha incontrato anche ostacoli di natura politica quando, nell'ambito della Guerra Fredda, gli Stati dell'America Latina sono diventati un terreno di conquista per le potenze statunitensi e sovietiche, e ci\u00f2 ha portato diversi governi statunitensi a ingerirsi negli affari interni degli stati latinoamericani (quelli che vennero sprezzantemente definiti il \"cortile di casa\" degli USA) in violazione ai principi dell'OSA, favorendo governi, anche dittatoriali, a loro favorevoli, e contrastando i governi, dittatoriali e democratici, di orientamento comunista o socialista: negli anni cinquanta in Guatemala, negli anni sessanta a Cuba, negli anni settanta in Argentina, Bolivia, Brasile, Cile, Paraguay, Per\u00f9 e Uruguay e negli anni ottanta in Nicaragua, pi\u00f9 svariati altri.\nLe massicce ingerenze statunitensi hanno determinato nel corso dell'ultimo decennio l'avvento in America del Sud di governanti ostili o comunque di orientamento socialista, come in Venezuela, Cile, Brasile e Bolivia. Anche per questo, i progetti di integrazione lanciati dagli USA sono stati boicottati da governi particolarmente ostili come quello cubano e venezuelano, che all'ALCA hanno contrapposto l'ALBA (Alleanza bolivariana per le Americhe), cos\u00ec chiamata in onore di Bol\u00edvar, uno dei primi panamericanisti. Mentre l'ALCA persegue la liberalizzazione assoluta del commercio dei beni e dei servizi, l'ALBA pone enfasi sulla lotta contro la povert\u00e0 e l'esclusione sociale, e pertanto esprime meglio gli interessi dei popoli latinoamericani. Obiettivo dell'ALBA \u00e8 anche quello di evitare che gli stati latinoamericani si contrappongano tra di loro, perdendo forza negoziale e cedendo di fronte alle pressioni statunitensi per la rapida costituzione dell'ALCA.\nAltre aree di collaborazione panamericana.\nSebbene le relazioni politiche e commerciali siano state il maggiore terreno di disputa e non abbiano mai raggiunto la liberalizzazione auspicata, la collaborazione \u00e8 stata estesa nei decenni anche ad altre aree, come sanit\u00e0 (con l'Organizzazione panamericana della sanit\u00e0 del 1902), infrastrutture (con l'autostrada panamericana progettata nel 1923), diritti dell'infanzia (con l'Istituto internazionale americano per l'infanzia del 1927), storia e geografia (con l'Istituto Panamericano della Geografia e della Storia del 1928), diritti delle donne (con la Commissione interamericana delle donne del 1928), politiche indigene (con l'Istituto indigenista interamericano del 1940), agricoltura (con l'Istituto Interamericano delle Scienze agrarie del 1942), difesa comune (con il gi\u00e0 citato Trattato interamericano di assistenza reciproca del 1947), aiuto allo sviluppo (con la Banca Interamericana di Sviluppo del 1959), peacekeeping (con la Forza di pace interamericana del 1965) e diritti umani (con la Corte interamericana dei diritti umani del 1969 e la Carta democratica interamericana del 2001)."}
{"id": "269671", "revid": "623104", "url": "https://it.wikipedia.org/wiki?curid=269671", "title": "Circo glaciale", "text": "Un circo glaciale \u00e8 una valle ad anfiteatro formatasi per erosione glaciale. Per estensione, il termine pu\u00f2 indicare una forma a conca derivante da erosione fluviale.\nLa forma concava di un circo glaciale \u00e8 aperta sul versante a valle, mentre il tratto a coppa \u00e8 in genere ripido. I pendii simili a scogliere, lungo i quali ghiaccio e materiale detritico si uniscono e convergono, formano i lati pi\u00f9 alti (di numero pari o superiore a tre). In quanto zona di convergenza per moltiplici lingue glaciali insieme ai detriti rocciosi che trasportano, il pavimento del circo presenta la tipica forma concava. Molto spesso risulta essere pi\u00f9 profondo al di sotto del livello dell'uscita bassa del circo (palcoscenico) e della sua valle in discesa (dietro le quinte). Se il circo \u00e8 soggetto a scioglimento stagionale, pi\u00f9 spesso il suo pavimento forma un laghetto dietro a una diga, che segna il limite a valle dello sprofondamento glaciale. La diga stessa pu\u00f2 essere composta da una morena, da una tillite (tipo di sedimentazione), o da un labbro del substrato roccioso. \nIl circo fluviale (\"makhtesh\") nei paesaggi carsici \u00e8 formato dal flusso intermittente di un fiume, che taglia strati di calcare e gesso lasciando scogliere a picco. Caratteristica comune a tutti i circhi da erosione fluviale \u00e8 un terreno con strutture superiori resistenti all'erosione, aventi alla base materiali che possono essere erosi facilmente.\nFormazione.\nFormazione di circhi di erosione glaciale.\nI circhi glaciali si trovano tra le catene montuose di tutto il mondo; quelli \"classici\" sono in genere lunghi circa un chilometro e larghi altrettanto. Situati in alto su un fianco di una montagna vicino alla linea di firn, sono in genere parzialmente circondati su tre lati da ripide scogliere. La scogliera pi\u00f9 alta \u00e8 spesso chiamata \"headwall\". Il quarto lato costituisce il \"labbro\", \"soglia\" o \"davanzale\". Si tratta del lato in cui il ghiacciaio defluiva dal circo. Molti circhi glaciali contengono laghetti arginati da \"till\" (detriti) o da una soglia rocciosa. Quando si accumula una quantit\u00e0 sufficiente di neve, pu\u00f2 fuoriuscire dall'apertura della conca e formare ghiacciai di valle che possono essere lunghi diversi chilometri.\nI circhi si formano in condizioni favorevoli; nell'emisfero settentrionale le condizioni comprendono il versante nord-est dove sono protetti dalla maggior parte dell'energia solare e dai venti prevalenti. Queste zone sono riparate dal caldo favorendo l'accumulo di neve; se l'accumulo aumenta, questa si trasforma in ghiaccio glaciale. Segue il processo di nivazione, per cui una cavit\u00e0 in un pendio pu\u00f2 essere allargata dalla segregazione del ghiaccio e dall'erosione glaciale. La segregazione del ghiaccio erode la parete rocciosa verticale e ne provoca la disintegrazione, il che pu\u00f2 provocare una valanga che fa cadere pi\u00f9 neve e roccia da aggiungere al ghiacciaio in crescita. Alla fine, questa cavit\u00e0 potrebbe diventare abbastanza grande da intensificare l'erosione glaciale. L'allargamento di questa concavit\u00e0 aperta crea una zona di deposizione sottovento pi\u00f9 ampia, favorendo il processo di glaciazione. Anche i detriti (o il \"till\") nel ghiaccio possono abradere la superficie del letto; se il ghiaccio si spostasse lungo un pendio, avrebbe un \"effetto carta vetrata\" sul substrato roccioso sottostante, che verrebbe raschiato.\nAlla fine, la parte cava pu\u00f2 diventare una grande ciotola nel fianco della montagna. Il bacino diventer\u00e0 pi\u00f9 profondo mentre continua ad essere eroso dalla segregazione del ghiaccio e dall'abrasione. Se la segregazione, lo strappo e l'abrasione del ghiaccio continuano, le dimensioni del circo aumenteranno, ma la proporzione della morfologia rimarrebbe pi\u00f9 o meno la stessa. Quando il movimento del ghiacciaio separa quest'ultimo, in movimento, dal ghiaccio stazionario si forma una crepaccia terminale. Il metodo di erosione della parete di testa, compresa tra la superficie del ghiacciaio e il fondo del circo, \u00e8 stato attribuito a meccanismi di gelo-disgelo. La temperatura all'interno del crepaccio terminale cambia molto poco, tuttavia, gli studi hanno dimostrato che la segregazione del ghiaccio (frantumazione del ghiaccio) pu\u00f2 verificarsi anche con piccoli cambiamenti di temperatura. L'acqua che scorre nel crepaccio terminale pu\u00f2 essere raffreddata a temperature di congelamento, dal ghiaccio circostante, consentendo il verificarsi di meccanismi di congelamento-scongelamento.\nSe due circhi adiacenti si erodono l'un l'altro, si forma uno spigolo, o una ripida cresta laterale. Quando tre o pi\u00f9 circhi si erodono l'un l'altro, si crea un picco piramidale. In alcuni casi, questo picco sar\u00e0 reso accessibile da uno o pi\u00f9 spigoli. Il Cervino nelle Alpi \u00e8 un esempio di tale vetta.\nLaddove i circhi si formano uno dietro l'altro, ne risulta una scalinata da circo come nel lago Zastler della Foresta Nera.\nPoich\u00e9 i ghiacciai possono originarsi solo al di sopra del limite delle nevi, lo studio della posizione dei circhi attuali fornisce informazioni sui modelli passati delle glaciazioni e sui cambiamenti climatici. \nFormazione di circhi di erosione fluviale.\nSebbene sia un uso meno comune, il termine circo \u00e8 utilizzato anche per le caratteristiche di erosione fluviale a forma di anfiteatro. Ad esempio, circa 200 km2 di circo di erosione anticlinale si trovano a sul confine meridionale degli altipiani del Negev. Questo circo di \"erosione o makhtesh\" \u00e8 stato formato dal flusso intermittente del fiume nel Cratere Ramon che taglia strati di calcare e gesso, creando pareti del circo con una ripida caduta di 200 metri. Il \"Cirque du Bout du Monde\" \u00e8 un'altra di queste caratteristiche, creata in terreni carsici nella regione della Borgogna nel dipartimento della C\u00f4te-d'Or in Francia.\nUn altro tipo di circo formato dall'erosione fluviale si trova sull'isola de La Riunione, che comprende la struttura vulcanica pi\u00f9 alta dell'Oceano Indiano. L'isola \u00e8 costituita da un vulcano a scudo attivo (Piton de la Fournaise) e da un vulcano spento e profondamente eroso (Piton des Neiges). Tra essi sono stati erosi tre circhi in una sequenza di rocce agglomerate e frammentate e brecce vulcaniche associate a lave a cuscino ricoperte da lave pi\u00f9 coerenti e solide. \nUna caratteristica comune a tutti i circhi ad erosione fluviale \u00e8 un terreno che comprende strutture superiori resistenti all'erosione sovrastanti materiali che sono pi\u00f9 facilmente erodibili."}
{"id": "269676", "revid": "14214", "url": "https://it.wikipedia.org/wiki?curid=269676", "title": "Elezioni", "text": ""}
{"id": "269678", "revid": "10983", "url": "https://it.wikipedia.org/wiki?curid=269678", "title": "Porta Flaminia", "text": ""}
{"id": "269679", "revid": "80648", "url": "https://it.wikipedia.org/wiki?curid=269679", "title": "IGM95", "text": ""}
{"id": "269686", "revid": "30610", "url": "https://it.wikipedia.org/wiki?curid=269686", "title": "Morfo", "text": "Il morfo, in linguistica, \u00e8 un'entit\u00e0 fonologica lineare che rappresenta il significante di un morfema, ossia la forma concreta che assume un morfema. Mentre il morfema \u00e8 un'unit\u00e0 di significato, la cui consistenza pu\u00f2 essere astratta e non espressa materialmente (quindi percepibile per vie diverse da quella sensoriale), il morfo \u00e8 parte di una concreta realizzazione verbale ed \u00e8 quindi composto da materiale fonologico. Non sempre \u00e8 possibile, infatti, ravvisare la presenza e la posizione di un morfema nella scomposizione lineare di una concreta realizzazione verbale. Altrettanto, non \u00e8 sempre facile risalire, a partire da un morfo, inteso come elemento dell'espressione, al piano del contenuto che un certo morfo esprime.\nIl morfo come entit\u00e0 fonologica lineare.\nPer comprendere meglio la differenza tra morfema e morfo, si considerino le parole \"parlare\", \"essere\", \"parla\" ed \"\u00e8\". Nella prima \u00e8 presente il morfema lessicale \"parl-\", mentre \"-are\" \u00e8 un morfema grammaticale, che possiamo indicare cos\u00ec: {INFINITO}. Analogamente, \"-a\" \u00e8 un morfema grammaticale e precisamente (anche se certo non esclusivamente) {PRESENTE INDICATIVO 3\u00aa PERSONA SINGOLARE}. La scomposizione lineare di \"parlare\" e \"parla\" \u00e8 agevole, in quanto la presenza dei morfemi (e i confini tra di essi) sono ben evidenti. Non accade la stessa cosa per la parola \"\u00e8\", dove anzi non \u00e8 possibile scomporre affatto. Di fronte a questa difficolt\u00e0, \u00e8 per\u00f2 facile comprendere che esiste una proporzione del genere:\nSi pu\u00f2 illustrare questa corrispondenza anche attraverso una rappresentazione fattoriale:\ndove \"x\" e \"y\" stanno per i due morfemi lessicali (rispettivamente {parlare} ed {essere}), mentre \"a\" e \"b\" rappresentano due morfemi grammaticali (rispettivamente {INFINITO} e {PRESENTE INDICATIVO 3\u00aa PERSONA SINGOLARE}).\nA questo punto, sappiamo che tanto \"parla\" quanto \"\u00e8\" contengono due morfemi (uno lessicale e l'altro grammaticale), ma nel secondo caso \u00e8 pi\u00f9 evidente la natura fattoriale dei morfemi. Infatti \"i morfemi non sono sempre elementi posizionali ma fattoriali delle parole\". Quando scomponiamo le parole, intese come sequenze di segmenti fonologici, troviamo morfi che rappresentano pi\u00f9 morfemi. Detto altrimenti, la parola \"\u00e8\" \u00e8 composta da un solo morfo, /\u025b/, che rappresenta da solo i due morfemi {essere} (morfema lessicale) e {PRESENTE INDICATIVO 3\u00aa PERSONA SINGOLARE} (morfema grammaticale).\nEcco spiegato come una parola possa non essere scomposta in porzioni segmentali eppure indicare chiaramente di essere composta di pi\u00f9 fattori.\nDifficolt\u00e0 di identificazione dei morfi e dei loro significati.\n\u00c8 per\u00f2 interessante notare che, data una parola, \u00e8 talvolta possibile pi\u00f9 di una segmentazione, come nel caso della parola turca \"ellerine\":\nNel primo caso, la parola significa \"alle sue mani\", nel secondo \"alle tue mani\". Ci\u00f2 ci dice che i morfi hanno talvolta una consistenza impalpabile. N\u00e9 \u00e8 sempre chiaro quale significato attribuire ad un morfo. Prendiamo il caso della parola italiana \"rifare\". \u00c8 abbastanza evidente che il morfo \"ri-\" significa {di nuovo}. Ma lo stesso morfo, nella parola \"ritenere\", non ha affatto questo significato, ammesso che ne abbia alcuno.\nI casi di morfi il cui significato \u00e8 ineffabile sono frequenti in tutte le lingue, tanto che la linguistica ha elaborato il concetto di \"morfo \"cranberry\"\", riprendendo un fenomeno della lingua inglese: i termini \"cranberry\", \"huckleberry\" etc. dal punto di vista morfologico possono essere segmentati agevolmente, ma le parole \"huckle\" e \"cran\" non appaiono in combinazione con altre parole o da sole. Insomma, \"queste parole sono segmentabili formalmente, ma la loro prima parte \u00e8 un significante vuoto\".\nAllomorfia e suppletivismo.\nLa variazione di morfi \u00e8 chiamata allomorfia (morfi di una stessa classe). Questa variazione avviene senza nessun cambiamento di significato, ma attraverso diversi significanti. Cos\u00ec, il morfema {NEGAZIONE} in lingua italiana \u00e8 espresso, ad esempio, dal morfo /in/, come accade in \"inaccessibile\", \"incomprensibile\", \"inaccettabile\". In altri ambienti sintagmatici, l'italiano usa altri morfi: \"impossibile\", \"illogico\", \"irrisolto\". I morfi /in/, /ir/, /il/, /im/ sono tutti allomorfi del morfema {NEGAZIONE}.\nAltrettanto, il morfema {PLURALE} \u00e8 espresso in turco dai morfi \"-lar\" e \"-ler\" e la lingua sceglie l'uno o l'altro in base ad un criterio di armonia vocalica.\nAncora, in arabo, si trovano due esempi di allomorfia, uno per esprimere negazione, l'altro per esprimere il plurale:\nMentre i processi di alternanza vocalica o consonantica comportano una variazione di una parte tutto sommato contenuta del materiale fonologico, esistono fenomeni di alternanza pi\u00f9 drastici, quali il suppletivismo. Nel caso del suppletivismo, si ha la confluenza in uno stesso paradigma di morfi che, dal punto di vista fonologico e spesso anche storico, non hanno nulla a che vedere tra loro, come nel caso del verbo \"essere\", che usa \"stato\" per participio passato, un morfo in origine appartenente al verbo \"stare\". Ancora pi\u00f9 evidente \u00e8 il caso del verbo \"andare\": al presente indicativo alcune persone usano una radice diversa da quella del resto del paradigma (\"vado\", \"vai\", \"va\", \"vanno\"). \"Vado\", \"vai\", \"stato\" si dicono \"forme suppletive\". Detto altrimenti, \"il suppletivismo [...] elimina completamente le relazioni fonologiche tra parole semanticamente collegate\".\nTipi di morfo.\n\u00c8 possibile istituire una classificazione dei morfi a partire dalla loro combinabilit\u00e0: la distinzione tra morfi liberi e legati risale all'opera di Leonard Bloomfield.\nAlcuni linguisti chiamano radice anche un morfema libero, purch\u00e9 abbia un significato fondamentale e si possa legare ad affissi; per esempio, \"qual\" pu\u00f2 stare da solo o legarsi all'affisso \"-i\" per formare la parola \"quali\".\nIn inglese tutti i sostantivi regolari possono essere considerati morfi liberi e anche radici, in quanto hanno un significato fondamentale e possono legarsi all'affisso \"-s\" per formare il plurale.\nQuesta distinzione \u00e8 pi\u00f9 utile per l'inglese che per l'italiano, per\u00f2 viene utilizzata dai linguisti italiani per definire le cosiddette \"parole funzionali\", come articoli o preposizioni, che vengono per questo considerate morfemi \"semiliberi\".\nRadici e affissi.\nI morfi legati si possono distinguere a loro volta in radici e affissi, secondo una tradizione elaborata nell'antica India:\nIn base al principio di posizionalit\u00e0, gli affissi possono precedere la radice, intrudersi in essa o agganciarsi alla sua destra. Si pu\u00f2 allora distinguere gli affissi in prefissi, infissi e suffissi.\nAffissazione.\nCiascuna lingua usa tecniche molto diverse di affissazione, manifestando talvolta propensione per una o due delle sue forme tipiche: l'italiano le usa tutte ma predilige prefissi e suffissi; lo swahili usa la prefissazione per dotare le parole di alcune informazioni grammaticali; il turco \u00e8 specializzato nei meccanismi di suffissazione; l'arabo, con le sue costruzioni a pettine, ha un atteggiamento assolutamente peculiare rispetto all'affissazione."}
{"id": "269687", "revid": "6923", "url": "https://it.wikipedia.org/wiki?curid=269687", "title": "L'odore dei Soldi", "text": ""}
{"id": "269688", "revid": "124790763", "url": "https://it.wikipedia.org/wiki?curid=269688", "title": "Open Source Initiative", "text": "La Open Source Initiative \u00e8 un'organizzazione dedicata a promuovere software open source. \u00c8 stata fondata nel febbraio 1998 da Bruce Perens e Eric S. Raymond, quando la Netscape Communications Corporation pubblic\u00f2 il codice sorgente del suo prodotto principale, Netscape Communicator, come free software a causa della progressiva riduzione dei margini di profitto e della competizione con il programma Internet Explorer di Microsoft.\nRaymond era presidente dalla sua fondazione fino a febbraio 2005; Russ Nelson lo sostitu\u00ec per un mese, ma dopo qualche controversia si dimise e Michael Tiemann divenne il presidente provvisorio.\nLa frase \"open source initiative\" (\"iniziativa per il sorgente aperto\") \u00e8 utilizzata anche dal consorzio ObjectWeb per differenziare gli sforzi riguardo alla vendita rispetto ai progetti open source. Un esempio di un'iniziativa open source \u00e8 la ESB initiative inglobata nel ObjectWeb nel giugno 2004.\nStoria.\nIl movimento \u00e8 stato formalmente lanciato nel 1998 da Jon \"maddog\" Hall, Larry Augustin, Eric S. Raymond, Bruce Perens, ed altri. Raymond \u00e8 probabilmente l'unica persona che pi\u00f9 si identifica col movimento; era e rimane il suo teorico principale ma non ambisce a guidarlo verso una qualsiasi direzione da lui scelta. Il movimento open source \u00e8 guidato da un largo collegio di \"anziani\" che include Raymond, i suoi co-fondatori, e altre persone importanti come Linus Torvalds, Larry Wall, e Guido van Rossum.\nI fondatori non erano soddisfatti di quello che vedevano nell'atteggiamento provocatore del movimento del software libero e preferivano sostenere il software libero esclusivamente dal punto di vista della superiorit\u00e0 tecnica (un tentativo fatto in precedenza da Raymond col suo saggio \"La cattedrale e il bazaar\"). Si sperava che l'open source e la propaganda ad esso associata sarebbe diventato un argomento pi\u00f9 persuasivo per i business. Il commento di Raymond fu:\nIl gruppo adott\u00f2 la Open Source Definition per il software open source, basata sulle Debian Free Software Guidelines (in italiano: Le linee guida per il software libero Debian), che a sua volta era basato sulla The Free Software Definition. Loro hanno anche stabilito l'Open Source Initiative (OSI) come un'organizzazione per dirigire il movimento. Comunque, non riuscirono a fornire un marchio per l'open source, per legittimare il termine ed evitare l'abuso del termine. Sebbene questo, l'OSI ha sviluppato un'influenza considerevole nella sfera aziendale ed \u00e8 stato capace di limitare gli abusi del termine entro un limite tollerabile anche se con molti sforzi. Con la Free Software Foundation (FSF), \u00e8 diventata una delle due organizzazioni di supporto per la comunit\u00e0 hacker.\nIl periodo iniziale del movimento open source coincide con (e in parte si sviluppa assieme) al boom dot-com del 1998-2000 e ha visto una grande crescita in popolarit\u00e0 di Linux e la formazione di molte compagnie a favore dell'open source. Il movimento ha anche catturato l'attenzione della tradizionale industria del software, arrivando ad offerte di software open source da famose compagnie software come Corel (Corel Linux), Sun Microsystems (OpenOffice.org), e IBM (OpenAFS). Fino a quando il boom del punto-com non si esaur\u00ec nel 2001, molte delle prime speranze dei sostenitori dell'open source si erano realizzate e il movimento ha continuato a rafforzarsi anche nella recessione del taglio dei costi del periodo 2001-2003.\nHalloween Documents.\nIl Termine \"open source\" riscosse molto pi\u00f9 interesse da parte della stampa dal 1998 al 2000, sebbene fosse spesso frainteso. Molte imprese si aprirono al pensiero di un sistema operativo alternativo open source. L'Open Source Initiative divenne cos\u00ec importante che Microsoft pubblic\u00f2 dei memo interni, i cosiddetti Halloween Documents, che delineavano Microsoft come un contendente di Linux e che suggerivano molti metodi per eliminare la minaccia del software open source.\nRelazioni con il movimento per il software libero.\nSin dal suo inizio, il movimento open source \u00e8 stata una questione controversa nella comunit\u00e0 hacker. \u00c8 spesso considerato una derivazione del movimento per il software libero che sostiene il software open source come un modo diverso di vedere il software libero, principalmente da un punto di vista pi\u00f9 pragmatico che filosofico. Alcuni dei suoi fondatori dichiararono profondi radici storiche, tracciando una visione storica del movimento e sostenendo che il suo vero inizio precede di molto il termine \"open source\", arrivando fino alle pratiche popolari dell'inizio di ARPANET e delle comunit\u00e0 Unix e dei primi gruppi hacker come il Tech Model Railroad Club.\nRichard Stallman, parlando invece della Free Software Foundation (FSF), ha criticato la motivazione dell'invenzione del nuovo termine Open Source. Secondo lui, il punto centrale prettamente pragmatico dell'iniziativa distrae gli utenti dalle questioni pi\u00f9 importanti di ambito morale e dalla libert\u00e0 offerta dal software libero, offuscando la distinzione tra software semi-libero o totalmente proprietario. Stallman descrive il software libero e l'Open Source Initiative come campi politici separati nella stessa comunit\u00e0 del software libero e dice:\nI fondatori dell'Open Source Initiative sostengono che la visione dell'FSF di questa nuova iniziativa, percepita come una sorta di partito politico anti-FSF, riflette piuttosto le preoccupazione proprie dell'FSF riguardo all'ideologia se non al comportamento. I sostenitori dell'Open Source si sono raccolti per la difesa del software libero nei tempi di crisi, come durante l'intenso attacco di Microsoft alla GNU GPL nel 2001; entrambi i gruppi lottarono assieme contro il processo SCO che attacc\u00f2 il kernel Linux nel 2003. Non c'\u00e8 una stretta differenza tra i due movimenti, infatti molte persone si identificano per certi aspetti in entrambi, sebbene alcuni (come Stallman) sposano solo una delle due filosofie.\nLe tensioni tra le due comunit\u00e0 si sono occasionalmente esacerbate dall'abitudine, della stampa ma anche di molti altri, di descrivere le loro differenze pi\u00f9 come un dramma personale tra Stallman e le persone importanti dell'open source come Raymond o Torvalds.\nIn pratica, le definizioni operative del software libero e del software open source sono quasi equivalenti. Le liste di licenze accettate mantenute dalla FSF e dal OSI sono abbastanza simili, differendo in particolare solo in casi limite come la prima versione dell'Apple Public Source License e dell'Artistic License. I membri dei movimenti per il software libero e per l'open source di solito non hanno problemi a cooperare in progetti software comuni.\n\"Open source contro il software libero\" si aggiunge alla lista delle divisioni filosofiche tra gli hacker, vicini alle battaglie per gli editor e alla divisione fra KDE e GNOME.\nAlcuni autori, quando parlano assieme di questi movimenti, utilizzano altri termini diversi da software open source e software libero per cercare di descrivere l'unione dei due concetti. Questi altri termini includono open source software/free software (OSS/FS), free/open source software (FOSS), e free-libre/open source software (FLOSS).\nMembri.\nGli attuali membri direttivi sono:\nMembri direttivi del passato:"}
{"id": "269690", "revid": "1573940", "url": "https://it.wikipedia.org/wiki?curid=269690", "title": "Nino Casiglio", "text": "Vivace intellettuale, ha pubblicato quattro romanzi di alterno successo.\n\u00c8 stato anche sindaco di San Severo dal 1971 al 1972 con il Partito Socialista Italiano.\nOpere.\nIl romanzo d'esordio, \"Il conservatore\" (Vallecchi, 1972), ha tratti autobiografici. Il protagonista, l'economista Gaetano Specchia, si pone interrogativi etici e politici, cui risponde con propositi pragmatici e operativi, in un'ottica peraltro pessimistica, restando fedele alle sue scelte intellettuali. \u00c8 la storia di un uomo onesto sullo sfondo di un Meridione saldamente nelle mani dei furbi, un'opera dalla lezione amara ma con sprazzi incantevoli, di sottile e penetrante malinconia. Specchia, alla fine, perde per gli altri, i furbi, i voltagabbana, gli ipocriti, ma vince la vittoria della coerenza.\n\"Acqua e sale\" (Rusconi, 1977) segna il vertice del successo di Casiglio, che con questo romanzo vince il Premio Napoli. L'opera narra di un contadino del Sud che, alle prese con una realt\u00e0 dominata dalla miseria e dall'ingiustizia, si batte per un mondo migliore. Dopo il confino fascista alle isole Tremiti, nel dopoguerra egli si trova costretto a confessare amaramente che \u00e8 cambiato quello che non doveva cambiare e viceversa.\n\"La strada francesca\" (Rusconi, 1980), ambientata nel Seicento meridionale, \u00e8 un'opera filosofico-picaresca piuttosto complessa, una riflessione sul mutamento che, tutt'altro che uniforme, non \u00e8 necessariamente positivo. Il protagonista del romanzo, un innominato picaro, segue nel suo cammino lo zio, costretto alla fuga dall'Inquisizione, in un viaggio denso di sorprese e di eventi.\n\"La dama forestiera\" (Rusconi, 1983) ricostruisce con libert\u00e0 le vicende dell'eredit\u00e0 dell'ultimo principe di Sansevero, Michele di Sangro, che affid\u00f2 alla sua compagna, Elisa Croghan, il compito di promuovere lo sviluppo dell'agricoltura locale. \u00c8 un romanzo gradevole, che pone l'accento sul tema del possesso della terra. Alcune pagine presentano suggestive descrizioni del paesaggio pugliese.\nI quattro romanzi, diversi ma legati da un pensiero morale coerente, hanno segnato il cammino artistico di Casiglio. Ad essi si aggiungono i racconti, sia quelli uniti in volume nella silloge \"La chiave smarrita\" (Cittadella Est, 1987), sia quelli rimasti estravaganti e pubblicati postumi.\nAlla sua opera sono gi\u00e0 state dedicate numerose tesi di laurea, in varie universit\u00e0 italiane."}
{"id": "269691", "revid": "1383760", "url": "https://it.wikipedia.org/wiki?curid=269691", "title": "Pudong", "text": "Pudong (, noto ufficialmente come Pudong New Area () \u00e8 un distretto della citt\u00e0 cinese di Shanghai.\nSta conoscendo, negli ultimi anni, una profonda revisione urbanistica che prevede nel suo master-plan la costruzione di altissimi grattacieli come espressione dello sviluppo economico cinese. Fra questi si possono elencare: la Jin Mao Tower (420,6\u00a0m con 88 piani), la torre della televisione di Shanghai chiamata \"Perla d'oriente\" (468 metri), lo Shanghai World Financial Center (492\u00a0m circa) finito nel 2008 ed attualmente il sesto grattacielo pi\u00f9 alto del mondo e la Shanghai Tower (632\u00a0m), iniziata nel 2008 e aperta nel 2015, che \u00e8 il secondo grattacielo pi\u00f9 alto al mondo.\nIl 16 giugno 2016 ha aperto a Pudong il parco di divertimenti Shanghai Disney Resort che \u00e8 il primo parco di divertimenti Disney nella Cina continentale, il secondo Disneyland Resort in Cina e il terzo in Asia.\nPudong alla lettera significa ad est del fiume Huangpu."}
{"id": "269699", "revid": "125758005", "url": "https://it.wikipedia.org/wiki?curid=269699", "title": "Spike Jones", "text": "Nel dopoguerra, accompagnato dal suo gruppo, The City Slickers, si \u00e8 esibito anche in coppia con il soprano Ina Souez che aveva lasciato l'opera per passare alla musica jazz.\nBiografia.\nLindley Armstrong Jones nacque a Long Beach, in California. Suo padre era ferroviere alla Southern Pacific Railroad. Ricevette la sua prima batteria all'et\u00e0 di undici anni e, adolescente, suon\u00f2 in un complesso creato da lui. Un cuoco di un ristorante della ferrovia gli insegn\u00f2 a usare cucchiai, forchette, coltelli, pentole e coperchi per fare musica.\nNegli anni trenta si un\u00ec alla Victor Young Band, e cos\u00ec fu invitato in molte trasmissioni radiofoniche, come l\"'Al Jolson Lifebuoy Show\", \"Burns and Allen\" (con George Burns) o la \"Bing Crosby's Kraft Music Hall\".\nNel 1940 ebbe una parte da comparsa nel film \"Give Us Wings\" e nel 1942 fece il montanaro in \"Pass the Biscuits, Mirandy\". Nel 1954 interpret\u00f2 un luogotenente in \"Fireman Save My Child\". Nel 1942 fu la voce di Hess nel cortometraggio propagandistico animato antinazista \"Der Fuehrer's Face\".\nContribu\u00ec al lancio della canzone \"All I Want for Christmas Is My Two Front Teeth\" e ne fece la prima incisione in assoluto.\nInsieme al cantante Del Porter, si esib\u00ec a Los Angeles ottenendo il favore del pubblico. Dal 1941 si un\u00ec al gruppo il violinista Carl Grayson. Gli altri membri erano George Rock (voce e tromba), Doodles Weaver (voce) e Red Ingle (voce). Questi diventarono poi The City Slickers.\nNotevole fumatore, ci\u00f2 gli provoc\u00f2 col tempo un enfisema polmonare che lo costrinse a utilizzare sovente la bombola dell'ossigeno e ad apparire negli ultimi spettacoli quasi sempre seduto alla sua batteria. Mor\u00ec a 53 anni e venne sepolto nell'Holy Cross Cemetery di Culver City, California.\nStile.\nLa musica di Spike Jones \u00e8 caratterizzata dall'utilizzo di versi e strani suoni prodotti con la voce e di componenti strumentali atipiche quali per esempio posate, pentolame vario, clacson, pistole giocattolo a scoppio e molti altri attrezzi che lo qualificano tra gli autori e interpreti pi\u00f9 ingegnosi, fantasiosi e simpatici degli anni quaranta."}
{"id": "269700", "revid": "1529788", "url": "https://it.wikipedia.org/wiki?curid=269700", "title": "Amatriciana", "text": "L'amatriciana (\"matriciana\" in romanesco) \u00e8 un condimento per la pasta tipico della tradizione gastronomica di Amatrice, cittadina in provincia di Rieti, nella regione Lazio.\nDal 6 marzo 2020 \u00e8 ufficialmente riconosciuta come Specialit\u00e0 tradizionale garantita dell'Unione europea.\nStoria.\nL'amatriciana, inserita nell\u2019elenco dei Prodotti agroalimentari tradizionali laziali, \u00e8 una specialit\u00e0 della cucina laziale, ma ci\u00f2 \u00e8 dovuto al fatto che il suo luogo di origine, la cittadina di Amatrice, pass\u00f2 al Lazio dall'Abruzzo nel 1927, ed \u00e8 legata alla storia di quest'ultimo nella sua versione iniziale, bianca, chiamata gricia. Il disciplinare di produzione ne attribuisce l'arrivo nel Lazio assieme ai pastori che vi si spostavano durante la transumanza. Secondo alcuni, il nome deriverebbe da \"gricio\". Cos\u00ec era chiamato nella Roma dell'Ottocento il venditore di pane ed altri commestibili. Un gruppo di questi, immigrato dal Cantone svizzero dei Grigioni, avrebbe dato origine al termine. Secondo un'altra ipotesi, questo nome deriverebbe da un paesino a pochi chilometri da Amatrice, frazione del comune di Accumoli, di nome Grisciano. La gricia era ed \u00e8 ancora conosciuta come l'amatriciana senza il pomodoro, anche se differisce per alcuni ingredienti.\nI napoletani, tra i primi in Europa a riconoscere i grandi pregi organolettici del pomodoro, nel secondo Settecento iniziarono a coltivare la cultivar a bacca lunga nei dintorni del Vesuvio, distribuendolo ai territori del regno borbonico, compresi quelli amatriciani, che ricadevano nella giurisdizione napoletana e che a loro volta distribuivano i loro prodotti alle altre province settentrionali del Regno di Napoli. Nella pubblicazione \"La \u201cStatistica\u201d del Regno di Napoli\" del 1811, fatta stilare da re Gioacchino Murat, si evidenziava la presenza di una rilevante \"\u00abindustria nel Cicolano, in Amatrice e in qualche altro punto della provincia\u00bb\" per la lavorazione e l\u2019esportazione \"\u00abnelle vicine province, ed in Napoli ancora\u00bb\" di prodotti suini la cui bont\u00e0 dipendeva \"\u00abpi\u00f9 che altro dalla qualit\u00e0 delle carni e dalla purezza dell\u2019aere.\u00bb\" Il censimento faceva esplicito riferimento alla lavorazione e alla stagionatura del guanciale, parte integrante dell\u2019alimentazione dei pastori dei Monti della Laga e ingrediente basilare della gricia nella pasta alla gricia. Gli amatriciani, dopo aver apprezzato il pomodoro lungo di Napoli, lo aggiunsero alla gricia, trasformando il guazzetto per il pane in salsa per gli spaghetti.\nIl felice connubio tra Amatrice e Napoli fu portato nelle campagne dello Stato Pontificio dai pastori abruzzesi con gli spostamenti stagionali della transumanza e poi dagli amatriciani stabilitisi a Roma nel secondo Ottocento per vendere i prodotti della loro terra colpita dalla crisi della pastorizia. La cittadina di Amatrice, con l'unit\u00e0 nazionale del 1861, era divenuta automaticamente parte della regione degli Abruzzi del Regno d'Italia, per poi essere annessa al Lazio nel 1927, in occasione della creazione della Provincia di Rieti.\nA Roma, molti osti e i trattori della citt\u00e0 erano originari di Amatrice, cos\u00ec che il termine \"matriciano\" venne a significare \"gestore di locanda con cucina.\" L'amatriciana divenne popolare a Roma, dove agli spaghetti furono preferiti i bucatini, per essere considerata un classico della cucina romana, anche se nata altrove. Questo avvenne a causa degli stretti contatti, a quel tempo gi\u00e0 pluricentenari, tra Roma e Amatrice. Col tempo, perdendo la memoria storica delle transumanze dei pastori abruzzesi di Amatrice, l'amatriciana \u00e8 andata consolidandosi come specialit\u00e0 della cucina romana.\nLa prima testimonianza scritta dell'uso della salsa di pomodoro per condire la pasta si trova nel manuale di cucina \"L'Apicio Moderno\", scritto nel 1790 dal cuoco romano Francesco Leonardi, che in precedenza aveva lavorato a Napoli per il Principe di Francavilla.\nIl Museo delle arti e tradizioni popolari di Configno, piccola frazione del comune di Amatrice, ha una sezione dedicata alle origini degli spaghetti all'amatriciana, con macchine originali per la fabbricazione della pasta, utensili, pentolame e antichi arnesi per cucinare la famosa pietanza.\nDescrizione.\nIngredienti.\nNella ricetta dell\"'amatriciana tradizionale STG\", il sugo \u00e8 composto da guanciale di Amatrice De.Co. (denominazione comunale d'origine) soffritto e sfumato con vino bianco secco, pomodoro San Marzano o, in alternativa, pomodoro pelato di qualit\u00e0, formaggio pecorino di Amatrice De.Co. (proveniente dai Monti Sibillini o dai Monti della Laga), olio extravergine di oliva, peperoncino fresco o essiccato, sale e pepe.\nCome formato di pasta da condire per la ricetta dell\"'amatriciana tradizionale STG\" di Amatrice occorre rigorosamente usare quello degli spaghetti. Amatrice stessa si fregia del titolo di \"Citt\u00e0 degli spaghetti all'amatriciana\", come impresso anche sui cartelli stradali di benvenuto, che accolgono all'entrata in paese.\nL'attore romano Aldo Fabrizi nel film \"Cameriera bella presenza offresi\", come risulta da un dialogo che qui ha con Elsa Merlini, espone, inflessibile, la sua idea dell'amatriciana molto vicina alla \"tradizionale\": \"\u00abguanciale (no pancetta), nel soffritto non ci va niente, n\u00e9 aglio n\u00e9 cipolla. Nel sugo ci va il peperoncino.\u00bb\"\nVarianti.\nPer quanto originaria d'Amatrice, la ricetta si \u00e8 diffusa a Roma e nel Lazio, diventando cos\u00ec uno dei piatti tradizionali della capitale e della regione. L'amatriciana nella tradizione romana viene preparata in diverse varianti, dipendenti anche dalla disponibilit\u00e0 di alcuni ingredienti. Mentre ognuno concorda sull'uso del guanciale, il pomodoro non \u00e8 riportato nel manuale di Gosetti. La cipolla non \u00e8 usata ad Amatrice, ma \u00e8 riportata nei manuali classici della cucina romana. e anche nella cucina ciociara dove la cipolla e l'aglio sono largamente usati. Sebbene nelle ricette pi\u00f9 vecchie non venga indicato alcun grasso di cottura, o meglio sia utilizzato il grasso del guanciale, di solito come grasso di cottura viene usato prevalentemente l'olio extravergine d'oliva. L'uso dello strutto \u00e8 anche attestato.\nOltre alla cipolla, nei territori romani \u00e8 fatto uso anche dell'aglio soffritto prima d'aggiungere il guanciale, mentre come formaggio si usa pi\u00f9 spesso il pecorino romano al posto di quello amatriciano. \u00c8 attestato anche l'uso di pepe nero al posto del peperoncino. Come formato di pasta, i romani fanno uso di bucatini. Talvolta vengono usati anche rigatoni e tonnarelli.\nL'amatriciana, adattata alle regole del Casherut, \u00e8 presente nella cucina \"giud\u00eco-romana\". Nella preparazione non si usano il pecorino o altri tipi di formaggi, si utilizza olio d'oliva al posto dello strutto e la carne secca di manzo sostituisce il guanciale di maiale.\nTutela della ricetta originale: codifica De.Co e riconoscimento STG.\nCon delibera 27/2015, il comune di Amatrice ha formalizzato le ricette, sia della versione bianca, sia della versione rossa, in un disciplinare di produzione De.Co. che, con il pieno supporto della Regione Lazio, ha iniziato immediatamente il percorso volto a ottenere il prestigioso riconoscimento europeo STG, per un'ulteriore tutela dell'originalit\u00e0 della ricetta. La domanda di registrazione del disciplinare di produzione dell\"amatriciana tradizionale STG\" \u00e8 stata pubblicata sulla Gazzetta ufficiale dell\u2019Unione europea nel novembre 2019, con tre mesi di tempo per potervisi opporre. Non essendo sopraggiunta alcuna opposizione, il marchio STG \u00e8 stato attribuito alla ricetta dell\"amatriciana tradizionale\" con pubblicazione nella Gazzetta ufficiale dell\u2019Unione europea del regolamento 2020/395 nel marzo 2020. Come chiaramente indicato nel disciplinare, non sono previsti n\u00e9 aglio n\u00e9 cipolla, n\u00e9 tantomeno l'uso della pancetta al posto del guanciale.\nFilatelia.\nAgli \"Ingredienti degli spaghetti all'amatriciana e citt\u00e0 di Amatrice\", il 29 agosto 2008 \u00e8 stato dedicato un francobollo, policromo e dentellato, emesso dalla Repubblica italiana, del valore di 0,60 euro."}
{"id": "269701", "revid": "701660", "url": "https://it.wikipedia.org/wiki?curid=269701", "title": "Revamping", "text": "Revamping \u00e8 un termine inglese usato in terminologia ferroviaria per indicare interventi di ristrutturazione generale su materiale rotabile come locomotori e carrozze passeggeri, con interessamento di tutti gli impianti del mezzo e con interventi strutturali sulla cassa atti a modificarne anche l'aspetto esteriore. \nIl revamping si differenzia dal restyling per il fatto che coinvolge anche interventi pi\u00f9 impegnativi sugli impianti e sulle parti meccaniche. \nAlcune operazioni comunemente compiute in fase di revamping sono la sostituzione o l'installazione degli impianti di condizionamento e riscaldamento, la sostituzione dei carrelli, l'adeguamento delle porte di accesso alle normative di sicurezza vigenti, la sostituzione o riparazione dei cristalli delle finestrature o degli impianti di illuminazione e il rinnovo, totale o parziale, della sedileria. \nOperazioni meno comuni ma svolte in occasione di revamping particolarmente impegnativi possono essere le modifiche strutturali alla cassa (con l'oscuramento di finestrini o il ridimensionamento degli stessi), le modifiche al telaio del sottocassa, la sostituzione degli elementi che compongono l'intercomunicante o di parti dei motori quando presenti.\nIl revamping \u00e8 una tecnica che permette di allungare la vita utile di un rotabile anche di quindici o venti anni, ma tra le operazioni di manutenzione \u00e8 la pi\u00f9 costosa, arrivando a dover spendere pi\u00f9 della met\u00e0 del costo di un veicolo nuovo.\nPer questo, quando le tempistiche e soprattutto il budget lo consentono, si preferisce l'acquisto di nuovi veicoli.\nFunzionamento.\nPer un revamping si procede innanzitutto allo smontaggio e alla verifica degli impianti esistenti. Si effettua una manutenzione straordinaria degli stessi per portarli ad un livello prestazionale il pi\u00f9 possibile simile al prodotto nuovo, effettuando operazioni atipiche come l'apertura e la pulizia delle vetrocamere o l'analisi approfondita delle circuiterie elettriche, che vengono eseguite nei limiti del possibile a terra.\nLa cassa viene rialzata, cos\u00ec da dare modo di verificare anche le strutture del sottocassa e per consentire la rimozione dei carrelli; viene inoltre sottoposta alle modifiche necessarie, e se queste sono considerate critiche vengono rieseguiti i test di compressione e sollecitazione statica e dinamica. In seguito si procede alla verniciatura e alla pellicolatura, preparando la cassa all'installazione degli impianti.\nUna volta pronta la cassa, si procede alla reinstallazione del materiale rimosso e riparato, ed alla messa in posa dei nuovi impianti ed arredi. Concluso il rimontaggio, il veicolo viene sottoposto ai test come se fosse un mezzo nuovo: in effetti, spesso \u00e8 molto difficile per un non esperto riconoscere che si tratta dello stesso mezzo, dato che solitamente al revamping si associa il restyling estetico.\nUtilizzi.\nLe Ferrovie dello Stato hanno recentemente impiegato questa tecnica massicciamente per adeguare le carrozze obsolete alle nuove tecnologie, soprattutto in merito all'isolamento con l'eliminazione dell'amianto, all'impianto di riscaldamento trasformato da impianto a vapore ad impianto ad aria forzata e all'abitabilit\u00e0, spesso con una modifica radicale all'arredamento interno per adeguarle alle specifiche e diverse necessit\u00e0 dei treni a lunga distanza e dei treni pendolari.\nIl progetto italiano di revamping pi\u00f9 impegnativo degli ultimi anni \u00e8 la conversione delle famiglie di carrozze Z1, Gran Comfort ed Eurofima nelle nuove carrozze unificate intercity. Il progetto, che prende il nome di IC901 ed \u00e8 curato da Ansaldobreda e Corifer, doveva inizialmente coinvolgere 901 carrozze ma \u00e8 stato in seguito esteso a oltre 1500. \nAnnunciato gi\u00e0 dal 2008, nel 2014 \u00e8 iniziato l'inserimento dei Tram ATM serie 4900 nuovi, grazie al revamping che ha permesso di risparmiare all'Azienda Trasporti Milanesi il 70% dei costi. I primi 20 entreranno in servizio, a ritmo di 2 al mese, fino all'inizio di Expo 2015, per poi riprendere dopo l'esposizione fino alla met\u00e0 del 2017."}
{"id": "269702", "revid": "1745361", "url": "https://it.wikipedia.org/wiki?curid=269702", "title": "Consulenza educativa", "text": "La consulenza educativa \u00e8 una delle frontiere pi\u00f9 recenti della pedagogia intesa non pi\u00f9 come mero insegnamento ma come libera professione. \nLa consulenza educativa attuata dall'educatore professionale e dal pedagogista \u00e8 processo di aiuto ai genitori in difficolt\u00e0 nella relazione con i propri figli che consiste nell'analisi del vissuto familiare partendo dal parto in poi, per arrivare al rapporto genitori-figli, al rapporto del figlio col gruppo dei pari e al suo relazionarsi con la societ\u00e0 che lo circonda. \nIl consulente tramite metodi propri della pedagogia sperimentale aiuta i genitori a modificare il loro modo di rapportarsi col minore per migliorare le eventuali difficolt\u00e0 incontrate nell'educazione del bambino o dell'adolescente."}
{"id": "269706", "revid": "289247", "url": "https://it.wikipedia.org/wiki?curid=269706", "title": "Neumann J\u00e1nos Lajos Margittai", "text": ""}
{"id": "269709", "revid": "1543377", "url": "https://it.wikipedia.org/wiki?curid=269709", "title": "Ostrea", "text": "Ostrea (nome volgare ostrica) \u00e8 un genere di molluschi bivalvi dalla conchiglia tondeggiante ricoperta di lamelle squamose ondulate.\nLe due valve sono disuguali e quella inferiore, a cui \u00e8 ancorato l'animale, \u00e8 pi\u00f9 grande e incavata della superiore. Il mollusco ha corpo di forma tondeggiante, con i margini dei due lembi del mantello frangiati. Vive in tutti i mari d'Europa a bassa profondit\u00e0, abbarbicata alle rocce o ad altri corpi solidi.\nAlcune ostriche, principalmente le specie dei mari orientali, producono perle. \u00c8 molto apprezzata nella cucina mediterranea.\nStoria.\nNumerosi scavi archeologici hanno dimostrato che il consumo alimentare di ostriche risale agli albori dell'umanit\u00e0, e l'ostrica \u00e8 uno dei primi alimenti consumati dalla specie umana. Facili da trovare, raccogliere ed aprire, da sempre le ostriche sono stati molluschi molto versatili e possono essere consumati crudi, cotti al vapore, fritti o ripieni.\nSi pensa che il primo popolo della storia ad avviare l'ostricoltura sia quello cinese, ma data la scarsit\u00e0 di fonti attendibili \u00e8 solo col periodo romano che si evidenzia con certezza uno sfruttamento sistematico delle ostriche.\nIl consumo di ostriche \u00e8 stato, sin dal periodo preistorico, un elemento importante dell'alimentazione nel bacino del Mar Mediterraneo, infatti diversi cumuli di gusci di ostriche furono rinvenuti da Heinrich Schliemann durante i suoi scavi a Micene. Buona parte della costa greca \u00e8 da sempre ricca di ostriche allo stato naturale, cos\u00ec come le coste egiziane, francesi ed italiane. \nNella Roma Imperiale di Nerone ci fu una vera e propria \"moda\" del consumo di ostriche, che da piatto povero divenne invece un alimento riservato ai ceti sociali pi\u00f9 facoltosi. In particolare, \u00e8 certo che durante il periodo neroniano giungessero a Roma navi cariche di ostriche provenienti dalla Britannia, molto diverse da quelle che si potevano raccogliere lungo le coste italiane. A tal proposito molti studiosi si sono spesso posti il quesito su come queste ostriche della Manica potessero giungere fresche nella Capitale dell'Impero e si \u00e8 pi\u00f9 volte ipotizzato che venissero conservate sotto uno strato di ghiaccio o in giare ricolme di acqua marina che veniva ciclicamente cambiata durante il viaggio. \nInoltre buona parte dell'approvvigionamento romano proveniva dall'ostricoltura che si praticava lungo le coste francesi. I metodi utilizzati per l'allevamento di ostriche furono ben descritti dal poeta romano Decimo Magno Ausonio, vissuto nel IV secolo dopo Cristo. \nRiproduzione.\nLe ostriche sono ermafroditi sequenziali alternati, cio\u00e8 cambiano sesso in base alle necessit\u00e0 riproduttive. Le uova sono contenute nella cavit\u00e0 palleale dell'esemplare femmina, dove avviene la fecondazione e il processo di maturazione dallo stato di zigote fino allo stadio larvale. Dopo questo periodo vi \u00e8 il rilascio della progenie allo stadio di veliger, le quali attraversano una fase pelagica di 8-10 giorni, durante la quale possono essere disperse dalle correnti d\u2019acqua, causando la perdita di quantit\u00e0 medio-grandi di molluschi maturi.\nIn letteratura.\nNella narrativa di Giovanni Verga \u00e8 presente l'ideale dell'ostrica."}
{"id": "269713", "revid": "842", "url": "https://it.wikipedia.org/wiki?curid=269713", "title": "Super NES", "text": ""}
{"id": "269714", "revid": "287204", "url": "https://it.wikipedia.org/wiki?curid=269714", "title": "Sinolea", "text": "Il sistema Sinolea per l'estrazione di olio extravergine di oliva sfrutta la differenza di tensione superficiale fra olio e acqua e, quindi, la possibilit\u00e0 di estrazione selettiva di uno dei due quando i due liquidi si trovano intimamente mescolati.\nL'olio, infatti, presenta una tensione superficiale minore di quella dell'acqua di vegetazione, per cui avr\u00e0 una pi\u00f9 elevata forza di adesione verso le superfici metalliche.\nInvenzione.\nSpetta al marchese Del Prado De Acapulco il merito di aver ideato e costruito, all'inizio del secolo scorso, un estrattore di olio dalle olive basato sul principio fisico sopra citato.\nIl procedimento, detto appunto \"Acapulco\", consisteva nel mettere in contatto la pasta snocciolata e opportunamente gramolata con una parete filtrante \u2018passiva\u2019, costituita da una reticella in nichel; in pratica l'elemento innovativo del sistema Acapulco era rappresentato da una vasca di metallo semicilindrica aperta nella parte superiore e provvista nel fondo di una reticella in nichel a maglie fitte, tali da permettere la fuoriuscita dei liquidi, ma non delle particelle solide.\nLungo l'asse di questa vasca ruotava lentamente un albero metallico sul quale erano fissate a varia distanza alcune bacchette in ferro guarnite di gomma, parallele all'asse, che avevano il compito di rimescolare dolcemente la pasta e di rinnovare continuamente la pasta che si trovava a contatto con la reticella. Dopo l'immissione in questo apparecchio, la pasta a contatto con la reticella cominciava a stillare l'olio al di sotto di questa; l'olio veniva raccolto in un cassone sottostante la reticella stessa.\nMiglioramenti.\nQuesto sistema, cos\u00ec concepito, fu oggetto di numerose revisioni e perfezionamenti nel corso del secolo scorso fino ad arrivare alla sostituzione del sistema per percolamento a parete filtrante \u2018passiva\u2019, con un sistema caratterizzato da un elevato numero di superfici in movimento che penetrano in uno strato di pasta di minimo spessore che continuamente viene rinnovato per agitazione.\nCos\u00ec modificato, il sistema riduce i tempi di estrazione, consente la lavorazione della pasta non snocciolata ed evita l'otturazione nonch\u00e9 l'usura del fondo filtrante.\nLa macchina Sinolea.\nQuesto sistema \u00e8 alla base della macchina attualmente in commercio e denominata Sinolea.\nL'unit\u00e0 essenziale di questo impianto \u00e8 rappresentata da un cassone rettangolare in acciaio inossidabile con fondo semicilindrico provvisto di circa 5000 fessure attraversate da altrettante lamelle in acciaio inox, dotate di lento movimento alternato quando la macchina \u00e8 in funzione.\nIn questo cassone viene fatta arrivare la pasta franta e gramolata, la quale viene continuamente mossa per mezzo di una pala inserita all'interno del cassone.\nLa pala \u00e8 dotata posteriormente di una raschiatrice a forma di pettine, che provvede ad allontanare dalle lamelle la pasta eventualmente depositata per adesione.\nIl movimento congiunto della pala e della raschiatrice consente una continua rimozione della pasta e pertanto le lamelle in movimento vengono a contatto sempre con pasta rinnovata.\nIl lento e continuo movimento delle lamelle nella pasta permette di separare l'olio per tensione superficiale e di lasciarlo cadere nel serbatoio sottostante.\nLa percentuale di olio estraibile \u00e8 funzione diretta delle caratteristiche delle olive ed in particolare del rapporto acqua/olio nelle paste.\nIl sistema Sinolea prevede in ogni caso una doppia estrazione poich\u00e9 solo una parte dell'olio viene separato per tensione superficiale mentre l'olio residuo, che in passato veniva estratto per pressione, \u00e8 attualmente ottenuto per centrifugazione.\nLa corretta applicazione del sistema Sinolea prevede quindi la frangitura, una prima gramolatura che non dovrebbe eccedere i 20-30 minuti a temperature inferiori ai 30\u00a0\u00b0C (temperature consigliate 26-28\u00a0\u00b0C) ed un passaggio successivo alle vasche di estrazione per tensione superficiale dove la pasta dovrebbe stazionare non pi\u00f9 di 20 minuti.\nDopo questa prima estrazione la pasta viene convogliata in una seconda gramolatrice che lavora alla stessa temperatura della prima, dove permane per ulteriori 20 minuti per poi essere estratta per centrifugazione mediante l'uso di un \"decanter\".\nL'olio verr\u00e0 poi separato dal mosto oleoso mediante un separatore centrifugo ad asse verticale. In punto critico del processo sta nel rispetto dei tempi di gramolatura e di estrazione per tensione superficiale, che non dovrebbero complessivamente superare un'ora, al fine di evitare un impatto negativo sulla qualit\u00e0 dell'olio estratto successivamente per centrifugazione.\nL'olio estratto da Sinolea presenta una migliore qualit\u00e0, legata ad una maggiore carica fenolica, e caratteristiche sensoriali caratterizzate da un maggiore equilibrio sia a livello olfattivo che gustativo, nei confronti di quello di seconda estrazione.\nCollegamenti esterni.\nOlio Extra Vergine di Oliva estratto con il metodo Sinolea"}
{"id": "269716", "revid": "123156120", "url": "https://it.wikipedia.org/wiki?curid=269716", "title": "Icona (societ\u00e0)", "text": "Il termine icona (a volte anche \"icona pop\") pu\u00f2 essere usato per indicare una persona vista come modello da seguire negli ambiti pi\u00f9 diversi di una societ\u00e0: cultura, spettacolo, moda, politica, economia, sport, eccetera. Nella cultura dell'immagine (cultura pop) \u00e8 di frequente associata a immagini (icone) di personaggi molto seguiti dai media e in voga, che fondano uno stile, un look o un modo di vita che pu\u00f2 essere invidiato, seguito o criticato dal pubblico e dalla gente comune.\nPersonaggi anche molto diversi tra loro, come Marilyn Monroe, James Dean, John Lennon, Che Guevara, Elvis Presley, Michael Jackson, Frida Kahlo o Madonna sono stati talvolta considerati in tal senso come delle \"icone\"."}
{"id": "269726", "revid": "256896", "url": "https://it.wikipedia.org/wiki?curid=269726", "title": "Hepsetus odoe", "text": "La famiglia degli Hepsetidae \u00e8 rappresentata da una sola specie, conosciuto solitamente come luccio (o caracide) africano. In effetti \u00e8 una specie affine ai Caracidi.\nDistribuzione e habitat.\nDiffuso in Africa, dal Senegal all'Angola, inclusi i fiumi Niger, Volta, Chad, Ogowe, Zambesi e Okavango. Escluso il Nilo, il Congo (corso nello Stato Zambia) e i grandi laghi.\nDescrizione.\n\"Hepsetus odoe\" \u00e8 un pesce allungato: ricorda nella forma un luccio e una trota: ha corpo giallo argentato con squame dai riflessi metallici. Fasce chiare e scure si irradiano dietro l'occhio. Possiede una pinna adiposa nera. Le pinne sono giallo-trasparenti e a volte presentano screziature nere. Gli occhi sono grandi e la grossa mascella ben fornita di denti. Raggiunge i 70 cm di lunghezza per 4\u00a0kg di peso. Vive massimo 5 anni.\nRiproduzione.\n\u00c8 un pesce oviparo: dopo l'accoppiamento costruisce un nido di bolle dove depone le uova fecondate.\nAlimentazione.\n\u00c8 un grande predatore che vive nei corsi tranquilli dei fiumi e delle zone con acque ferme (anse); si ciba di pesci (principalmente del genere \"Synodontis\") invertebrati e anfibi.\nInterazioni con l'uomo.\nNon \u00e8 un pesce pericoloso per l'uomo. Il Luccio Africano viene pescato per l'alimentazione nei paesi di origine; \u00e8 inoltre pescato per pesca sportiva e per uso commerciale, in quanto \u00e8 di interesse acquariofilo."}
{"id": "269728", "revid": "260676", "url": "https://it.wikipedia.org/wiki?curid=269728", "title": "Acquario di barriera", "text": "Acquario di barriera (in inglese Reef Aquarium) \u00e8 una ricostruzione in acquario dell'habitat della barriera corallina tropicale.\nQueste \"vasche\" contengono coralli vivi ed altra fauna associata alle barriere coralline. In epoche recenti, l'avanzare delle conoscenze biologiche e delle tecniche di mantenimento hanno permesso a questo tipo di acquario, tra i pi\u00f9 \"vistosi\" e \"colorati\", di divenire sempre pi\u00f9 accessibili agli \"hobbisti\".\nAllestimento.\nL'allestimento di questo tipo di acquari pu\u00f2 comprendere pesci, invertebrati, come coralli \"molli\" e \"duri\", crostacei, molluschi e tutto ci\u00f2 che pu\u00f2 rappresentare il biotopo di determinate zone marine tropicali su cui viene progettata la ricostruzione ambientale.\nA differenza dell'acquario marino, la cui finalit\u00e0 \u00e8 la raccolta e l'esposizione di varie specie di pesci, il principale obiettivo dell\"'acquario di barriera\" \u00e8 di ospitare coralli e/o invertebrati.\nElemento essenziale e comune a tutti i \"reef aquarium\" sono le cosiddette \"rocce vive\"; in pratica sono dei \"pezzi\" di sassi o scheletri di coralli, colonizzati da batteri, organismi biodegradanti, denitrificanti ed ossidanti, zooplancton, fitoplancton e piccoli invertebrati.\nI metodi e le tecniche di gestione per tale tipologia di acquario sono frutto di pluridecennali studi empirici condotti dagli \"amatori\" pi\u00f9 esperti di tutto il mondo spesso accoppiati alle conoscenze di famosi biologi marini.\nTipologia.\nEsistono classificazioni basate sulla dimensione di questo genere di \"acquario\".\nEsistono classificazioni basate sul tipo di gestione di questo genere di \"acquario\"."}
{"id": "269734", "revid": "84184", "url": "https://it.wikipedia.org/wiki?curid=269734", "title": "Euribor", "text": "L'Euribor (acronimo di EURo Inter Bank Offered Rate, \"tasso interbancario di offerta in euro\") \u00e8 un tasso di riferimento, calcolato giornalmente, che indica il tasso di interesse medio delle transazioni finanziarie in euro tra le principali banche europee.\nL'Euribor viene utilizzato come tasso medio applicato da primari istituti di credito per operazioni a termine effettuate sul mercato interbancario (con controparte altri primari istituti di credito) con scadenza una, due e tre settimane, e da uno a dodici mesi. L'Euribor varia solamente in funzione della durata del prestito e non dipende dall'ammontare del capitale.\nL'Euribor \u00e8 un indicatore del costo del denaro a breve termine, ed \u00e8 spesso usato come tasso base per calcolare interessi variabili, come quello dei mutui. \nDescrizione.\nLa nascita dell'Euribor \u00e8 avvenuta, contestualmente a quella dell'Euro, il 1\u00ba gennaio 1999; pi\u00f9 precisamente il primo tasso Euribor \u00e8 stato definito il 30 dicembre 1998, con validit\u00e0 dal 4 gennaio 1999. Attualmente viene determinato (\"fissato\") giornalmente dalla European Banking Federation (EBF) come media dei tassi di deposito interbancario tra un insieme di banche, attualmente 20.\nI tassi applicati a tali operazioni dalle banche con il maggiore volume d'affari dell'area Euro (per l'Italia contribuiscono Intesa Sanpaolo e UBI Banca) e da alcuni istituti di credito estranei all'area vengono comunicati giornalmente, entro le ore 11 CET, all'agenzia Reuters che provvede, per ogni singola scadenza, a calcolarne la media (arrotondata al terzo decimale) escludendo dal computo il 15% dei valori rispettivamente pi\u00f9 alti e pi\u00f9 bassi. Tale esclusione permette di evitare che valori anomali falsino il valore dell'Euribor stesso. Reuters provvede poi a pubblicare giornalmente il valore dell'Euribor.\nLa comunicazione dei dati \u00e8 su base volontaria per le varie banche, l'Euribor \u00e8 calcolabile se partecipano almeno 12 istituti di credito.\nNon c'\u00e8 un solo tasso Euribor: vengono infatti definiti tassi per durate di tempo differenti, che variano tra una settimana e un anno. Come per tutti gli interessi in relazione alla loro durata, l'Euribor \u00e8 solitamente crescente con la durata del prestito: un Euribor a 1 anno (indicato come EUR 12M) \u00e8 solitamente maggiore di un Euribor a 6 mesi (EUR 6M), a sua volta solitamente maggiore di un Euribor a 3 mesi (EUR 3M). Si noti che il tasso \u00e8 calcolato su una base di 360 giorni all'anno, per cui ad esempio spesso ci si riferisce a un tasso EUR 1M con l'indicazione \"Euribor 1m/360\" (il calcolo su base 365 giorni pu\u00f2 essere effettuato con una semplice proporzione). I rari casi in cui gli interessi nel breve termine sono pi\u00f9 alti di quelli a medio-lungo indicherebbero un pessimismo degli investitori, quando si attendono un calo nel lungo termine della redditivit\u00e0 e della creazione di valore economico.\nLa quotazione pi\u00f9 alta mai toccata dall'Euribor 1M \u00e8 stata registrata l\u20198 ottobre 2008, quando raggiunse quota 5,20; negli stessi giorni la scadenza trimestrale dell'Euribor ha raggiunto quota 5,39, mentre l'Euribor 6M ha toccato il suo massimo storico a quota 5,45 il 9 ottobre 2008.\nL'Euribor \u00e8 tipicamente il riferimento dei mutui ipotecari a tasso variabile: ad esempio, un mutuo prima casa pu\u00f2 essere offerto con cedola semestrale al tasso \"euribor a sei mesi\" con \"spread\" dell'1,5%\".\nCritiche.\nDal luglio 2012 il tasso Euribor \u00e8 al centro di un'inchiesta da parte della procura di Trani, in merito alla possibilit\u00e0 che intorno a tale tasso si possano essere verificati fenomeni di manipolazione del mercato, con conseguente truffa ai danni di risparmiatori e mutuatari, calcolati per il solo mercato italiano in circa 3 miliardi di euro, nelle ipotesi della procura."}
{"id": "269735", "revid": "33689", "url": "https://it.wikipedia.org/wiki?curid=269735", "title": "Outsourcing", "text": ""}
{"id": "269739", "revid": "712828", "url": "https://it.wikipedia.org/wiki?curid=269739", "title": "Consiglio dei Jedi", "text": ""}
{"id": "269741", "revid": "1649409", "url": "https://it.wikipedia.org/wiki?curid=269741", "title": "Philip Chapman", "text": "Primo astronauta statunitense nato in Australia, fu scelto con il sesto gruppo nel 1967. Fu in servizio alla NASA per circa cinque anni, ma non and\u00f2 mai nello spazio.\nBiografia.\nStudi.\nNato a Melbourne, la sua famiglia si trasfer\u00ec a Sydney dove frequent\u00f2 la High School di Parramatta. Nel 1956 consegu\u00ec il titolo di bachelor in fisica e matematica press\u00f2 l'Universit\u00e0 di Sydney seguito nel 1964 dal \"master\" in aeronautica ed astronautica nonch\u00e9 dalla laurea di scienza di strumentizzazione, conseguito nel 1967 presso il famoso Massachusetts Institute of Technology.\nCarriera.\nChapman prest\u00f2 servizio militare presso la Royal Australian Air Force negli anni dal 1953 al 1955. Impar\u00f2 a volare su di un aereo \"Tiger Moth\" durante questo periodo di servizio.\nDal 1956 al 1957 lavor\u00f2 per la \"Philips Electronics Industries Proprietary Limited\" a Sydney in Australia. Successivamente rimase per ben 15 mesi nella zona dell'Antartide nell'ambito delle spedizioni di ricerca australiane, ossia del programma \"Australian National Antarctic Research Expeditions\" (ANARE), eseguite per l'International Geophysical Year (IGY). Svolse l'incarico di radiofisico. Questo lavoro richiese che dovette spendere la maggior parte dell'inverno in una sperduta stazione distaccata accompagnato da una sola ulteriore persona.\nDal 1960 al 1961 fu ingegnere per strumenti ottici elettronici in simulatori di volo della\n\"Canadian Aviation Electronics Limited\" di Dorval in Quebec. Il suo incarico successivo fu di fisico presso il Massachusetts Institute of Technology, dove collabor\u00f2 nuovamente nella ricerca di strumenti ottici elettronici, sistemi interni e per la teoria della forza di gravit\u00e0 fino all'estate del 1967.\nDopo aver acquisito la cittadinanza statunitense, fu selezionato come scienziato-astronauta dalla NASA ad agosto del 1967. Partecip\u00f2 all'addestramento da astronauta, comprendente il pilotaggio di aerei jet dellaU.S. Air Force ed assunse il ruolo di scienziato della missione (uno degli incarichi facenti parte dell'equipaggio di supporto) per la missione dell'Apollo 14. Anche durante l'Apollo 16 fece parte dell'equipaggio di supporto. Lasci\u00f2 il programma verso la fine del programma Apollo a luglio del 1972, in particolare poich\u00e9 non concordava assolutamente con la decisione di costruire e sviluppare il programma per lo Space Shuttle.\nDopo aver lavorato durante i successivi cinque anni nell'ambito della ricerca per la propulsione laser presso il \"Avco Everett Research Laboratory\", si trasfer\u00ec alla ditta Arthur D. Little, Inc. di Cambridge in Massachusetts per poter collaborare con il dott. Peter Glaser, l'inventore del satellite artificiale alimentato dall'energia solare \"solar power satellite (SPS)\". Chapman assunse un ruolo attivo nel programma del dipartimento dell'energia della NASA (NASA/DOE) relativo all'elaborazione di un concetto e la relativa valutazione del SPS, programma chiamato \"Concept Development and Evaluation Program (CDEP)\". Tale impegno inizi\u00f2 verso la fine degli anni settanta fino durante i primi anni ottanta. Terminato tale programma ha contribuito in maniera decisiva alla ricerca e alla formazione di letteratura relativa al guadagno di energia da fonti dello spazio.\nVerso la met\u00e0 degli anni ottanta, il dott. Chapman inizi\u00f2 sempre pi\u00f9 a dedicarsi allo sfruttamento commerciale dei programmi spaziali, collaborando alla fondazione di societ\u00e0 private che sviluppano prodotti e servizi sia per l'uso nello spazio come pure commerciabili su questo pianeta. Fu presidente della L5 Society (ora conosciuta con il nome di National Space Society) durante la campagna contro il Senato americano inteso a ratificare il cosiddetto \"Moon Treaty\", un documento con il quale si concordava di escludere qualsiasi attivit\u00e0 commerciale sulla Luna. La campagna fu coronata da successo e il protocollo d'intesa rimase nei cassetti del Senato americano.\nChapman fu membro di un apposito consiglio di cittadini per la politica spaziale il \"Citizen's Advisory Council on National Space Policy\", cio\u00e8 un organo di consulenza politica nominato per coinvolgere l'opinione dei cittadini americani nelle scelte per una futura politica di programmi e voli nello spazio. Tale organo ha gi\u00e0 pi\u00f9 volte influito su precedenti decisioni di Presidenti degli Stati Uniti d'America. Particolarmente viene sottolineato che fu proprio una dichiarazione di questo organo a convincere il presidente Reagan che poteva essere tecnicamente fattibile intercettare missili intercontinentali in volo. Gli oppositori della cosiddetta Strategic Defense Initiative (SDI) pensarono che si trattase di semplice fantascienza, chiamando il progetto ironicamente \"Star Wars\". In retrospettiva particolarmente da parte di chi fu a favore del progetto viene spesso dichiarato che fu proprio l'SDI il fattore maggiore che costrinse il leader dell'Unione Sovietica Michail Gorba\u010d\u00ebv a riorganizzare completamente l'economia sovietica, che fu il primo passo che caus\u00f2 la fine del comunismo e della guerra fredda.\nNel 1989, Chapman diresse una spedizione finanziata con fondi privati da Citt\u00e0 del Capo verso Enderby Land, in Antartide onde acquisire delle informazioni relative alle risorse minerali ivi presenti (petrolio) prima che con l'entrata in vigore del cosiddetto \"protocollo di Madrid\" (Protocol on Environmental Protection to the Antarctic Treaty) relativo alla zona Antartica dichiarasse tali spedizioni illegali.\nDal 1989 al 1994 fu presidente della \"Echo Canyon Software\" di Boston, la ditta produttrice del primo programma visuale per l'utilizzo di Windows, prima che la Microsoft introducesse il Visual Basic.\nNel 1998 divenne scienziato capo della \"Rotary Rocket\" (di San Mateo in California). Si tratta della ditta costruttrice del \"Roton, un\" riutilizzabile veicolo di lancio per voli umani nello spazio gi\u00e0 testato in primi voli nell'atmosfera terrestre.\nNel 2004 il dott. Chapman present\u00f2 due memorie al 55\u00ba Congresso Astronautico Internazionale svoltosi a Vancouver in Canada. Il primo documento si riferisce allo sviluppo ed al miglioramento del sopradescritto SPS, mentre il secondo con il titolo \"Power from Space and the Hydrogen Economy,\" discute sulle eventuali possibilit\u00e0 derivanti dallo sfruttamento per l'uso economico di vastissimi riserve di metano-idrato sotto i ghiacci dell'Antartide ed in parte sotto la terraferma. Chapman defin\u00ec letteralmente tali riserve talmente vaste da considerarle in grado di coprire tutte le necessit\u00e0 di energia in tutto il mondo per parecchia migliaia di anni (\"all\" world energy needs for many thousands of years).\nChapman fu capo scienziato della Transformational Space Corporation. Grazie ad un contratto con la NASA che ha portato alla societ\u00e0 6 milioni di dollari, la stessa ha sviluppato un piano per la Stazione Spaziale Internazionale (ISS) atto a garantire il supporto della stazione stessa a partire dal 2010, quando gli Space Shuttle furono ritirati da questo incarico, facendo uso esclusivo del supporto organizzato da ditte private."}
{"id": "269742", "revid": "76963", "url": "https://it.wikipedia.org/wiki?curid=269742", "title": "K\u014dji Wakamatsu", "text": "Biografia.\nStudia agraria in un liceo di Tokyo dove poi inizia a lavorare come operaio e fattorino. La sua affiliazione ad una gang della yakuza gli costa la prigione. Esce dal carcere a 23 anni ed entra nell'industria televisiva come assistente alla regia. Esordisce nel cinema con produzioni pulp e di genere Pinku eiga (film softcore).\nAutore di decine di film erotico-pulp dall'inizio degli anni sessanta (il drammatico \"Su su per la seconda volta vergine\"), fondatore, nel 1965, della factory cinematografica \"Wakamatsu Production\", \u00e8 uno degli autori di spicco della scuola pulp-poliziesca giapponese degli anni sessanta-settanta e annovera nella sua filmografia titoli che vanno al di l\u00e0 del genere per penetrare una pi\u00f9 profonda e morbosa riflessione umana (\"Embrione\", 1966).\nNel 1976 ha prodotto il film erotico di Nagisa \u014cshima \"Ecco l'impero dei sensi\". Ha girato oltre cento film.\n\u00c8 morto il 17 ottobre 2012 all'et\u00e0 di 76 anni in un ospedale di Tokyo, dove era stato ricoverato cinque giorni prima dopo essere stato investito da un taxi."}
{"id": "269744", "revid": "2064213", "url": "https://it.wikipedia.org/wiki?curid=269744", "title": "Lista di console", "text": "Questa lista di console \u2013 sebbene non esaustiva \u2013 raccoglie le console per videogiochi (inclusi anche i dispositivi portatili) suddivise per ere o generazioni di appartenenza, i cui vari periodi si suddividono a seconda della contemporaneit\u00e0 e di quale caratteristica definiva quella generazione di console per videogiochi: infatti un'era inizia con la messa in commercio di una console a essa relativa e si conclude con la cessazione della produzione di tutte le sue console.\nPrima era dei videogiochi domestici (1972\u20131984).\nLe console dei primi anni settanta (Pong e Magnavox Odyssey) venivano chiamate non correttamente \u00abanalogiche\u00bb anche se in realt\u00e0 utilizzavano componenti discreti, ma almeno parzialmente digitali.\nAl contrario dalle successive generazioni un elenco completo di console della prima generazione ne comprenderebbe diverse centinaia.\nSesta era: 128-bit (1998\u20132013).\nChiamata comunemente, ma impropriamente \u00abera dei 128-bit\u00bb, in realt\u00e0 i processori utilizzati per questa generazione e le seguenti sono sempre a 32/64 bit."}
{"id": "269748", "revid": "1745361", "url": "https://it.wikipedia.org/wiki?curid=269748", "title": "Sophie Kinsella", "text": "Biografia.\nLaureata nell'interfacolt\u00e0 Politica, Economia e Filosofia presso il New College di Oxford, ha lavorato per breve tempo come giornalista finanziaria per poi dedicarsi alla narrativa. Ha pubblicato con il suo vero nome sette romanzi rosa, apprezzati dalla critica (che li ha paragonati all'opera di Rosamunde Pilcher) ma non molto noti presso il grande pubblico.\nNel 2000 \u00e8 passata al cosiddetto genere \"chick lit\" pubblicando con lo pseudonimo Sophie Kinsella (cognome di sua madre) il suo primo successo internazionale, \"The Secret Dreamworld of a Shopaholic\", il cui titolo nell'edizione in italiano \u00e8 \"I Love Shopping\". Fra il 2000 e il 2010 ha firmato come Kinsella altri nove romanzi, fra cui cinque sequel di \"I love shopping\". Nel 2009 \u00e8 uscito nelle sale cinematografiche il film \"I Love Shopping\", tratto dai primi due libri della omonima saga, con Isla Fisher nel ruolo della protagonista.\nAttualmente vive a Londra insieme al marito Henry Wickham e cinque figli (Freddy, Hugo, Oscar, Rex e Sybella). Sua sorella, Gemma Townley, \u00e8 a sua volta una scrittrice (e musicista) di discreto successo."}
{"id": "269749", "revid": "767487", "url": "https://it.wikipedia.org/wiki?curid=269749", "title": "Umberto Fraccacreta", "text": "Biografia.\nTerzo di sette figli, appartenne ad una delle pi\u00f9 illustri famiglie della citt\u00e0. Studente liceale nella vicina citt\u00e0 di Lucera, si laure\u00f2 in giurisprudenza a Roma, ma la sua vera passione furono le lettere.\nAppassionato di musica, abile pianista, cultore di lettere greche e latine, nonch\u00e9 moderne, francesi, tedesche ed inglesi, era un uomo dagli ampi orizzonti mentali.\nRisiedette per qualche tempo nella capitale, poi torn\u00f2 a San Severo per dedicarsi alla cura delle sue propriet\u00e0 terriere. Si spense a 55 anni.\nOpere.\nLa sua prima raccolta poetica \u00e8 \"Poemetti\" (1929), con la prefazione del suo ex docente liceale Manara Valgimigli. Nei \"Poemetti\" domina la scoperta della terra nativa, della sua Capitanata, vista come un microcosmo fortemente significativo, un lembo di realt\u00e0 nel quale cercare la quiete e le risposte all'angoscia dei giorni, sforzandosi di placare ogni dubbio nell'obbedienza alle leggi immutabili della natura. In questo approdo letterario Fraccacreta portava con s\u00e9 i suoi modelli classicistici, dalla tradizione georgica a Pascoli e d'Annunzio, e romantici, ma anche la sicurezza delle sue scelte, che si rivela sin dal titolo, utilizzato malgrado fosse stato reso celebre dal poeta di San Mauro.\nMolto noto \u00e8 il poemetto \"Il Pane\", celebrazione dell'epopea del lavoro degli uomini, che hanno cambiato il volto del Tavoliere. Del 1931 \u00e8 la silloge \"Elevazione\", nella quale trovano spazio gli estri poetici del Fraccacreta, che polemizza contro i futuristi e riafferma la seriet\u00e0 della sua ispirazione. Nel 1934 \u00e8 la volta dei \"Nuovi poemetti\". La vena pi\u00f9 sentimentale trova un suo momento di felicissima concentrazione nella densa e misteriosa atmosfera di \"Cantoria\", mentre \"La terra\" si ricollega a \"Il Pane\".\nNel 1936 la Cappelli di Bologna pubblica i \"Motivi lirici\", un testo centrale nella produzione di Fraccacreta, bello quanto malinconico, contraddistinto dal senso della labilit\u00e0 della vita umana e dalla vanit\u00e0 dell'amore, il sentimento che domina nelle due composizioni che ne formano l'ossatura, \"Ignota\" e \"Straniera\". Due misteriose figure di donna appaiono e scompaiono nella pagina fraccacretiana, portando gi\u00e0 nel nome il segno della loro diversit\u00e0, della loro transitoriet\u00e0. Nel 1938 il francese Pierre de Mont\u00e9ra, colpito dalla musicalit\u00e0 del volume, trasporter\u00e0 nella sua lingua gran parte del libro, dando alle stampe \"Deux po\u00e8mes d'amour\".\nQuando Fraccacreta pubblicher\u00e0 il suo successivo, breve volume, \"Antea\", siamo nel 1942, in tempo di guerra, e l'ascendenza dannunziana appare evidente, molto pi\u00f9 che nel precedente libro, anche se, in fondo, tra i due personaggi non c'era pressoch\u00e9 nulla in comune. In generale, Fraccacreta \u00e8 un poeta etico, d'Annunzio \u00e8 un esteta, ma il Pugliese viene conquistato dall'amore per la parola creatrice, intesa come evocatrice di stati d'animo suggestivi, di gradevoli e inconsueti scenari. Il mondo del sogno, ora, tanto pi\u00f9 desiderato, di fronte al rumore delle armi, \u00e8 lontano dalla sua terra nativa e predilige le rive di quel lago di Como dove egli amava villeggiare.\nPi\u00f9 denso e composito \u00e8 \"Amore e terra\" (1943), dal titolo molto significativo, che comprende anche composizioni della fine degli anni Trenta. Il negativo del mondo si prende la sua aperta rivincita in \"Vivi e morti\", dove la guerra si accampa in primo piano, ispirando una poesia di commossa meditazione, che si posa su rovine e defunti, senza mai indulgere all'odio o alla faziosit\u00e0, e soprattutto, senza mai rinunciare ad una speranza soffusa di certezze cristiane. Il libro, pubblicato prima nel 1944, poi in edizione aumentata nel 1945, trova il suo messaggio finale nella lirica \"Risorgeremo\". Fraccacreta non \u00e8 tentato n\u00e9 dalle certezze dell'ideologia n\u00e9 da facili illusioni; il suo verso vola in alto e parla di una pace auspicata dagli stessi scomparsi, facendo appello ad un futuro di concordia. Nello stesso 1945 appare la collana di sonetti \"Sotto i tuoi occhi\", dedicata alla memoria della madre, Angiolina Sassi.\nFraccacreta muore mentre era intento a preparare un volume con la Laterza di Bari, che apparir\u00e0 postumo nel 1948, con il titolo di \"Ultimi canti\". Postume appariranno anche le tre traduzioni pascoliane, comprese nel celebre volume di \"Carmina\" pubblicato dalla Mondadori nel 1951. \nDi recente, sono stati editi due suoi racconti, trovati tra le sue carte, \"Le inseparabili\" e \"La signora Giovanna\", preziosi per completare il quadro di un raffinato ed importante intellettuale pugliese, di cui oggi si riprende a parlare sempre pi\u00f9 spesso. Non a caso nel 1997 il suo nome \u00e8 stato incluso nel Dizionario Biografico degli Italiani della Treccani."}
{"id": "269767", "revid": "125697812", "url": "https://it.wikipedia.org/wiki?curid=269767", "title": "Enzo Tortora", "text": "Considerato tra i padri fondatori della televisione in Italia, tra i suoi lavori pi\u00f9 importanti in televisione vi sono la conduzione de \"La Domenica Sportiva\" e l'ideazione e conduzione del fortunato programma \"Portobello\". Il suo nome \u00e8 anche ricordato per un clamoroso caso di malagiustizia di cui fu vittima e che fu poi denominato \"caso Tortora\". Tortora fu accusato, su richiesta dei procuratori Francesco Cedrangolo e Diego Marmo, dal giudice istruttore, il magistrato Giorgio Fontana, di gravi reati, ai quali in seguito risult\u00f2 totalmente estraneo, sulla base di accuse formulate da soggetti provenienti da contesti criminali; il 17 giugno 1983 fu per questo arrestato e imputato di associazione camorristica e traffico di droga.\nDopo sette mesi di reclusione, nel gennaio del 1984, fu liberato, ma il 17 settembre 1985 i due pubblici ministeri del processo, Lucio Di Pietro e Felice di Persia, ottennero la sua condanna a dieci anni di carcere. La sua innocenza fu dimostrata e riconosciuta il 15 settembre 1986, quando venne infine assolto dalla Corte d'appello di Napoli, con sentenza confermata dalla Corte di cassazione nel 1987. Durante questo periodo, Tortora fu eletto europarlamentare per il Partito Radicale, di cui divenne anche presidente. Tortora mor\u00ec nel 1988, un anno dopo la sua definitiva assoluzione.\nBiografia.\nFiglio di Salvatore Tortora e Silvia, entrambi di origine napoletane, collabor\u00f2 giovanissimo con la Compagnia goliardica Mario Baistrocchi, con propri testi e insieme alla sorella Anna, in seguito autrice televisiva. Il 26 dicembre 1953 Tortora si spos\u00f2 a Rapallo con Pasqualina Reillo, dalla quale ebbe Monica. La coppia si separ\u00f2 nel marzo del 1959 e il matrimonio fu dichiarato nullo dalla Sacra Rota. Spos\u00f2 nel 1964 Miranda Fantacci (dalla quale divorzi\u00f2 nel 1972), dalla quale ebbe Silvia (1962-2022) e Gaia (1969), entrambe giornaliste. La sua ultima compagna fu Francesca Scopelliti, poi senatrice.\nGli inizi.\nDiplomatosi presso il liceo classico Cristoforo Colombo di Genova, nel 1947 entr\u00f2 nell'Orchestra di Tot\u00f2 Ruta come percussionista, esibendosi nei \"night club\" di tutta Italia. Dopo aver conseguito la laurea in giurisprudenza presso l'Universit\u00e0 degli Studi di Genova, lavor\u00f2 per alcuni spettacoli con Paolo Villaggio, prima di entrare in Rai a ventitr\u00e9 anni. In quello stesso periodo facevano il loro ingresso Piero Angela e Luigi Marsico (con cui Tortora lavor\u00f2 in radio a Torino) oltre a, come direttore del giornale radio, Vittorio Veltroni. Tre anni dopo gli fu affidato lo spettacolo radiofonico \"Campanile d'oro\".\nLa prima apparizione in video risale al 1956, come valletto di Silvana Pampanini, \"Primo applauso\", di cui divenne poi conduttore. Le sue prime trasmissioni di grande successo, andate in onda seconda met\u00e0 degli anni cinquanta, furono \"Telematch\" e \"Campanile sera\", in cui era spesso inviato esterno. Insieme a Silvio Noto condusse nel 1957 il programma \"Voci e volti della fortuna\", gara musicale abbinata alla Lotteria di Capodanno che negli anni successivi divent\u00f2 appuntamento fisso con i telespettatori con il nome di \"Canzonissima\".\nSul finire degli anni cinquanta fu anche interprete di fotoromanzi per il periodico femminile \"Grand Hotel\".\nNel 1957 e nel 1958 present\u00f2 il Festival della Canzone di Vibo Valentia, nel 1959 il Festival di Sanremo. Nel 1959 prese parte a uno sketch della rubrica pubblicitaria televisiva \"Carosello\" sponsorizzando il dentifricio Durban's.\nNel 1962 fu allontanato dalla Rai per un'imitazione che Alighiero Noschese fece di Amintore Fanfani e che secondo Aldo Grasso Tortora non avrebbe impedito che andasse in onda.\nDopo un triennio passato alla Televisione Svizzera, in cui present\u00f2 il programma \"Terzo grado\", torn\u00f2 alla Rai per condurre in radio \"Il gambero\".\nIl 19 dicembre 1964, a Fiesole, si un\u00ec in matrimonio a Miranda Fantacci, un'insegnante ventisettenne incontrata 3 anni prima a Firenze. Nacquero Silvia, nel 1962, e nel 1969 Gaia (in seguito giornalista e conduttrice del TG LA7).\n\"La Domenica Sportiva\".\nDal febbraio 1965 e fino al 1969 condusse \"La Domenica Sportiva\", trasformandone radicalmente il \"format\" in collaborazione col regista Gianni Serra, anche attraverso l'introduzione degli ospiti, per la prima volta presenti in studio; secondo Grasso, ne ricav\u00f2 \"un brillante programma d'intrattenimento\". Nel maggio dello stesso 1965 tenne a battesimo la prima edizione di \"Giochi senza frontiere\", di cui fu il primo presentatore italiano.\nCon Mike Bongiorno, Corrado e Pippo Baudo divenne uno dei presentatori televisivi pi\u00f9 noti di quegli anni. I quattro apparvero insieme in televisione una sola volta, in \"Sabato sera\" del 1967, in un siparietto in cui Mina li invitava a cantare e ballare con lei.\nIl secondo allontanamento dalla Rai.\nA fine 1969 Tortora era all'apice della popolarit\u00e0: oltre a \"La Domenica Sportiva\", conduceva in contemporanea il gioco a premi \"Bada come parli!\" alla televisione e il quiz alla rovescia \"Il gambero\" alla radio. Improvvisamente fu licenziato in tronco dalla Rai a causa della pubblicazione di un'intervista sul settimanale \"Oggi\" in cui definiva la Rai come \u00abun jet colossale pilotato da un gruppo di boy scout che si divertono a giocare con i comandi\u00bb. \nInizi\u00f2 cos\u00ec a lavorare per alcune emittenti private e, come giornalista, per \"La Nazione\" e \"Il Nuovo Quotidiano\". Fu nominato vicepresidente della TV via cavo italiana, Telebiella, e partecip\u00f2 alla fondazione di Telealtomilanese, per la quale fu l'ideatore e il conduttore della trasmissione \"Il Pomofiore\" e di \"Aria di mezzanotte\". Lavor\u00f2 pure per la TSI, la Televisione svizzera di lingua italiana, dove condusse programmi come \"Si rilassi\" e \"La domenica sportiva\".\nCome giornalista de \"La Nazione\" e de \"Il Resto del Carlino\", segu\u00ec da cronista le fasi del processo a Lotta Continua e divenne amico del commissario Luigi Calabresi, di cui fu l'unico a prendere le difese nei suoi articoli in contrasto con ampi settori del mondo intellettuale che conducevano una campagna contro il poliziotto (sfociata in una famosa lettera aperta avente 800 firme pubblicata a margine di un articolo di Camilla Cederna); Tortora, secondo il suo collega e amico Luciano Garibaldi, fu per questo pestato da alcuni estremisti.\nTortora ebbe in quegli anni un ruolo anche in un altro fatto di cronaca: sempre il Garibaldi riferisce che, durante il sequestro del giudice Mario Sossi, essendo stata silenziata la notizia dalla televisione e dai principali organi di stampa, il presentatore ottenne dalla televisione svizzera (vista anche dall'Italia) l'invio di una \"troupe\" che realizz\u00f2 un'intervista alla moglie del rapito, riportando attenzione sul caso.\nNegli anni Settanta scrisse anche sul giornale anticomunista \"Resistenza Democratica\", fondato da Edgardo Sogno, a proposito del \"dittatore-attore Fidel Castro\".\nIl ritorno e \"Portobello\".\nCon la riforma della Rai del 1976 e la nascita delle reti concorrenti, a differente impronta politica, diversi personaggi vi fecero ritorno dopo anni di assenza. Tra questi, sulla socialista Rete 2, Dario Fo ed Enzo Tortora, voluto secondo Grasso dal suo direttore Massimo Fichera.\nNella primavera del 1977 il presentatore assunse la conduzione di \"Portobello\". La trasmissione, inizialmente prevista in seconda serata e successivamente spostata in prima dato il gradimento, batt\u00e9 ogni record di \"share\" realizzato fino a quel momento, sino alla soglia dei 26 milioni di spettatori, circa il 47% dell'intera popolazione italiana. Ispirata nel nome al celebre mercatino londinese, fu poi considerata la madre della televisione degli anni novanta; in essa si potevano gi\u00e0 intravedere alcune idee poi protagoniste dei successivi \"format\" tv come \"Stranamore\", \"Carr\u00e0mba che sorpresa\", \"I cervelloni\", \"Chi l'ha visto?\" e della \"tv-verit\u00e0\". Il 3 novembre del 1977 Tortora tenne a battesimo l'emittente Antennatre Lombardia, di Legnano, di cui fu cofondatore insieme all'amico Renzo Villa.\nL'attivit\u00e0 di Tortora in Rai prosegu\u00ec fino al 1983, con \"Portobello\" e \"L'altra campana\" (1980), e su Antenna 3 Lombardia; nel 1982 lavor\u00f2 anche a Rete 4 (allora di propriet\u00e0 del Gruppo Mondadori e non ancora appartenente alla Fininvest di Silvio Berlusconi) di cui fu direttore artistico e in cui condusse il rotocalco \"Cipria\". Sempre per l'emittente mondadoriana present\u00f2, assieme a Pippo Baudo, anche alcune puntate della rubrica \"Italia parla\".\nIl \"caso Tortora\".\nLe accuse e l'arresto.\nAlle 4 di notte del Enzo Tortora fu tratto in arresto dai Carabinieri e gli fu notificata l'accusa di traffico di stupefacenti e associazione di stampo camorristico.\nLe accuse si basavano sulle dichiarazioni dei pregiudicati Giovanni Pandico, Giovanni Melluso (soprannominato \"Gianni il bello\") e Pasquale Barra, legato a Raffaele Cutolo; inoltre, altri 8 imputati nel processo alla cosiddetta Nuova Camorra Organizzata, tra cui Michelangelo D'Agostino, pluriomicida detto \"Killer dei cento giorni\", accusarono Tortora. A queste accuse si aggiunsero quelle, rivelatesi anch'esse in seguito false, del pittore Giuseppe Margutti, gi\u00e0 pregiudicato per truffa e calunnia, e di sua moglie Rosalba Castellini, i quali dichiararono di aver visto Tortora spacciare droga negli studi di Antenna 3; si contarono cos\u00ec tredici false testimonianze e, in totale, i pentiti che accusarono Tortora assommarono a 19.\nGli elementi \"oggettivi\", di fatto, si fondavano unicamente su un'agendina trovata nell'abitazione di un camorrista, Giuseppe Puca detto O'Giappone, recante scritto a penna un nome che appariva essere, inizialmente, quello di \"Tortora\", con a fianco un numero di telefono; il nome, ad esito di una perizia calligrafica, risult\u00f2 non essere quello del presentatore, bens\u00ec quello di un tale \"Tortona\". Nemmeno il recapito telefonico risult\u00f2 appartenere al presentatore.\nSi stabil\u00ec, per giunta, che l'unico contatto avuto da Tortora con Giovanni Pandico fu a motivo di alcuni centrini provenienti dal carcere in cui era detenuto lo stesso Pandico, centrini che erano stati indirizzati al presentatore perch\u00e9 venissero venduti all'asta del programma \"Portobello\". La redazione di \"Portobello\", oberata di materiale inviatole da tutta Italia, aveva smarrito i centrini ed Enzo Tortora scrisse una lettera di scuse a Pandico. La vicenda si era poi conclusa, o cos\u00ec pareva, con un assegno di rimborso del valore di 800.000 lire. Pandico, schizofrenico e paranoico, matur\u00f2 sentimenti di vendetta verso Tortora, e inizi\u00f2 a scrivergli delle lettere che pian piano assunsero carattere intimidatorio a scopo di estorsione.\nNella sua autobiografia, relativamente al suo periodo carcerario, raccont\u00f2 di un suo sogno in cui, assieme ai suoi compagni di cella, diviene ladro di appartamenti.\nIn un'intervista pubblicata sul settimanale \"L'Espresso\" il 25 maggio 2010, l'ex collaboratore di giustizia Gianni Melluso, uscito dal carcere nel 2009, chiese ufficialmente perdono ai familiari di Enzo Tortora per le dichiarazioni rese ai magistrati all'epoca dei fatti e reiterate nel 1992, sostenendo che il suo agire fosse stato condizionato dalla brama di vendetta dei due \"boss\" Barra e Pandico e ammettendo la falsit\u00e0 delle accuse.\nL'indagine.\nL'indagine nella quale fu coinvolto il presentatore era in realt\u00e0 il frutto di una maxi-inchiesta che si concluse con una retata nella quale, compreso quello di Tortora, furono 856 gli arresti eseguiti contemporaneamente in 33 province italiane fra Bolzano e Palermo, oltre che in Sardegna.\nFra gli altri destinatari pi\u00f9 o meno noti degli ordini di arresto, dal presidente dell'Avellino calcio Antonio Sibilia, ai terroristi di opposte fazioni Pierluigi Concutelli e Sante Notarnicola, dal bandito Renato Vallanzasca a politici meridionali come il sindaco di Sant'Antonio Abate Giuseppe D'Antuono e l'assessore della Provincia di Napoli Salvatore La Marca, sino alla cantante nota in arte come Alba Miglioretti. 337 degli 856 ordini di arresto colpirono soggetti gi\u00e0 detenuti e l'operazione occup\u00f2 in tutto circa 10.000 fra carabinieri e agenti di polizia, parte dei quali impiegati nell'occupazione militare del paese di Ottaviano, centro degli interessi di Raffaele Cutolo, capo della branca di camorra perseguita dall'operazione (Nuova Camorra Organizzata). La moglie di Cutolo, Immacolata Jacone, sposata qualche settimana prima nel carcere dell'Asinara ove il \"boss\" era detenuto, sfugg\u00ec alla cattura e rimase latitante.\nIl Procuratore Capo di Napoli, Francesco Cedrangolo, insieme agli investigatori, comunic\u00f2 che le indagini avevano richiesto la redazione di un rapporto di 3.800 pagine, che la stampa rifer\u00ec fu subito ribattezzato \"la Treccani della camorra\"; fiorirono immediatamente numerose indiscrezioni circa il contenuto delle rivelazioni del Barra e del Pandico, anche a proposito del caso del sequestro di Ciro Cirillo, e fu subito diffusa la notizia che il Barra aveva accusato Tortora di spacciare droga nel mondo dello spettacolo a \"tranche\" da 80 milioni di lire l'una. Cedrangolo, alla domanda diretta sulla certezza che Barra avesse detto la verit\u00e0 e che le sue accuse avessero tutte fondamento, rispose: \u00abNon abbiamo l'abitudine di emettere ordini di cattura senza motivo\u00bb e \u00abTutte le affermazioni raccolte sono state sottoposte in questi mesi a controlli accurati\u00bb.\nL'impatto sui \"media\".\nCome ricorda lo storico della televisione Aldo Grasso, \"le reti Rai mandarono in onda ininterrottamente e senza piet\u00e0 le immagini del conduttore ammanettato\".\nTortora fu attaccato anche nell'ambiente giornalistico, furono pubblicate storie false per falsi \"scoop\", ne fu posta sotto attacco l'immagine umana e professionale.\nL'arresto era stato preceduto da una fuga di notizie e nel pomeriggio precedente diversi giornalisti avevano contattato un ignaro Tortora per chiedergli del suo coinvolgimento; fra questi Guglielmo Zucconi, allora direttore de \"Il Giorno\" ed ex parlamentare della Democrazia Cristiana, il quale fece telefonare un suo redattore, cui Tortora rispose ironicamente \u00abS\u00ec, dica al suo direttore di metterci pure Tognazzi e Vianello, e il cast \u00e8 fatto!\u00bb. Zucconi, in un successivo editoriale che quel redattore afferma fosse seguito a uno specifico contatto con Virginio Rognoni (allora ministro dell'interno), concluse che \u00abL'arresto di Tortora e contemporaneamente di altri presunti 855 camorristi prova che non \u00e8 vero che in questo paese non cambia nulla, non \u00e8 vero che le leggi o sono sbagliate o se sono giuste non vengono applicate, non \u00e8 vero che esistono gli intoccabili\u00bb.\nLa giornalista Camilla Cederna, che nel 1969 aveva difeso con decisione l'anarchico Pietro Valpreda ingiustamente accusato per la strage di Piazza Fontana, si pronunci\u00f2 per la colpevolezza: \u00abMi pare che ci siano gli elementi per trovarlo colpevole: non si va ad ammanettare uno nel cuore della notte se non ci sono delle buone ragioni. Il personaggio non mi \u00e8 mai piaciuto.\u00bb\nQualche dubbio dopo l'arresto fu subito espresso da grandi firme della carta stampata come Enzo Biagi, Giorgio Bocca e Indro Montanelli, anche se poi lo difesero tutti e tre. Biagi, anzi, una volta formalizzata l'accusa, fu il primo giornalista a spendersi pubblicamente per Tortora con una lettera aperta al presidente della Repubblica Sandro Pertini, pubblicata il successivo 4 agosto 1983 sul quotidiano \"La Repubblica\", che principiava cos\u00ec:\nIn quella lettera, che ebbe una certa eco, Biagi entr\u00f2 a pie' pari nella materia, sottolineando che dopo la maxioperazione gi\u00e0 200 dei 350 arrestati erano tornati in libert\u00e0, che D'Antuono era stato liberato per assenza di indizi a suo carico, che i legali di Tortora non avevano potuto leggere neanche i verbali dell'interrogatorio del loro assistito mentre le deposizioni dei due accusatori erano state pubblicate da alcuni periodici; e segnal\u00f2 che grazie a queste fughe di notizie la stampa poteva cos\u00ec diffondere le \"notizie\" sull'iniziazione camorristica del presentatore mediante taglio della vena, della mancata consegna ai \"boss\" di un incasso da spaccio per 80 milioni, del riciclaggio di denaro sporco, dell'amicizia fra Tortora e il criminale Francis Turatello (da poco ucciso proprio dal Barra), tutto ci\u00f2 mentre la madre di Turatello smentiva ed era a disposizione il braccio destro privo di segni. Ma ci sarebbe stata una testimone, una \"contessa\", guarda caso morta. E per la vicenda dei centrini, del carteggio dell'ufficio legale della Rai non si teneva alcun conto: \u00abConta, invece, la parola di due assassini\u00bb. O contava quello che, dovendolo uccidere per lo sgarro, si sarebbe segnato sulla sua agenda il nome di Tortora, \u00abche \u00e8 come se Oswald avesse segnato sul calendario: \"Mercoled\u00ec, sparare a Kennedy\"\u00bb.\nTre giorni dopo, sullo stesso quotidiano, fu pubblicato un articolo di Stefano Rodot\u00e0, intitolato \"Ai garantisti dell'ultima ora\", in cui il politico si associ\u00f2 alla richiesta di pronto chiarimento della vicenda di Tortora, ma si rivolse \u00abagli illustri firmatari di quella richiesta (3), molti dei quali appaiono come tardivi, ma benvenuti neofiti nella schiera (ahim\u00e8 sempre esigua!) di coloro i quali hanno a cuore le sorti delle libert\u00e0 in questo paese\u00bb: il garantismo da poco fiorito era s\u00ec pienamente condiviso da Rodot\u00e0, ma questi ne sottolineava come in tante altre occasioni precedenti non avesse avuto mai modo di svilupparsi con \u00abconsensi tanto larghi e \"qualificati\"\u00bb, prima che ad essere coinvolto fosse un personaggio noto e popolare: \u00abbisogna muoversi in tutti i casi, ci piacciano o no gli arrestati, e non solo per gli amici, i vicini di casa, i sodali di corporazione\u00bb.\nTortora fu difeso, oltre che dai radicali, da Pippo Baudo, Piero Angela, Leonardo Sciascia e Massimo Fini. Piero Angela, con Giacomo Aschero, promosse una raccolta di firme pro-Tortora sul quotidiano \"la Repubblica\", firmata da Eduardo De Filippo, Enzo Biagi, Giorgio Bocca, Lino Jannuzzi e Rossana Rossanda.\nLa condanna.\nIl 17 gennaio 1984 vennero concessi gli arresti domiciliari e il giorno seguente Tortora, dopo 271 giorni di carcerazione, pot\u00e9 lasciare il carcere di Bergamo, dove era rinchiuso dal 14 agosto, per la sua casa a Milano.\nIl 7 maggio 1984 Enzo Tortora accett\u00f2 di candidarsi eurodeputato nelle liste del Partito Radicale, che ne sostenne le battaglie giudiziarie, e il 17 giugno, a un anno esatto dal suo arresto, fu eletto al Parlamento europeo. Raccolse in totale 414.514 preferenze, risultando eletto in due circoscrizioni. In precedenza, alle elezioni politiche italiane del 1983, Tortora nel carcere di Regina Coeli aveva votato per Paolo Battistuzzi del Partito Liberale Italiano.\nIl 20 luglio 1984 Tortora torn\u00f2 libero e si rec\u00f2 subito al carcere di Bergamo a salutare il personale. Tre giorni dopo era a Strasburgo.\nIl 17 settembre 1985 fu condannato a dieci anni di carcere, principalmente per le accuse di altri pentiti.\nIl 26 aprile 1985, il procuratore Diego Marmo, parlando di Tortora in aula lo defin\u00ec \u00abcinico mercante di morte\u00bb. Il legale del giornalista chiese di moderare i termini, ottenendo come risposta: \u00abIl suo cliente \u00e8 diventato deputato con i voti della camorra!\u00bb, al che Tortora si alz\u00f2 in piedi dicendo: \u00ab\u00c8 un'indecenza!\u00bb, e il pm chiese di procedere per oltraggio alla corte. Il 9 dicembre l'europarlamento respinse la richiesta di autorizzazione con il seguente comunicato: \nIl 13 dicembre 1985 si dimise da europarlamentare e, rinunciando all'immunit\u00e0 parlamentare, dal 29 dicembre fu messo agli arresti domiciliari.\nIl 15 settembre 1986 Enzo Tortora fu assolto con formula piena dalla Corte d'appello di Napoli e i giudici smontarono in tre parti le accuse rivoltegli dai camorristi, per i quali inizi\u00f2 un processo per calunnia: secondo i giudici, infatti, gli accusatori del presentatore - quelli legati a clan camorristici - avevano dichiarato il falso allo scopo di ottenere una riduzione della loro pena. Altri, invece, non legati all'ambiente carcerario, avevano il fine di trarre pubblicit\u00e0 dalla vicenda: era, questo, il caso del pittore Giuseppe Margutti, il quale mirava ad acquisire notoriet\u00e0 per vendere i propri quadri.\nL'assoluzione e il ritorno in TV.\nDopo sette mesi di carcere e arresti domiciliari, Tortora fu assolto dalla Corte d'appello di Napoli.\nCos\u00ec, in una intervista concessa al programma \"La Storia siamo noi\", in una puntata dedicata specificamente al \"caso Tortora\", il giudice Michele Morello raccont\u00f2 il suo lavoro d'indagine che avrebbe poi portato all'assoluzione del popolare conduttore televisivo:\nTortora torn\u00f2 in televisione il 20 febbraio del 1987, ricominciando il suo \"Portobello\". Il ritorno in video fu toccante, il pubblico in studio lo accolse con una lunga \"standing ovation\". Tortora con evidente commozione pronunci\u00f2 un breve discorso di cui fu noto il suo incipit:\nTortora fu assolto definitivamente dalla Corte di cassazione il 13 giugno 1987, a quattro anni dal suo arresto.\nUna trasmissione di Giuliano Ferrara, \"Il testimone\" del 1988, document\u00f2 per la prima volta la vicenda giudiziaria di Tortora, chiarendo l'infondatezza degli indizi che indussero gli inquirenti al suo arresto. \nTortora tenne in questa trasmissione il suo ultimo intervento pubblico, in collegamento telefonico dal letto d'ospedale dove era ricoverato. Alessandro Criscuolo, presidente dell'Associazione Nazionale Magistrati, sosteneva che il caso Tortora era nato da un sistema processuale figlio di \"tempi bui e autoritari\", dal vecchio rito inquisitorio sbilanciato sull'accusa, e che l'imminente introduzione del nuovo codice avrebbe reso impossibile una cosa del genere. Tortora per\u00f2 gli rispose: \u00abIo credo che voi siate impegnati in una difesa corporativa. Volevate difendere la vostra cattiva fede\u00bb. I P.M. Lucio Di Pietro e Felice Di Persia, insieme al giudice istruttore Giorgio Fontana, querelarono per diffamazione Giuliano Ferrara, il quale poi fu assolto \"perch\u00e9 il fatto non costituisce reato\".\nEffetti legali e connessi.\nIl \"caso Tortora\" dette la spinta propulsiva al referendum del 1987 sulla responsabilit\u00e0 civile dei magistrati: l'80,2% dei votanti si espresse per l'abrogazione \"degli articoli 55, 56 e 74 del codice di procedura civile\", che escludevano la responsabilit\u00e0. Poco tempo dopo, il Parlamento approv\u00f2 la Legge 13 aprile 1988 n. 117 sul \"Risarcimento dei danni cagionati nell'esercizio delle funzioni giudiziarie e responsabilit\u00e0 civile dei magistrati\", nota come \u00ablegge Vassalli\u00bb (votata da PCI, PSI, DC), il cui disposto faceva ricadere la responsabilit\u00e0 di eventuali errori non sul magistrato, ma sullo Stato, che successivamente poteva rivalersi, in ragione di un terzo di annualit\u00e0 dello stipendio, sullo stesso. La legge Vassalli conteneva anche il divieto di applicazione retroattiva. Nello stesso aprile 1988 Tortora ag\u00ec dunque per il risarcimento, nella singolare condizione legale per cui, mentre non era ancora in vigore la legge Vassalli, il referendum aveva abrogato le norme previgenti, pertanto pot\u00e9 fare causa ai magistrati come se fossero stati normali cittadini, senza il filtro di valutazione della fondatezza delle pretese che normalmente avrebbe operato a tutela dei magistrati. La causa civile si apr\u00ec nel successivo mese di giugno, un mese dopo l'intervenuta morte del presentatore, vertendo su ipotesi di \"inescusabili negligenze e a volont\u00e0 consapevole di compiere gravi omissioni\", \"indebite sollecitazioni nei riguardi di pentiti\" e \"occultamento e inquinamento di elementi di prova\"; solo quattro dei sei magistrati citati si costituirono in giudizio, richiedendo la trasmissione degli atti alla Procura di Roma per la denuncia dei legali degli eredi di Tortora (gli avvocati Giandomenico Caiazza e Vincenzo Zeno Zencovich) per il reato di calunnia. Ma il Tribunale di Roma rinvi\u00f2 il caso alla Corte costituzionale, la quale sentenzi\u00f2 che l'articolo della legge Vassalli riguardante l'irretroattivit\u00e0 era incostituzionale nella parte in cui, facendo mancare il filtro dell'ammissibilit\u00e0, violava il principio dell'indipendenza e dell'autonomia della magistratura.\nNessuna azione penale o indagine di approfondimento fu mai avviata, n\u00e9 alcun procedimento disciplinare fu mai promosso davanti al Consiglio Superiore della Magistratura a carico dei pubblici ministeri napoletani, che proseguirono le proprie carriere senza ricevere censure per il loro operato nel caso Tortora. Il vecchio accusatore Gianni Melluso nel 1992 ebbe a ribadire le sue false accuse ma, querelato dalla figlia del presentatore, il GIP Clementina Forleo non ne dispose il rinvio a giudizio con la seguente argomentazione: l'assoluzione di Tortora rappresenta \"soltanto la verit\u00e0 processuale e non anche la verit\u00e0 reale\". In seguito Melluso ammetter\u00e0 nel 2010 di essersi inventato tutto e che Tortora era estraneo a ogni crimine.\nNel 2014 Diego Marmo chiese scusa alla famiglia di Tortora, pur continuando a ritenere corretta la sua condotta dell'indagine.\nLucio Di Pietro, dopo ripetuti rifiuti di interviste, compose un racconto professionale della vicenda, in cui ribadiva \"l'onest\u00e0 e la limpidezza professionale del nostro lavoro\" e che \"con gli elementi a nostra disposizione, non potevamo fare altrimenti\". L'arresto, afferm\u00f2, era obbligatorio, non esistevano i domiciliari, e \"c'erano, in quel momento, altri elementi d'accusa. Vanno sempre rispettati sentenze e processi. Da pm, ho solo fatto il mio lavoro in onest\u00e0 e buona fede\".\nAttivit\u00e0 politica.\nMentre era ai domiciliari, nel marzo del 1984 Tortora fu candidato nelle liste del Partito Radicale, e il 14 giugno fu eletto deputato al Parlamento europeo, insieme a Pannella e alla Bonino, con oltre mezzo milione di preferenze.\nI Radicali ne avevano sostenuto le battaglie giudiziarie, prima in segno di garantismo e poi perch\u00e9 la sua affermazione di innocenza e completa estraneit\u00e0 aveva profondamente convinto il movimento di Marco Pannella. Enzo Tortora ottenne il decreto di scarcerazione e lasci\u00f2 cos\u00ec gli arresti domiciliari. La procura di Napoli chiese subito al Parlamento europeo l'autorizzazione sia al processo sia all'arresto. Nonostante che l'elezione garantisse a Tortora l'immunit\u00e0 parlamentare, fu lui stesso a chiedere l'autorizzazione a procedere nei suoi confronti, che venne concessa, mentre fu invece negata da Strasburgo l'autorizzazione all'arresto.\nIl 24 luglio Tortora s'insedi\u00f2 al Parlamento europeo e fece parte della \"Commissione giuridica e dei diritti dei cittadini\".\nOltre a portare l'attenzione sul suo caso di malagiustizia, Tortora ebbe anche una consistente attivit\u00e0 come eurodeputato nelle file del Partito Radicale: visit\u00f2 decine di carceri, si occup\u00f2 di diritti umani e civili nell'apposita commissione parlamentare, e dell'organizzazione del referendum sulla responsabilit\u00e0 civile dei magistrati.\nSi occup\u00f2 altres\u00ec del caso di Toni Negri, docente di filosofia, appartenente all'area dell'Autonomia Operaia e al gruppo di Potere Operaio (sinistra extraparlamentare), arrestato nel 1979 in seguito alle leggi speciali antiterrorismo, poich\u00e9 ritenuto collaboratore e ideologo delle Brigate Rosse. Negri fu eletto deputato nel 1983 con i radicali nell'ambito della campagna per la giustizia giusta come Tortora, ma a differenza sua, fugg\u00ec in Francia, approfittando dell'immunit\u00e0 parlamentare e della cosiddetta dottrina Mitterrand anzich\u00e9 portare avanti la battaglia per la giustizia assieme al PR, dopo la sua condanna a 12 anni per associazione sovversiva e banda armata: sia Tortora, sia Marco Pannella e il segretario radicale Giovanni Negri lo criticarono aspramente.\nIl 3 novembre 1985 Tortora fu eletto presidente del partito dal XXXI congresso radicale. Il 13 dicembre 1985 si dimise da europarlamentare e il 29 dicembre si consegn\u00f2 a Milano alle forze dell'ordine.\nIn qualit\u00e0 di presidente del partito, sebbene agli arresti domiciliari a Milano, il 1\u00ba luglio 1986 fece parte della delegazione del partito che incontr\u00f2 al Quirinale il presidente Cossiga, durante la crisi del governo Craxi I .\nLa morte.\nConclusa in anticipo, causa malattia, la conduzione del suo ultimo programma televisivo intitolato \"Giallo,\" andato in onda nell'autunno 1987 su Rai 2, Enzo Tortora mor\u00ec a 59 anni la mattina del 18 maggio 1988 nella sua casa di Milano, stroncato da un tumore polmonare. I funerali - cui parteciparono amici e colleghi tra i quali Marco Pannella, Enzo Biagi, Piero Angela - si tennero presso la basilica di Sant'Ambrogio a Milano.\nDopo la cremazione, le ceneri di Enzo Tortora riposano al cimitero monumentale di Milano, presso la Nicchia D dell'Edicola F di Levante Superiore, zona ospitante cellette con ceneri o resti esumati di \"cittadini noti e benemeriti\". Tra le sue disposizioni testamentarie vi fu quella di porre le sue ceneri in una cassettina assieme a una copia del libro di Alessandro Manzoni \"Storia della colonna infame\" nell'edizione con prefazione di Leonardo Sciascia, testo che tratta di uno dei primi casi documentati di giustizia sbagliata in Italia. La cassettina, in legno, non \u00e8 per\u00f2 tumulata in una delle cellette, bens\u00ec nella parte centrale in vetro di una particolare \"colonna spezzata\" marmorea, riportante inciso sulla sua parte inferiore un epitaffio opera di Sciascia stesso: \u00abChe non sia un'illusione\u00bb; la parte superiore della colonna termina invece con un capitello corinzio.\nOnorificenze.\nCommendatore Ordine al Merito della Repubblica Italiana \nData del conferimento: 02/06/1982 su proposta della Presidenza del Consiglio dei Ministri"}
{"id": "269768", "revid": "339392", "url": "https://it.wikipedia.org/wiki?curid=269768", "title": "U212", "text": ""}
{"id": "269771", "revid": "104485", "url": "https://it.wikipedia.org/wiki?curid=269771", "title": "Il romanzo sperimentale", "text": "Il romanzo sperimentale (\"Le Roman exp\u00e9rimental\") \u00e8 un saggio che raccoglie gli scritti teorici di \u00c9mile Zola pubblicato nel 1880 e viene considerato l'unico Manifesto del Naturalismo.\nLe teorie letterarie sullo sperimentalismo in esso esposte non vennero per\u00f2 accettate dai giornali francesi che ignorarono la battaglia letteraria dello scrittore e la prima edizione dell'opera usc\u00ec su una rivista di San Pietroburgo, in traduzione russa, per vedere la luce in Francia solamente nel 1880 quando l'autore era ormai diventato famoso.\nI principi della poetica naturalista.\nIn esso lo scrittore, considerato il padre del naturalismo francese, delinea i principi della poetica naturalista: qui egli afferma che \"il romanziere come lo scienziato deve essere insieme osservatore e sperimentatore, considera l'arte come una riproduzione oggettiva del reale governata dalle leggi della natura, rivendica l'impegno morale dello scrittore che, mettendo in luce le cause dei fenomeni sociali deve indurre la societ\u00e0 stessa a intervenire per modificarli e migliorarli\". \nIl rapporto dialettico tra arte e scienza.\n\"Il romanzo sperimentale\" rispecchia pienamente i concetti espressi in campo scientifico nel XIX secolo perch\u00e9 esso offre uno strumento utile per comprendere le cose e gli uomini oltre che a risolvere problemi. Zola afferma infatti che tra arte e scienza vi deve essere un rapporto dialettico in modo che la letteratura possa apprendere dalla scienza il suo metodo: quello sperimentale.\nLo stile impersonale.\nL'autore sostiene che se il metodo sperimentale viene applicato all'arte si possono evitare inutili lirismi a favore di uno stile che, essendo impersonale, sottopone il sentimento dell'artista alla verifica della verit\u00e0 e sar\u00e0 intessuto di logica e di chiarezza. Nella narrazione lo scrittore \"esperimenta\" il determinismo dei fenomeni studiati, attraverso la concatenazione dei fatti che coinvolgono i personaggi. Cos\u00ec l'autore si esprime nel suo saggio: \"Non abbiamo esaurito il nostro compito quando abbiamo descritto la collera, l'avarizia, l'amore; l'intera natura e l'uomo ci appartengono, non solo nei fenomeni, ma nelle cause di quei fenomeni\".\nL'appoggio alla nuova concezione di romanzo (Taine e Verga).\nQuesta nuova concezione di romanzo venne appoggiata dal filosofo Hippolyte Taine che determin\u00f2, tramite degli studi sulla societ\u00e0, tre fattori fondamentali influenti sulla condizione dell'uomo: la razza, il tempo storico e la condizione sociale.\nAnche Verga si avvicin\u00f2 al romanzo sperimentale e guard\u00f2 con molto interesse l'opera di Charles Darwin \"L'origine delle specie\". Come Darwin in questo trattato scientifico descrive la prevalenza del pi\u00f9 forte sul pi\u00f9 debole in natura, cos\u00ec Verga racconta storie di popolo subalterno ad un potente quasi a rafforzare la teoria dimostrata dallo scienziato.\nIl compito dello scrittore.\nCompito dello scrittore \u00e8 quindi di indagare il funzionamento dei comportamenti dell'uomo, in particolare quelli passionali, scoprendone le cause in rapporto alle condizioni individuali o ambientali."}
{"id": "269776", "revid": "287204", "url": "https://it.wikipedia.org/wiki?curid=269776", "title": "Charles-Marie Widor", "text": "Biografia.\nStudi\u00f2 musica nella sua citt\u00e0 natale, grazie agli insegnamenti di suo padre, organista. Svolse ulteriori studi a Bruxelles: studi\u00f2 organo presso uno dei pi\u00f9 rinomati organisti del suo tempo, Jacques-Nicolas Lemmens. Suo insegnante di composizione fu invece Fran\u00e7ois-Joseph F\u00e9tis.\nNel gennaio del 1870 fu nominato organista del grande organo Cavaill\u00e9-Coll della chiesa parrocchiale di Saint Sulpice, un impegno che svolger\u00e0 per ben 64 anni. Nel 1890 subentr\u00f2 come professore d'organo al Conservatorio di Parigi al posto di C\u00e9sar Franck e vi divenne in seguito docente di composizione.\nTra i suoi studenti, spiccano Louis Vierne, Arthur Honegger, Charles Tournemire, Darius Milhaud, Marcel Dupr\u00e9 ed Albert Schweitzer. Widor \u00e8 ritenuto uno dei fondatori della scuola organistica francese.\nOpere.\nTra le sue composizioni ci sono innumerevoli opere organistiche, tra cui dieci sinfonie per organo, delle quali la quinta \u00e8 la pi\u00f9 conosciuta. Scrisse inoltre messe, opere liriche, balletti, musica vocale, musica da camera e orchestrale. \nNel 1880 avviene la prima assoluta del balletto \"La Korrigane\" con Louis M\u00e9rante al Palais Garnier di Parigi dove nel 1896 arriva alla centesima recita.\nDi questa produzione oggigiorno soltanto le sue opere per organo sono eseguite con continuit\u00e0.\nWidor si impegn\u00f2 anche nel giornalismo, inizialmente con lo pseudonimo \"Aul\u00e9t\u00e8s\" come critico di musica nella rivista \"Estaffette\"; dal 1891 poi come editore della rivista \"Le Piano Soleil\".\nUn'esclamazione di Widor tramandata da Albert Schweitzer mostra bene la sua attitudine per lo strumento: \"Suonare l'organo significa manifestare una volont\u00e0 ricca dello sguardo d'eternit\u00e0\"."}
{"id": "269777", "revid": "125864569", "url": "https://it.wikipedia.org/wiki?curid=269777", "title": "Austenite", "text": "L'austenite \u00e8 una soluzione solida primaria di tipo interstiziale di carbonio nel ferro \u03b3 (il quale presenta un reticolo cubico a facce centrate o \"CFC\").\nL'austenite \u00e8 generalmente stabile soltanto alle temperature comprese tra 723 \u00b0C e 1495\u00a0\u00b0C (punto di fusione con un tenore di carbonio dello 0,19%), presenta caratteristiche anti-magnetiche e pu\u00f2 contenere al massimo il 2,06% di carbonio alla temperatura di 1146\u00a0\u00b0C.\nA seconda della modalit\u00e0 di raffreddamento, l'austenite si trasforma in perlite, bainite o martensite.\nQuesta trasformazione ha un'importanza chiave nella tempra dell'acciaio.\nLa presenza di altri metalli nella lega ferro-carbonio (detti \"elementi gammageni\") in soluzione solida, modifica la temperatura minima per ottenere l'austenite. Il molibdeno, il cromo e il silicio tendono a innalzare la temperatura minima, mentre il manganese e il nichel tendono ad abbassarla.\nNel caso di alcuni acciai inossidabili, detti \"acciai inossidabili austenitici\", l'austenite \u00e8 stabile anche a temperatura ambiente. Questi stessi acciai tendono a risultare anti-magnetici.\nAustenite residua.\nSi consideri dell'austenite con una concentrazione di elementi chimici tali da portare l'intervallo Ms - Mf a cavallo della temperatura ambiente; anche se essa, in un tipico processo industriale, \u00e8 raffreddata con una velocit\u00e0 maggiore di vs, non tutta si trasforma in martensite, bens\u00ec una certa percentuale rimane come austenite residua (per esempio nell'acciaio rapido), a causa della scarsa diffusione del carbonio a temperatura ambiente.\nIn base a questo stesso principio e alla possibilit\u00e0, sempre presente, di disuniformit\u00e0 di concentrazioni nella massa austenitica o di segregazioni intercristalline, austenite residua pu\u00f2 essere localizzata anche in caso di Mf minore della temperatura ambiente.\nFattori che favoriscono la presenza di austenite residua sono l'aumento della temperatura di austenitizzazione e la diminuzione della velocit\u00e0 di tempra.\nUn fattore che riduce la quantit\u00e0 di austenite residua \u00e8 la temperatura di sottoraffreddamento minore della temperatura ambiente.\nL'austenite residua deve essere eliminata (per esempio con il rinvenimento) per scongiurare che si decomponga quando il pezzo \u00e8 in esercizio, processo che causerebbe una dannosa variazione di volume."}
{"id": "269780", "revid": "599013", "url": "https://it.wikipedia.org/wiki?curid=269780", "title": "Giovanni De Pr\u00e0", "text": "Figura fra le pi\u00f9 importanti del calcio italiano, campione del calcio degli albori cos\u00ec come nella vita\u00a0\u2013 che dedic\u00f2 quasi esclusivamente allo sviluppo delle discipline sportive\u00a0\u2013 cominci\u00f2 a calcare i campi da gioco in giovane et\u00e0 nelle file della Spes F.C.; fu subito notato dall'allenatore William Garbutt, uno degli storici allenatori del Genoa C.F.C., che lo fece approdare alla corte della societ\u00e0 rossobl\u00f9.\nDe Pr\u00e0 difese per molti anni la porta della pi\u00f9 antica societ\u00e0 di calcio italiana vincendo due scudetti e legando a essa il suo nome.\nSpos\u00f2 Maria Bernabei (1908-2015); suo nipote, Luca De Pr\u00e0, \u00e8 stato portiere della Novese in Eccellenza ed \u00e8 l'attuale preparatore dei portieri della primavera del .\nCarriera.\nCresciuto nelle piccole societ\u00e0 genovesi dell'U.S. Albarese e del Serenitas, fece le prime esperienze in massima serie nella Spes, da cui fu ufficialmente ingaggiato il 5 gennaio 1917, pur avendo gi\u00e0 frequentato la societ\u00e0.\nSi fece notare nell'incontro contro il Genoa del 5 dicembre 1920, terminato 1-1, nel corso del quale sfoggi\u00f2 una prestazione maiuscola, impedendo ai Grifoni di portare a casa l'incontro. William Garbutt, l'allenatore dei rossobl\u00f9, rimase impressionato da De Pr\u00e0, chiedendo ai suoi dirigenti di ingaggiarlo per la stagione successiva. Del Genoa divent\u00f2 titolare inamovibile, contribuendo ai successi del Grifone negli anni seguenti.\nGarbutt ne agevol\u00f2 la crescita sportiva facendolo allenare, tra il maggio ed il giugno 1922, da Elisha Scott, portiere del Liverpool giunto in Italia con la sua societ\u00e0 per una serie di esibizioni; Scott, che rimase anche in seguito in contatto con l'allievo, insegn\u00f2 a De Pr\u00e0 le pi\u00f9 moderne tecniche di allenamento del calcio britannico.\nNelle stagioni 1922-23 e 1923-24 De Pr\u00e0 vinse con il Genoa due scudetti. Il primo dei due titoli giunse al termine di una serie di 33 partite consecutive senza sconfitte: un primato eguagliato, nell'arco di oltre novant'anni, soltanto da Milan e Juventus.\nLa Juventus tent\u00f2 di acquistarlo pagandolo a peso d'oro, ma senza successo perch\u00e9, una volta presentatosi nella sede della squadra bianconera, Giovanni De Pr\u00e0 ringrazi\u00f2 e disse di essere genoano e di non poter quindi giocare in altre squadre al di fuori del Genoa.\nNel 1924 partecip\u00f2 ai Giochi Olimpici di Parigi; nel 1928 conquist\u00f2 con la maglia azzurra la medaglia di bronzo alle Olimpiadi di Amsterdam; collezion\u00f2 in carriera diciannove presenze in Nazionale.\nMemorabile fu una sua prestazione nell'incontro disputato a Milano contro la Spagna; al ventesimo minuto del primo tempo in uno scontro di gioco si frattur\u00f2 un braccio e prosegu\u00ec con una fasciatura per i restanti settanta minuti, contribuendo alla difesa della squadra contro gli attacchi degli iberici e consegnando alla storia un pareggio per 0 a 0 diventato, in virt\u00f9 di questo episodio, letteralmente leggendario.\nGrazie a una sottoscrizione popolare promossa dal \"Guerin Sportivo\", gli fu assegnata una medaglia d'oro a perenne ricordo delle sue gesta. Il grande senso di lealt\u00e0 che segn\u00f2 tutta la sua vita gli permise di chiudere una straordinaria carriera senza che gli fosse mai stata inflitta un'ammonizione n\u00e9, tanto meno, un'espulsione.\nRicopr\u00ec la carica di dirigente del Genoa per molti anni nel secondo Dopoguerra e, fino alla sua scomparsa, nel Panathlon Club (gi\u00e0 Azzurri d'Italia).\nIl 25 luglio 1972 ricevette la Fronda d'oro, riconoscimento destinato a chi in patria e nel mondo onora la terra ligure e la sua gente, con la seguente motivazione:\nIl 16 settembre 1979 (anno della sua morte), prima di Genoa-Matera, gara di esordio del campionato di Serie B 1979-1980, con una cerimonia ufficiale presieduta dal sindaco di Genova Fulvio Cerofolini fu interrata dietro la porta della Gradinata Nord la medaglia conquistata ad Amsterdam nel 1928, affinch\u00e9 i valori di De Pr\u00e0 potessero simbolicamente essere trasmessi alle generazioni calcistiche future; il 9 dicembre 1979 gli fu intitolata la strada che corre tra il torrente Bisagno e lo stadio di Genova, intitolato a un altro grande sportivo legato a Genova e al Genoa\u00a0\u2013 Luigi Ferraris\u00a0\u2013: fu un tributo fortemente voluto dai suoi concittadini."}
{"id": "269782", "revid": "2031773", "url": "https://it.wikipedia.org/wiki?curid=269782", "title": "Cesare Sessa", "text": "Biografia.\nNato in una piazza che oggi porta il suo nome, nel 1910 si laure\u00f2 in giurisprudenza ma non esercit\u00f2 mai la professione di avvocato. \nNel 1911 fond\u00f2 alcune associazioni contadine inserite nell'orbita del Partito Socialista Italiano, di cui fu segretario comunale nel paese natio per otto anni a partire dal 1913. Nel 1915 abbracci\u00f2 le idee dei neutralisti e fece dei comizi talmente aspri da essere spedito al confino ad Ivrea.\nNel 1921, a seguito della scissione di Livorno, ader\u00ec al Partito Comunista d'Italia, di cui entr\u00f2 nello stesso anno nel comitato centrale e di cui fu segretario comunale della provincia di Agrigento dal 1922 al 1925. Sostenitore di Amadeo Bordiga, svolse attivit\u00e0 anti-fascista clandestina e dal 1943 prese parte alla guerra partigiana nelle file delle Brigate Garibaldi.\nDopo la caduta del fascismo, Sessa prese parte alla resistenza. Alla fine del conflitto, Sessa torn\u00f2 a fare politica nel suo paese di cui venne eletto sindaco pi\u00f9 volte. Dopo la morte gli succedette nella carica di Sindaco di Raffadali Salvatore Di Benedetto.\nFu nominato presidente della Provincia di Agrigento, fu Delegato regionale dell'Amministrazione Provinciale, membro della \"Consulta Regionale\" e port\u00f2 il suo contributo di giurista al progetto di Statuto regionale, fatto poi proprio dall'Assemblea Costituente.\nNel 1946 si candid\u00f2 all'Assemblea Costituente, ma perse per circa 900 voti.\nIl 30 aprile 1947 divenne deputato all'Assemblea regionale siciliana, carica da cui si dimise solo un anno pi\u00f9 tardi essendo nel frattempo stato eletto al Senato della Repubblica nelle file del Fronte Democratico Popolare. Il PCI gli ripropose di candidarsi nel 1953 ma egli rifiut\u00f2 a causa delle avverse condizioni di salute che lo avrebbero portato di l\u00ec a poco alla morte."}
{"id": "269785", "revid": "31886", "url": "https://it.wikipedia.org/wiki?curid=269785", "title": "Stealey", "text": "Stealey \u00e8 il nome con cui ci si riferisce per identificare la seconda generazione di processori Intel pensati per l'utilizzo nei sistemi ultra portatili UMPC. Era derivata dal core Yonah che era alla base della CPU mobile dual core Core Duo, e veniva impiegata negli UMPC insieme al chipset Little River (una variante dell'i945, chiamata \"i945GU\") per formare la piattaforma McCaslin (arrivata sul mercato con il nome di Intel Ultra Mobile Platform 2007), successiva alla UCP.\nCaratteristiche Tecniche.\nStealey era una sorta di versione semplificata della versione Core Solo di Yonah. \u00c8 da ricordare infatti, che il processore Yonah \u00e8 arrivato sul mercato con due differenti nomi commerciali, \"Core Duo\", quello principale in quanto dual core (come del resto il nome fa intuire), e \"Core Solo\" una particolare versione di Yonah con un unico core abilitato, dedicato ai portatili meno potenti.\nStealey conteneva quindi un solo core, e doveva essere prodotto con lo stesso processo produttivo a 65 nm di Yonah, ma poi \u00e8 arrivato solo con versioni a 90 nm. La cache L2 era stata ulteriormente ridotta a 512 KB, e inoltre, derivando dal progetto Yonah, implementava le istruzioni MMX, SSE, SSE2, SSE3 e supportava le tecnologie XD-bit e SpeedStep ma non EM64T, come del resto nemmeno Yonah.\nLe frequenze operative erano di 600\u00a0MHz e 800\u00a0MHz con una frequenza del bus di 400\u00a0MHz, e il consumo massimo si attestava attorno ai 3 W; infine, le dimensioni del processore erano di 14x19 mm e veniva montato sul Socket 663.\nPer informazioni approfondite sulle caratteristiche di questo core si consiglia di vedere quelle del \"fratello maggiore\" Yonah\nModelli arrivati sul mercato.\nLa tabella seguente mostra i modelli di Stealey arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nIl successore.\nStealey \u00e8 stato seguito a partire dal 2 aprile 2008 dal processore Silverthorne, progettato completamente da zero, e in grado di raggiungere frequenze anche doppie rispetto a quelle di Stealey; esso \u00e8 alla base della piattaforma Menlow successiva a McCaslin e commercializzata con il nuovo marchio di Centrino Atom."}
{"id": "269787", "revid": "2014155", "url": "https://it.wikipedia.org/wiki?curid=269787", "title": "Leone IV il Cazaro", "text": "Era figlio di Costantino V e della sua prima moglie, Irene la Cazara. Nel 768 spos\u00f2 Irene d'Atene e nel 771 ebbe da lei un figlio, Costantino VI. Fu poi avvelenato, probabilmente dalla moglie, che aspirava a governare da sola sul trono di Bisanzio.\nIl regno.\nPolitica estera.\nNel 777 Thumama, figlio del califfo omayyade al-Wal\u012bd I, invase l'Anatolia, da cui si ritir\u00f2 con molti prigionieri. L'anno successivo, per\u00f2, Leone reag\u00ec con una controffensiva: un esercito bizantino - si dice addirittura di 100.000 uomini - condotto da Michele Lacanodracone e da altri strateghi, invase la Siria e pose assedio a Germanicea, che sarebbe caduta se Lacanodracone non avesse ricevuto regalie dagli Arabi per ritirarsi. Devast\u00f2 i suoi dintorni, e cattur\u00f2 numerosi eretici giacobiti, sconfiggendo e uccidendo in una battaglia 2.000 arabi. L'Imperatore, soddisfatto, concesse ai generali il trionfo, e deport\u00f2 gli eretici siriani in Tracia. L'anno successivo gli Arabi condussero una controffensiva in Anatolia, ma l'Imperatore si era premurato di rinsaldare le fortezze con nutrite guarnigioni, cos\u00ec gli Arabi furono costretti a ritirarsi per mancanza di rifornimenti senza aver ottenuto nulla. Nel 780 per\u00f2 compirono un altro raid, invadendo l'Armeniakon e impadronendosi di una fortezza, anche se Michele Lacanodracone riusc\u00ec a ottenere una vittoria su un piccolo esercito arabo.\nNel 777 Telerigos, re dei Bulgari, cerc\u00f2 rifugio presso l'Imperatore, che lo fece battezzare, lo nomin\u00f2 patrizio e lo fece sposare con una cugina di sua moglie Irene.\nContrattacc\u00f2 i Bulgari nel 777 e combatt\u00e9 gli Arabi dal 778 al 779 espandendo sempre pi\u00f9 la potenza dell'Impero bizantino.\nPolitica interna.\nCome prima di lui per il padre e per il nonno Leone III, uno dei problemi maggiori da affrontare era sempre quello religioso: egli fu nei primi anni iconoclasta moderato, reinstaurando anche il Patriarca di Costantinopoli e fermando le persecuzioni contro i monaci (anzi molti monaci ottennero sotto il suo regno cariche ecclesiastiche di prestigio).\nLa sua politica moderata sembra essere dovuta all'influenza della moglie Irene, sposata nel 768, che era iconodula e quindi contraria all'iconoclastia. Nomin\u00f2 come coimperatore e successore il figlio Costantino il 24 aprile 776, dopo aver obbligato senato, esercito e ceti cittadini a giurare lealt\u00e0 al figlio.\nSecondo Teofane, ci\u00f2 avvenne su insistenze dell'esercito, che avrebbero insistito parecchio per spingerlo a incoronare come coimperatore il figlio; si dice che Leone avesse obiettato sul rischio che in caso di rivolta dell'esercito con conseguente nomina di un usurpatore, lo stesso esercito avrebbe potuto uccidergli il figlio, ma l'esercito rispose giurando che non avrebbero accettato altro imperatore al di fuori di suo figlio; anche il popolo insistette parecchio, cos\u00ec, il Venerd\u00ec Santo del 776, \u00ab\"tutto il popolo, ovvero quelli dei themata [l'esercito], i membri del senato, i tagmata della citt\u00e0, e tutti gli artigiani, giurarono sulla... Croce che non avrebbero accettato altro imperatore al di fuori di Leone e Costantino e tutti i suoi discendenti...\"\u00bb; rassicurato, il giorno dopo Leone, dopo aver nominato suo fratello Eudocimo \"nobilissimus\", si rec\u00f2 con i fratelli e il figlioletto in una chiesa dove annunci\u00f2 alla folla riunita che avrebbe acconsentito alle richieste; e il giorno dopo (24 aprile) all'ippodromo Costantino fu incoronato dal padre di fronte al patriarca e al popolo.\nI suoi fratelli erano per\u00f2 delusi per l'incoronazione del nipote perch\u00e9 ambivano essi stessi alla corona imperiale: e il mese dopo, nel maggio 776, fu scoperta dall'Imperatore una congiura ordita dal Cesare Niceforo, uno dei suoi fratelli, nel tentativo di impadronirsi del potere; i congiurati vennero puniti con la tonsura e con l'esilio a Cherson.\nNel 780 tuttavia riavvi\u00f2 le persecuzioni contro gli iconoduli, anche se rispetto a quelle del padre fu una persecuzione moderata. Nello stesso anno scopr\u00ec che alcuni suoi funzionari avevano procurato delle icone alla moglie iconodula Irene e reag\u00ec con ira destituendo i funzionari rei di tale atto e smettendo di dormire nello stesso letto della moglie.\nMorte.\nMor\u00ec apparentemente per un malore l'8 settembre 780, mentre provava una corona che originariamente era custodita in Santa Sofia;; diverse fonti, tuttavia, sottolineano la possibilit\u00e0 che la sua morte fosse dovuta al veleno.\nGli succedette il figlio Costantino, di soli 9 anni, e, data la sua tenera et\u00e0, il trono di Bisanzio pass\u00f2 sotto la reggenza di Irene, che in seguito far\u00e0 uccidere il figlio per poter regnare come unica sovrana.\nFamiglia.\nFratellastro di sant'Antusa di Costantinopoli, dalla moglie Irene ebbe solo un figlio, Costantino VI, che gli succedette al trono. Poich\u00e9 il sovrano era ancora un bambino, la reggenza fu assunta dalla madre che lo fece in seguito detronizzare ed accecare, divenendo la prima imperatrice bizantina a regnare da sola con pieno comando dell'Impero. Per rimarcare ci\u00f2 Irene assunse anche il titolo imperiale maschile di Basileus dei Romei (Imperatore dei Romani).\nBibliografia.\nFonti primarie\nFonti secondarie"}
{"id": "269789", "revid": "767487", "url": "https://it.wikipedia.org/wiki?curid=269789", "title": "Mark Arm", "text": "Secondo alcuni, fu proprio lui nei primi anni '80 ad utilizzare questo termine per descrivere la musica underground di Seattle.\nGli anni '80.\nMark Arm inizia la sua carriera musicale nel 1980 con una band formata a scuola, \"Mr. Epp and the Calculations\". Un estratto dal nastro delle loro prime registrazioni viene trasmesso su una radio locale da un Dj che li definisce \"la peggior band del mondo\". Il gruppo esordsce dal vivo nel 1981, come gruppo di spalla agli Student Nurse. Nel 1982 la band pubblica un 7\" EP (Of Course I'm Happy, Why?). Nel 1983 aggiungono come secondo chitarrista Steve Turner, e pubblicano una cassetta live. Suonano il loro ultimo concerto il 3 febbraio 1984, e si sciolgono subito dopo.\nDopo la fine dei \"Mr.Epp and the Calculations\", Mark Arm e Steve Turner entrano nei Limp Richerds per qualche settimana.\nSubito dopo quest'esperienza, Mark e Steve fondano con Stone Gossard, Jeff Ament ed Alex Vincent i Green River.\nGrazie all'amicizia fra Mark Arm e i due fondatori della Sub Pop (Jonathan Poneman e Bruce Pavitt), i Green River diventano, insieme ai Soundgarden, una delle prime band ad incidere per l'allora neonata casa discografica. Nel quadriennio 1985-1988 pubblicano tre album: Come on Down (dopo il quale Steve Turner lascia a causa dell'evoluzione metal della band, sostituito da Bruce Fairweather), Dry as a Bone e Rehab Doll.\nIl gruppo si scioglie definitivamente nel 1988 a causa dei contrasti interni fra Arm, animato da un fervente spirito underground, e Ament, pi\u00f9 interessato al successo commerciale del gruppo.\nIn seguito alla rottura, Jeff Ament, Stone Gossard e Bruce Fairweather formano i Mother Love Bone, mentre Mark Arm si riunisce a Steve Turner, e reclutati il bassista Matt Lukin (appena cacciato dai Melvins) e il batterista Dan Peters (dai Bundle of Hiss) alla fine del 1988 forma i Mudhoney.\nI Mudhoney esordiscono su disco nel 1988 pubblicando in rapida successione un singolo (Touch Me I'm Sick) ed un EP (Superfuzz Bigmuff), entrambi per la Sub Pop. L'esordio del gruppo sulla lunga distanza, l'album Mudhoney, avviene nel 1989.\nNello stesso periodo, Mark e Steve continuano a far parte anche dei The Thrown Ups, a cui si erano aggiunti verso il 1985, e con i quali fanno uscire tre 7\" ed un album, tutti su Amphetamine Reptile Records.\nGli anni '90.\nIl decennio si apre per Mark Arm con l'uscita di quello che \u00e8 ad oggi il suo unico disco solista all'attivo, il 7\" The Freewheelin' Mark Arm (1990), prodotto da Jack Endino, famoso a sua volta per aver prodotto moltissimi lavori della Sub Pop, tra cui gli stessi Mudhoney ed i Nirvana.\nNel 1991 i Mudhoney pubblicano \"Every Good Boy Deserves Fudge\", che sebbene le ottime vendite sar\u00e0 oscurato dal disco che rese il grunge un fenomeno mondiale, \"Nevermind\" dei Nirvana. Poco dopo i Mudhoney firmano un contratto con la Reprise, con la quale continueranno ad incidere fino al 1999.\nSempre attorno al 1991 prende forma uno dei progetti pi\u00f9 apprezzati di Mark Arm: The Monkeywrench, sorta di \"supergruppo\" formato da Steve Turner e Mark Arm (Mudhoney), Tim Kerr (Big Boys, Poison 13), Tom Price (The U-men, Gas Huffer) e Martin Bland (Bloodloss). Questo gruppo \u00e8 tuttora esistente e pubblica qualcosa di nuovo all'incirca ogni cinque anni.\nNel 1992 Mark Arm partecipa alla registrazione di un EP degli Alice in Chains, Sap.\nNel 1992 Mark Arm entra nei Bloodloss, gruppo originario dell'Australia trasferitosi in quegli anni a Seattle, e vi rimarr\u00e0 fino al 1996, anno in cui il gruppo cessa le proprie attivit\u00e0 a causa dei gravi problemi di dipendenza del cantante Renestair EJ. Il gruppo ha attualmente diverso materiale per il quale per\u00f2 non \u00e8 possibile prevedere una data di pubblicazione.\nNel 1998 \u00e8 la volta di un altro supergruppo, i Wylde Rattz, creato per comporre parte della colonna sonora del film Velvet Goldmine, ispirato alla scena glam degli anni 70 ed a personaggi quali Iggy Pop e David Bowie. Questa band doveva interpretare gli Stooges ed in origine era formata, oltre che dallo stesso Mark Arm, da Thurston Moore e Steve Shelley (Sonic Youth), Mike Watt (Minutemen) e soprattutto dal leggendario chitarrista degli Stooges, Ron Asheton. Tuttavia nella colonna sonora del film la voce di Mark verr\u00e0 sostituita, a insaputa sua e del gruppo, con quella dell'attore Ewan McGregor. In ogni caso la vera importanza del gruppo si riveler\u00e0 essere l'aver favorito la nascita del sodalizio tra Watt e Asheton, attorno al quale comincer\u00e0 a prendere forma la riunione degli Stooges, evento sognato dai fan per decenni ma che si concretizzer\u00e0 solo nel 2002.\nNel 1999 i Mudhoney vengono licenziati dalla Reprise, e subito dopo si ritrovano in tre per l'uscita di Matt Lukin. Sul momento questi eventi sembrano porre fine alla carriera del gruppo.\nNello stesso anno compare anche sul secondo album dei Nebula, dove presta la sua voce per una reinterpretazione degli Stooges.\nGli anni 2000.\nNel 2001 Mark pubblica con i Mudhoney March on Fuzz, una raccolta di successi e rarit\u00e0 che venne interpretata da molti come un ultimo epitaffio della band prima della definitiva separazione. Tuttavia gi\u00e0 in quell'anno il gruppo inizia a provare di nuovo, prima come trio, poi con una serie di bassisti, fino all'entrata nel gruppo di Guy Maddison (Bloodloss).\nCon la nuova formazione i Mudhoney tornano a firmare per la Sub Pop e pubblicano Since We've Become Traslucent (2002), che segna la rinascita del gruppo, e ricominciano a suonare in giro per il mondo.\nIntanto, approfittando dello stop forzato del suo gruppo principale, nel 2000 Mark e Steve riuniscono i Monkeywrench, che pubblicano il loro secondo LP ed alcuni singoli, e che per la prima volta vanno in tour al di fuori dell'America. Aprono tra l'altro le due date alla Wembley Arena di Londra del tour dei Pearl Jam, concerti documentati da un album live a tiratura limitata.\nSempre nel 2000 Mark, Steve e Dan formano i New Strychnines (che per motivi legali in America cambiano il loro nome in The New Original Sonic Sound), una reinterpretazione band dello storico gruppo garage The Sonics. \u00c8 un progetto estemporaneo che comunque fa in tempo a pubblicare un disco, composto di sole reinterpretazioni, che inaspettatamente riscuote un notevole successo di critica.\nNel 2004 Mark accetta di diventare uno dei cantanti dei DKT/MC5, ovvero la riunione dei tre membri superstiti degli MC5. Con questa band Mark eseguir\u00e0 moltissimi concerti tra cui un intero tour mondiale.\nNel 2006 i Mudhoney pubblicano il loro disco pi\u00f9 recente, Under a Billion Suns.\nAlcuni dei suoi progetti futuri sono il doppio DVD antologico dei Mudhoney, il terzo album dei Monkeywrench e probabilmente alcune registrazioni in studio con i DKT/MC5."}
{"id": "269790", "revid": "287204", "url": "https://it.wikipedia.org/wiki?curid=269790", "title": "Endodonzia", "text": "Con il termine endodonzia si intende quella branca dell'odontoiatria che si occupa della terapia dell'endodonto, ovvero lo spazio all'interno dell'elemento dentario, che contiene la polpa dentaria, costituita da componente cellulare, vasi e nervi.\nSi ricorre alla terapia endodontica qualora una lesione cariosa o traumatica al dente abbia determinato una alterazione irreversibile del tessuto pulpare, fino alla necrosi dello stesso. \u00c8 possibile inoltre ricorrere a questa metodica qualora l'elemento dentario debba essere coinvolto in riabilitazioni protesiche che, a causa della notevole riduzione di tessuto dentale stesso, determinerebbero con alta probabilit\u00e0 un'alterazione pulpare irreversibile (necrosi pulpare per cause iatrogene).\nTecnica.\nLe tecniche endodontiche si dividono in terapia ortograda, quando \u00e8 possibile operare attraverso il dente stesso, percorrendo le normali strade dei canali radicolari (terapia canalare o devitalizzazione e ritrattamento ortogrado), e retrograda, pi\u00f9 comunemente indicata come endodonzia chirurgica, in passato con il termine apicectomia, per i casi in cui la via ortograda risulta preclusa per la presenza di impedimenti di natura iatrogena come perni endocanalari o strumenti rotti di difficile eliminazione, per processi di calcificazione tali da aver comportato la sostanziale sparizione del lume canalare, o per il ripetuto fallimento della terapia ortograda.\nIl trattamento della polpa vitale, come gli incappucciamenti o le pulpotomie parziali nei denti decidui, vengono spesso inclusi sia nel campo dell'endodonzia che in quello dell'odontoiatria conservativa (e pedodonzia).\nTerapia ortograda.\nLa terapia endodontica ortograda, comunemente chiamata terapia canalare o devitalizzazione, \u00e8 composta da diverse fasi:\nEndodonzia chirurgica.\nLe tecniche chirurgiche prevedono il sollevamento di un lembo mucoperiosteo sul fornice vestibolare della bocca, in corrispondenza degli apici dei denti da raggiungere, e l'apertura di un opercolo attraverso l'osso per raggiungere l'apice da trattare. Questo viene fresato (da cui il termine una volta usato di apicectomia) utilizzando strumenti meccanici od ultrasonici, quindi viene eseguita la preparazione di una sede per la chiusura retrograda degli spazi endodontici tramite materiali adatti, oggigiorno cemento all'acido ortoetossibenzoico rinforzato o mineral triossido aggregato, preferito per le migliori caratteristiche di biocompatibilit\u00e0, anche se pi\u00f9 difficoltoso da utilizzare in alcune situazioni. L'operazione si conclude con la chiusura del lembo d'accesso, ricoprendo l'opercolo, che pu\u00f2 essere o meno riempito con materiale riparativo osteogenetico, come osso autologo od analoghi sostitutivi. L'operazione viene normalmente eseguita in anestesia locale, se necessario con il supporto di sedazione cosciente.\nL'endodontista.\nLendodontista \u00e8 un medico odontoiatra che si occupa prevalentemente o esclusivamente di endodonzia; i suoi atti terapeutici sono inerenti alla polpa dentaria o endodonto.\nI principali interventi riguardano i trattamenti canalari per denti con polpa necrotica o in gangrena, devitalizzazioni di denti compromessi da carie profonda o traumi, pulpotomie, apicificazioni, incappucciamenti della polpa ed interventi di endodonzia chirurgica."}
{"id": "269793", "revid": "261173", "url": "https://it.wikipedia.org/wiki?curid=269793", "title": "Chiesa di San Maurizio (Venezia)", "text": "La chiesa di San Maurizio di Venezia (altres\u00ec nota come Chiesa dei Santi Maurizio e compagni martiri e di Sant'Adriano) \u00e8 ubicata nel sestiere di San Marco, nel campo omonimo.\nStoria.\nFondata nel 699 sotto il titolo di San Lazzaro, fu ricostruita col nuovo titolo, e gi\u00e0 con la prerogativa di parrocchiale, nel 1105 dopo l'incendio che l'aveva interamente distrutta. La fabbrica vetusta fu riedificata nel XVI secolo e consacrata nel 1590. In quest'occasione se ne modific\u00f2 l'orientamento con l'abside a levante rivolgendo la facciata verso il campo.\nPoco prima era stato abbattuto l'antico campanile per far posto alla nuova costruzione del palazzo Bellavite, I proprietari della nuova dimora compensarono la parrocchia con un contributo annuale alla chiesa.\nSuccessivamente, nel 1806, venne demolita e subito dopo dal 1807 venne riedificata esemplando la pianta di San Geminiano del Sansovino destinata alla distruzione. L'esatta attribuzione del progetto iniziale \u00e8 discussa in quanto molti l'attribuiscono al patrizio architetto dilettante Pietro Antonio Zaguri, sicuramente interessato alla direzione dei lavori, ma presto sostituito da Giannantonio Selva in collaborazione con Antonio Diedo (a quest'ultimo si deve la facciata finita dopo la morte del Selva) e la traccia sansoviniana dell'interno risulta poco riconoscibile. La chiesa venne riaperta come succursale della parrocchia di Santo Stefano nel 1817 e riconsacrata nel 1818.\nFra le varie scuole piccole che facevano capo alla parrocchia \u00e8 da segnalare la Scuola degli Albanesi il cui edificio, finito nel 1489, sorge accosto alla chiesa.\nOra la chiesa, sconsacrata, \u00e8 sede del \"Museo della Musica\".\nArchitettura.\nLa facciata della chiesa \u00e8 a capanna, in stile neoclassico, adornata dal bassorilievo nel timpano e di altri due bassorilievi rettangolari opera di Bartolomeo\u00a0Ferrari e Luigi Zandomeneghi.\nL'interno segue una pianta a croce greca, con una cupola centrale attorniata da quattro cupolette cieche sui bracci. Degli arredi originati rimangono solo gli altari, presumibilmente ideati dal Selva, pregevole fra questi quello maggiore con il piccolo ciborio neoclassico e gli angeli adoranti.\nVa segnalata la sacrestia, con mobili, arredi, stucchi e dipinti in stile settecentesco."}
{"id": "269795", "revid": "968255", "url": "https://it.wikipedia.org/wiki?curid=269795", "title": "Valle dei Templi", "text": "La Valle dei Templi \u00e8 un parco archeologico della Sicilia caratterizzato dall'eccezionale stato di conservazione e da una serie di importanti templi dorici del periodo ellenico. Corrisponde all'antica \"Akragas\", monumentale nucleo originario della citt\u00e0 di Agrigento. Dal 2000 \u00e8 parco archeologico regionale.\nDal 1997 l'intera zona \u00e8 stata inserita nella lista dei patrimoni dell'umanit\u00e0 redatta dall'UNESCO. \u00c8 considerata un'ambita meta turistica, oltre ad essere il simbolo della citt\u00e0 e uno dei principali di tutta l'isola. Il parco archeologico e paesaggistico della Valle dei Templi, con i suoi 1300 ettari, \u00e8 uno dei siti archeologici pi\u00f9 grandi del Mediterraneo.\nLa maggior parte degli scavi e del restauro dei templi si deve all'operato dell'archeologo Domenico Antonio Lo Faso Pietrasanta (1783-1863), Duca di Serradifalco dal 1809 al 1812. Durante il XX secolo, gli scavi e i restauri vennero principalmente finanziati da Sir Alexander Hardcastle. Permise gli scavi archeologici all'interno del parco, tra cui il raddrizzamento delle otto colonne sul lato sud del tempio di Eracle. Per i suoi contributi all'archeologia \u00e8 stato nominato cittadino onorario della citt\u00e0 di Agrigento, con la concessione del grado di Commendatore dell'Ordine della Corona d'Italia.\nStoria.\nLa nascita della polis agrigentina \u00e8 legata allo sviluppo della polis Gela: la citt\u00e0, infatti, fu fondata nel 581 a.C. da alcuni abitanti di Gela, originari delle isole di Rodi e di Creta, col nome di \u1f08\u03ba\u03c1\u03ac\u03b3\u03b1\u03c2 (Akragas), dall'omonimo fiume che bagna il territorio. Fu una delle principali citt\u00e0 del mondo antico, centro urbano importante sia economicamente che politicamente.\nL'insediamento fu protetto nel VI secolo da un sistema difensivo, consistente in un circuito di mura che sfruttava le caratteristiche topografiche del luogo, costituito dal pianoro su fianco di colline che dominavano il litorale e di cui la \"valle dei templi\" occupava il margine sud e non costituiva l'acropoli, localizzata invece pi\u00f9 a monte, in corrispondenza del nucleo medievale dell'attuale citt\u00e0.\nL'espansionismo militare di Akragas ebbe particolare impulso al tempo del tiranno Terone (488-473 a.C.) e della vittoria sui Cartaginesi. Segu\u00ec un periodo di rivalit\u00e0 con Siracusa. I grandi templi, costruiti nel V secolo, testimoniano comunque la prosperit\u00e0 della citt\u00e0.\nDopo il saccheggio da parte dei Cartaginesi, nel 406 a.C., segu\u00ec un periodo di decadenza della citt\u00e0, che comunque fu ricostruita. Dal 262 a.C. Agrigento entr\u00f2 nel dominio romano, restando tuttavia una citt\u00e0 importante. A partire dal VII secolo la citt\u00e0 si impover\u00ec e si spopol\u00f2 ed il centro urbano si ridusse alla sola collina dell'acropoli, venendo cos\u00ec abbandonate sia l'area urbana, che la zona dei templi.\nTeatro greco.\nIl 10 ottobre 2016 parte una campagna di scavi sull'ipotesi del ritrovamento del teatro greco dell'antica Akragas. Il 4 novembre dello stesso anno arriva la conferma sul rinvenimento del teatro ellenistico posizionato poco a sud rispetto al quartiere romano e al Museo Archeologico.\nI templi.\nLa Valle dei Templi \u00e8 caratterizzata dai resti di ben undici templi in ordine dorico, tre santuari, una grande concentrazione di necropoli (Montelusa; Mos\u00e8; Pezzino; necropoli romana e tomba di Terone; paleocristiana; Acrosoli); opere idrauliche (giardino della Kolymbetra e gli Ipogei); fortificazioni; parte di un quartiere ellenistico romano costruito su pianta greca; due importanti luoghi di riunione: l'Agor\u00e0 inferiore (non lontano dai resti del tempio di Zeus Olimpio) e l'Agor\u00e0 superiore (che si trova all'interno del complesso museale); un Olympeion e un Bouleuterion (sala del consiglio) di epoca romana su pianta greca. Le denominazioni dei templi e le relative identificazioni, tranne quella dell\"Olympeion\", si presumono essere pure speculazioni umanistiche, che sono per\u00f2 rimaste nell'uso comune.\nLa valle dei Templi inoltre ospita la cosiddetta tomba di Terone, un monumento di tufo di notevoli dimensioni a forma piramidale, che si pensa eretto per ricordare i caduti della Seconda guerra punica.\nCampo dell'Olympeion.\nSull'altro lato della strada che imbocca la Porta Aurea si stende una vasta spianata, dominata dal grande campo dell'Olympeion. Da un punto di vista topografico generale, il complesso, in rovina, appare virtualmente racchiuso tra una grande \"platea\" a nord, da uno \"stenop\u00f2s\" ad est, e da due isolati con relativi \"stenopoi\" ad ovest, mentre a sud corre la linea delle mura. \u00c8 invece poco chiara la situazione ad est, oltre il grande altare del tempio, dove viene comunemente indicata la \u201c\"zona dell'agor\u00e0\"\u201d e dove si colloca un vasto parcheggio moderno, cos\u00ec come non definite bene sono le pertinenze occidentali del santuario, tra gli isolati d'abitazione e il colossale tempio.\nAd ovest di questi isolati d'abitazione, racchiuso da una \"sto\u00e0\" a L, si trova un altro santuario, di cui restano un piazzale lastricato, una sacello di pianta complessa e una \"tholos\". Questo santuario posa su di uno sprone, ad est di un'ulteriore porta urbica, la V, sul cui altro lato si collocano in successione, fino al limite sud-occidentale della Collina dei Templi, il santuario delle divinit\u00e0 ctonie scavato dal Marconi, il nuovo santuario arcaico esplorato dal Del Miro, la cosiddetta \"colimbetra\" (dove si deve collocare un'altra porta ancora sconosciuta), e la punta estrema col tempio di Vulcano.\nDemetra e Persefone, madre e figlia, protettrici della fecondit\u00e0 della natura e dell\u2019uomo, erano chiamate dai Greci divinit\u00e0 ctonie, ovvero divinit\u00e0 della terra. Il loro culto era cos\u00ec diffuso in tutta la Sicilia che gli autori antichi definivano l\u2019Isola \u201cdono di nozze a Persefone da parte di Zeus\u201d e la stessa Akragas era detta \u201cla terra di Persefone\u201d.\nPorte.\nSul lato occidentale della citt\u00e0 si conservano i resti delle Porte VI e VII, la prima probabilmente con porta e controporta al centro di una valletta attraversata da una strada diretta forse ad Eraclea, la seconda guarnita da due torri e, a valle, da due poderosi baluardi esterni, il primo dei quali \u00e8 spesso oltre quindici metri, un sistema di difesa avanzata noto anche altrove nel mondo greco, e in Sicilia a Camarina. Pi\u00f9 a nord sono i resti delle Porte VIII e IX, travolti dall'incivile speculazione edilizia, iniziata gi\u00e0 nel dopoguerra e proceduta sistematicamente sulla pendici della Rupe Atenea, malgrado il tragico crollo di pochi anni or sono, che sollev\u00f2 le proteste dell'opinione pubblica nazionale ed internazionale.\nVerso ovest sono i resti della Porta V, di tipo sceo, difesa da un torrione del IV secolo a.C. sul lato destro; il vano della porta e della controporta \u00e8 occluso da blocchi di caduta, mentre oltre la porta sono in luce vasti tratti caduti della fortificazione, originariamente difesi da torri quadrate.\nAltri monumenti.\nNecropoli e tombe.\nAll'estremit\u00e0 ovest dell'area su cui sorge il Tempio della Concordia, nel giardino di Villa Aurea si trova una parte della \"necropoli\" tardo-antica ed alto-medievale, in parte ricavata in antiche cisterne, di cui sono ancora conservati numerosi altri esempi. Notevoli due ipogei, uno ad ovest dell'ingresso, con le pareti munite d'arcosoli e il pavimento di fosse sepolcrali, ed un altro presso l'angolo sud-est della casa del custode, con un ambiente illuminato da un pozzo di luce nel soffitto e due cripte sottostanti.\nGrotte Fragapane.\nAltre tombe a fossa sono visibili sulla via dei Templi, con strada centrale che conduce alle cosiddette \"grotte Fragapane\", uno dei pi\u00f9 notevoli esempi catacombali della Sicilia, databili come impianto al IV secolo d.C. Un lungo braccio orientato perfettamente nord-sud collega la necropoli \"sub divo\" (all'aperto) all'ipogeo, con una successione di due rotonde con oculi nel soffitto. Sul corridoio e sulle rotonde si aprono loculi e cubicoli sepolcrali, mentre altri ambulacri conducono a settori laterali pi\u00f9 o meno regolari, e ad altre due rotonde ad ovest, con sepolture in loculi, fosse, arcosoli e sarcofagi.\nQueste necropoli tardo-antiche e bizantine sono la naturale estensione di una vastissima necropoli ellenistico-romana, detta \"Giambertoni\", che svolge in questo caso \"extra muros\", con sepolture modeste in fosse o in sarcofagi, ma anche con tombe monumentali.\nTomba di Terone.\nUna di queste tombe monumentali, un \"her\u00f2on\" ellenistico prostilo tetrastilo su podio, \u00e8 stato recentemente scavato, mentre il monumento pi\u00f9 noto \u00e8 la \"tomba di Terone\". Si tratta di un sepolcro a \"naiskos\" (con probabile coronamento cuspidato) su alto podio a pianta quadrata, sormontato dal \"naiskos\" vero e proprio a parete piena e finte porte centrali, con colonne ioniche e trabeazione dorica, di un modello ben noto nell'Oriente ellenistico e poi diffuso attraverso la cultura ellenistica italica anche nelle province occidentali, tra tarda repubblica e primo impero.\nPer visitare questo sepolcro da vicino, basta attraversare la Porta IV (detta Aurea) che, pur conservata solo nei tagli della roccia, doveva essere una delle pi\u00f9 importanti della citt\u00e0, poich\u00e9 la collegava col mare e con \"Emporion\": perci\u00f2 qui si collocano pi\u00f9 fitti i sepolcri ellenistici e romani e, fra questi, anche gli esempi pi\u00f9 monumentali.\nIsolati d'abitazione e santuari.\nSubito ad ovest dell'Olympeion, lungo \"stenopo\u00ec\" nord-sud di 5 metri di larghezza, si trovano due \"isolati d'abitazione\" di 38\u00a0m di larghezza, delimitati a nord dalla grande \"plateia\" est-ovest, raccordata con un piazzale all'uscita della Porta V, e a sud-est dalla linea delle mura. Gli isolati, che mostrano cospicue tracce dell'originaria bipartizione nel senso della lunghezza, datano alla fine del VI-inizi del V secolo a.C., e si sono \u2013 sembra \u2013 in parte sovrapposti a spazi originariamente pertinenti all'area sacra dell'Olympeion ad est e nell'area sacra presso la Porta V ad ovest, come dimostrerebbero edifici sacri del VI secolo a.C.\nOltre questa coppia d'isolati si situa un \"santuario\" che domina l'accesso alla citt\u00e0 dalla Porta V: un grande portico a L dell'iniziale V secolo a.C. ne delimita i lati nord ed est, mentre quelli sud e ovest sono racchiusi dalla rientranza delle mura conclusa dai battenti della Porta V. All'interno dell'area sono due templi arcaici affiancati (met\u00e0 VI secolo a.C.), orientati nord-sud: il primo dei due templi \u00e8 conservato solo nei tagli della roccia (22,50 \u00d7 10,30\u00a0m), il secondo \u00e8 un piccolo sacello tripartito vissuto fino all'et\u00e0 timoleontea. Un altro edificio del V secolo s. C., identificato come \"lesche\", si situa a nord del complesso, mentre una grande \"tholos\" del IV secolo a.C. ha infine tagliato il portico a L verso l'estremit\u00e0 meridionale.\nSantuario delle divinit\u00e0 ctonie.\nVarcata la \"plateia\" al suo sbocco nella Porta V, sul lato nord si colloca un grande piazzale lastricato che d\u00e0 accesso, verso ovest, al \"Santuario delle divinit\u00e0 ctonie\". Purtroppo gli scavi di rapina, le fantasiose ricostruzioni ottocentesche e le radicali esplorazioni del Marconi ci fanno sfuggire un'occasione importante per comprendere il significato del complesso, che occupa nella storia dei culti agrigentini una posizione di straordinario rilievo.\nSito museale.\nAl centro della Valle dei Templi, nella zona ad ovest della chiesa di San Nicola (oggi Museo regionale), si ergono i resti dell\"'ekklesiast\u00e9rion\" e del cosiddetto Oratorio di Falaride.\nI lavori per la costruzione del museo hanno messo in luce un interessante complesso di carattere pubblico (Agor\u00e0 superiore). Nella parte nord, non pi\u00f9 visibile perch\u00e9 barbaramente sepolto dall'edificio del museo, era un santuario di Demetra e Kore del VI-V secolo a.C., da collegare con ogni probabilit\u00e0, come presidio sacro, con le attivit\u00e0 pubbliche svolte immediatamente in basso a sud: dal santuario provengono i consueti ex voto fittili e ceramici.\nA sud si estendono, per un'area di tre quarti di cerchio, i resti dell\"Ekklesiast\u00e9rion\", di una tipologia gi\u00e0 nota in et\u00e0 arcaica (VI secolo a.C.) a Metaponto. Si tratta di una \"cavea\" circolare dal profilo dolcissimo in cui sono conservate o ricostruibili una ventina di file concentriche di sedili, al fondo della quale \u2013 a copertura di un \"\u00e9uripo\" (canaletta) per il drenaggio \u2013 un anello di conci delimita lo spazio centrale a forma d'orchestra, intagliato nella roccia e completato a sud con blocchi; tre cunette scavate nella roccia della \"cavea\" a nord, nord-est ed est incanalavano infine le acque piovane provenienti dalla zona di maggior pendenza. I cittadini assistevano ai dibattiti dell'assemblea dalla \"cavea\", mentre l'orchestra era destinata agli oratori. La cronologia \u00e8 incerta: si vuole che si tratti di un monumento dell'et\u00e0 di Finzia, della cui tirannide si conoscono i tratti demagogici, ma una data coincidente con la rifondazione timoleontea sembra pi\u00f9 verosimile, anche se cronologie pi\u00f9 alte \u2013 ora che sappiamo della datazione arcaica dell\"ekklesiast\u00e9rion\" di Metaponto \u2013 non sono impossibili.\nOratorio di Falaride.\nIn et\u00e0 romana (si ritiene comunemente nel I secolo a.C., ma la data del II secolo a.C. appare storicamente pi\u00f9 coerente) la \"cavea\" venne riempita e fu costruito il cosiddetto \"Oratorio di Falaride\", in realt\u00e0 un tempietto di tipo romano su alto podio con altare sulla fronte orientale. Il tempietto sorge su un podio sagomato alto 1,57\u00a0m, lungo 12,40\u00a0m e largo 8,85\u00a0m: si trattava di un edificio ionico prostilo tetrastilo (10,90 \u00d7 7,40\u00a0m) con trabeazione dorica, interamente coperto di stucco dipinto, di cui restano cospicue tracce. In asse col tempio, ma significativamente anche sul diametro centrale del precedente \"ekklesiast\u00e9rion\" e sull'asse della cunetta settentrionale di questo si colloca l'altare del sacello, pure rivestito di stucco dipinto, immediatamente a nord, a margine dell'antico edificio di riunione, e in asse con l'altare del sacello romano, sorge un'esedra semicircolare, con tutt'evidenza destinata ad ospitare una statua. L'ipotesi che spiega nella maniera pi\u00f9 convincente questa radicale trasformazione consiste nell'interpretare il tempietto (destituita d'ogni fondamento \u00e8 l'attribuzione ad esso di una lastra con iscrizione dedicatoria) come luogo di culto insediato da Romani all'indomani della deduzione di coloni da parte di Scipione nel 197 a.C. (deduzione accompagnata da cospicue donazioni, come l'Apollo di Mirone posto nell\"Asklepieion\", e ricordato sopra), evidente sostituzione dell'ekklesiast\u00e9rion collegato al vecchio ordine costituzionale, e anch'esso munito della sua carica sacrale. Sarebbe seducente supporre che il tempietto fosse dedicato al nuovo ecista Scipione, eroizzato (come a Liternum), al quale era certamente dedicato almeno l'esedra semicircolare. In ogni caso il tempietto ha il sapore di un \"piaculum\" (atto espiatorio) per la soppressione di uno spazio pubblico (o sacro) pi\u00f9 antico. Nella fase successiva, d'et\u00e0 imperiale, la zona, specialmente nella parte inferiore dell'antica orchestra (ma anche sulla sommit\u00e0 della \"cavea\"), venne occupata da abitazioni private, di cui sono visibili alcuni ambienti decorati con mosaici.\nReperti vari non classificati.\nImmediatamente adiacenti a nord del tempio dei Dioscuri sono le fondazioni, fra loro intersecantisi, di due altri templi di misure quasi identiche, della met\u00e0 del VI secolo a.C., del tipo a m\u00e9garon privo di peristasi: quello pi\u00f9 meridionale (23,45 \u00d7 10,30 m), allineato al tempio dei Dioscuri , presenta lunghe ante, pronao e \"na\u00f2s\"; quello pi\u00f9 settentrionale (22,90 \u00d7 8,05 m), con orientamento leggermente diverso, mostra anch'esso lunghe ante, pronao, \"na\u00f2s\" e \"\u00e0dyton\". I due templi sono cronologicamente vicini tra loro e quello meridionale precede quello settentrionale, come mostra bene il taglio delle fondazioni dell'edificio meridionale da parte di quello settentrionale. La cronologia di Marconi, inversa, , basata com'\u00e8 sul presupposto che l'edificio con \"\u00e0dyton\" deve precedere quello che ne \u00e8 privo. Resta comunque il fatto che sulla fronte dei due templi insistono due altari attaccati l'uno all'altro, apparentemente in rapporto, come collocazione ed orientamento, con l'edificio meridionale. \u00c8 pure di rilievo la constatazione che i due templi ricalcano, come misure, la cella del tempio adiacente dei Dioscuri (privo d'altare), e che quest'ultimo deve aver sostituito nel culto i due precedenti.\nTutto il settore nord-ovest dell'area sacra, dove sono in luce tratti del muro di \"t\u00e9menos\", \u00e8 occupato da piccoli edifici sacri e da altari. Sovrapposta ai due templi menzionati da ultimi vi \u00e8 una struttura a due ambienti affiancati, orientati nord-est/sud-ovest e, adiacente a questa verso nord-ovest, un piccolo edificio triparto nel senso della lunghezza, che sembra ripetere la tradizionale partizione del \"m\u00e9garon\" con \"pr\u00f2domos\" (a nord-est), \"na\u00f2s\" e \"\u00e0dyton\"; a questi due edifici non si riferisce apparentemente alcun altare.\nLungo il lato occidentale del \"t\u00e9menos\", da nord a sud, invece si trovano tre altri edifici e numerosi altari. All'estremit\u00e0 settentrionale \u00e8 la struttura pi\u00f9 complessa, costituita da un \"naiskos\" tripartito affiancato sui lati lunghi da due vani, contenenti quello orientale un piccolo altare quadrato, e quello occidentale un grande altare circolare con apertura centrale; presso l'angolo sud-est si colloca un altro altare quadrangolare, forse con gradino di \"pr\u00f2thysis\", e immediatamente a sud-ovest vi \u00e8 un altro edificio tripartito (il vano ovest \u00e8 solo in parte conservato). Sulla fronte orientale, immediatamente dinnanzi alla porta \u00e8 un altare quadrato e, all'esterno della porzione centrale del lato sud, un pozzo anch'esso quadrato.\nSeguono a sud-ovest due grandi altari, uno circolare con cavit\u00e0 centrale e, tangente a sud-ovest, uno quadrato, mentre a sud-est sono resti di un anello pertinente forse ad un altro altare o donario circolare; a sud, parallelo all'altare quadrato, \u00e8 un altro \"naiskos\" tripartito, mentre paralleli alla facciata occidentale del tempio dei Dioscuri sorgono affiancati tre basamenti di donari (piuttosto che altari), di cui quello settentrionale presenta un pozzo attaccato al lato nord.\n\u00c8 difficile interpretare correttamente sia la cronologia che il significato culturale di questo importante e complesso santuario, dove sono da riconoscere \"m\u00e9gara\" \u2013 edifici propri del culto delle due dee eleusine \u2013 in cui gli altari sono sovente all'interno, come nell'edificio pi\u00f9 settentrionale del \"t\u00e9menos\". Nel culto agrigentino grande importanza assume la coppia di due altari, uno quadrato ed uno circolare, ripetuta ben due volte: di essi\u00a0\u2013 come nel caso del tempio di Demetra e Kore di San Biagio\u00a0\u2013 uno ha la funzione d'altare per le offerte cruente (quello quadrangolare, in questo caso) e l'altro (quello circolare) la funzione di ricevere, nelle cavit\u00e0, le offerte incruente, anche se non va dimenticato il ruolo che il \"chasma\", la cavit\u00e0, ha nel culto eleusino, come mezzo per inviare alle dee l'offerta consuetudinaria del porcellino, o per conservare gli \"\u00e0rrheta\", le \u201ccose segrete\u201d, pure centrali nel rito ctonio.\n\u00c8 necessario ricordare, per la pluralit\u00e0 degli edifici, la molteplicit\u00e0 delle feste delle dee, almeno nella tradizione attica (\"Skiroph\u00f2ria\", \"Arrhetoph\u00f2ria\", \"Thesmoph\u00f2ria\", \"Haloa\" e cos\u00ec via), per cui i molti edifici, con i loro diversi apprestamenti sacri, altari circolari o rettangolari, interni od esterni, pozzi, potevano esser usati in relazione alle diverse feste, ciascuna con le proprie esigenze di culto. N\u00e9 va dimenticato che all'interno del \"t\u00e9menos\" dovevano essere venerate anche altre divinit\u00e0, collegata in forma subordinata od appositiva a Demetra e Kore, quali ad esempio Hekate, Zeus \"Meilichios\" (come mostra il santuario di Demetra \"Maloph\u00f2ros\" nella vicina Selinunte) o Afrodite (cos\u00ec l'esempio del santuario greco dell\"emp\u00f2rion\" di Gravisca), o ancora Dioniso (presente ad esempio a Sicione: Pausania, II 11, 3).\nIn questa direzione si pu\u00f2 interpretare la funzione del secondo sacello da nord del \"t\u00e9menos\", visto l'altare quadrato (uranio) dinanzi alla porta, cos\u00ec come il complesso di templi a nord del tempio dei Dioscuri, con i loro altari rettangolari esterni orientati ad est, e il tempio L, anch'esso munito d'altare per culto uranio. In ogni caso, il santuario vedeva una predominanza della grande coppia di dee eleusine, dimostrata dall'enorme quantit\u00e0 di busti e protomi fittili delle dee, di statuette e di vasi rituali, rinvenuti nel complesso e databili tra il VI secolo a.C. e l'et\u00e0 ellenistica. La straordinaria popolarit\u00e0 delle dee in ambito geloo-agrigentino, e pi\u00f9 in generale in ambiente siceliota, si spiega assai bene con l'importanza che il culto aveva per le pratiche matrimoniali e perci\u00f2 per le relazioni con l'entourage indigeno. Del resto il ricordo dell'episodio di Teline di Gela, avo dei Dinomenidi e ierofante delle dee, citato nelle vicende storiche di Gela per la sua fuga nella sicula Mactorio, \u00e8 emblematico al riguardo. \u00c8 in questo contesto, e non in un mitico sincretismo religioso greco-indigeno, che va ricercato il significato di siffatta popolarit\u00e0 del culto in ambito greco e poi in quello indigeno (si pensi ai molteplici sacelli di Demetra a Morgantina), come riflesso dell'egemonia dell'elemento greco, ma anche della necessit\u00e0, da esso vivamente sentita, di un duraturo rapporto con gl'indigeni.\nScavi recenti hanno messo in luce un santuario arcaico adiacente al lato sud-ovest del \"t\u00e9menos\" delle divinit\u00e0 ctonie, un terrazzo all'incirca triangolare posto su di uno sperone roccioso sovrastante la cosiddetta \"Colimbetra\", e munito di un proprio muro di recinzione dell'area sacra. Al centro dell'area si colloca un'importante base, stretta ed allungata (20\u00a0m circa), che sorreggeva un donario di numerose statue; ad ovest essa presenta associata un'altra base di \"an\u00e0thema\" (offerta) semicircolare (diametro circa 5\u00a0m); ancora pi\u00f9 a sud sono visibili sulla roccia intagli per l'incisione di stele. All'angolo nord-est del \"t\u00e9menos\" si appoggia un piccolo sacello (8 \u00d7 6\u00a0m), aperto con una porta sul lato lungo meridionale e conservato solo nelle fondazioni. Questo santuario \u00e8 datato alla fine del VI o agli inizi del V secolo a.C.; nel corso del IV secolo a.C., il sacello viene bipartito e s'aggiunge, al centro del \"t\u00e9menos\", un altro \"naiskos\" di 5,10 \u00d7 3,30\u00a0m, aperto verso est, mentre tutta l'area viene nuovamente pavimentata. La divinit\u00e0 venerata, a giudicare da una testa fittile di medie proporzioni del pi\u00f9 alto arcaismo (s'intende, relativamente ad Agrigento), dovrebbe essere femminile.\nAbusivismo nella valle dei Templi.\nLa zona fu sottoposta a tutela gi\u00e0 nel 1971 dallo Stato e nel 1991 dalla Regione. La Regione Siciliana con la legge regionale n. 20 del 2000 ha istituito il \"Parco Archeologico e Paesaggistico della Valle dei Templi di Agrigento\", che si sviluppa per circa 1.300 ettari, che ha come finalit\u00e0 la tutela e la valorizzazione dei beni archeologici, ambientali e paesaggistici della Valle dei Templi..\nIn tempi recenti infatti la valle dei Templi \u00e8 stata interessata da casi di abusivismo edilizio. A maggio del 2015 la procura di Agrigento, con una lettera inviata all'Ufficio tecnico del Comune di Agrigento, alla Soprintendenza e all'Ente Parco Archeologico della Valle dei Templi, intima di dare esecuzione alle sentenze emesse e rese esecutive tra il 1992 e il 1999 che disponevano l'abbattimento degli immobili abusivi. A luglio dello stesso anno ripete nuovamente il richiamo, minacciando stavolta una denuncia per abuso d'ufficio e omissione d'atti d'ufficio. Nell'agosto del 2015 le ruspe entrano in azione per dare il via alle prime demolizioni, che continuano nel mese di settembre e di ottobre. Molte demolizioni sono state effettuate autonomamente dagli stessi proprietari dei manufatti abusivi. Nel gennaio 2016 viene pubblicato il bando per la seconda tranche di demolizioni nella zona \"A\" del Parco Archeologico.Nel febbraio 2016 le ruspe tornano in azione. A fine maggio 2016 viene completata la prima tranche di demolizioni previste nella zona A, ad inedificabilit\u00e0 assoluta, del Parco archeologico. Ad ottobre 2016 la procura di Agrigento invia il secondo elenco di immobili da abbattere. Si tratta di tredici manufatti abusivi, di cui quattro gi\u00e0 demoliti nei mesi precedenti dagli stessi proprietari. A febbraio del 2017 viene appaltata la seconda trance di demolizioni."}
{"id": "269799", "revid": "125248993", "url": "https://it.wikipedia.org/wiki?curid=269799", "title": "Michele VII Ducas", "text": "Era detto Parapinace (espressione greca che significa \"meno un quarto\", alludente al deprezzamento della valuta bizantina verificatosi durante il suo regno), fu basileus dei romei dal 24 ottobre 1071 al gennaio 1078.\nBiografia.\nOrigini familiari e giovinezza.\nNato nel 1050 circa a Costantinopoli, era il figlio primogenito di Costantino Ducas e di Eudocia Macrembolitissa. Della sua infanzia nulla \u00e8 noto salvo il fatto che la sua istruzione fu affidata a Michele Psello e che nell'inverno del 1059 divenne co-imperatore al fianco del padre, insieme o comunque poco prima del suo fratello minore Costanzo Ducas. \nAlla morte del padre Costantino X, nel 1067, Michele, gi\u00e0 diciassettenne, avrebbe potuto governare autonomamente ma, nutrendo ben poco interesse per il governo, lasci\u00f2 l'impero alle cure della madre Eudocia e dello zio paterno Giovanni Ducas. \nIl primo gennaio 1068 Eudocia spos\u00f2 il generale Romano Diogene che quindi ascese al trono come basileus autokrator mentre Michele ed i suoi fratelli minori Costanzo e Andronico furono nominati co-imperatori ma senza alcuna funzione effettiva di governo. \nIl governo di Romano, tuttavia, favorendo gli interessi dell'esercito e della nobilt\u00e0 anatolica, fu aspramente contestato da quella parte della corte che favoriva le aspirazioni politiche dell'alta burocrazia e del Senato di Costantinopoli. Quest'opposizione si pales\u00f2 nell'agosto del 1071 quando parte dell'esercito imperiale disert\u00f2 facendo s\u00ec che l'imperatore Romano IV Diogene fosse sconfitto nella battaglia di Manzicerta e cadesse nelle mani del sultano turco Alp Arslan.\nImmediatamente i capi della fazione avversa a Romano IV, Michele Psello e Giovanni Ducas presero l'iniziativa cospirando per impedire il rilascio dell'imperatore e relegando Eudocia in un monastero; Romano IV, liberato dal sultano turco con il quale aveva raggiunto una tregua, tent\u00f2 di riconquistare il trono ma fu sconfitto e mor\u00ec poco dopo. Senza pi\u00f9 opposizioni, Michele VII fu incoronato il 24 ottobre 1071 come basileus autokrator. \nRegno.\nDebole di carattere e dedito esclusivamente ai propri interessi accademici, Michele VII dipendeva dai consigli del suo precettore Michele Psello, di suo zio Giovanni Ducas e del suo ministro delle finanze Niceforitze i quali, sostanzialmente, diressero lo stato. \nDurante il suo regno le spese di corte, gli stipendi dei funzionari della capitale e le largizioni al clero aumentarono senza controllo mentre l'esercito vide una drastica riduzione degli effettivi ed un forte aumento del numero dei mercenari a discapito delle truppe dei themi. \nIn materia religiosa, Michele VII fu il primo a ricevere, dopo lo Scisma d'Oriente, un delegato papale inviatogli da Papa Alessandro II nel 1071 per tentare una riconciliazione fra la Chiesa cattolica e quella ortodossa, tentativo che non ebbe tuttavia successo.\nCieco allo stato delle frontiere, Michele VII ignor\u00f2 la tregua stipulata dal suo predecessore con il sultano Alp Arslan dando a quest'ultimo un valido pretesto per iniziare una campagna di conquista dell'Anatolia Bizantina. \nSolo dopo due anni di inerzia, l'imperatore diede ordine allo zio Giovanni Ducas di radunare un esercito mercenario, composto principalmente dai normanni di Roussel di Ballieul: l'iniziativa fu un completo fallimento perch\u00e9 l'esercito, privo di paga, si ammutin\u00f2 e nomin\u00f2 come nuovo imperatore proprio Giovanni Ducas. \nCostretto ad affrontare l'usurpazione dello zio, Michele fu costretto a chiedere aiuto proprio ai turchi ai quali garant\u00ec il riconoscimento delle conquiste ottenute sul suolo bizantino; solo nel 1074 l'esercito bizantino, guidato da Alessio Comneno, con l'appoggio di truppe turche, riusc\u00ec a sconfiggere ed a catturare l'usurpatore. Il prezzo di tale vittoria, tuttavia, fu altissimo giacch\u00e9 i turchi furono in grado di occupare gran parte dell'altopiano dell'Anatolia centrale, regione produttrice di grano e vettovaglie, che mai pi\u00f9 sarebbe tornata nelle mani bizantine. \nSimultaneamente all'usurpazione di Giovanni Ducas, scoppi\u00f2 una rivolta separatista in Bulgaria che solo con tremendi sforzi e costi fu repressa dal generale Niceforo Briennio. \nLe rivolte e la perdita di vaste province provocarono un crollo delle entrate fiscali che rese impossibile il finanziamento delle sempre pi\u00f9 alte spese per il mantenimento della burocrazia e delle truppe mercenarie; in conseguenza a ci\u00f2, Niceforitze decise di aumentare il gettito monopolizzando il trasporto ed il commercio del grano verso la Capitale ed imponendovi una forte tassa.\nL'iniziativa fu sostanzialmente disastrosa: provoc\u00f2 un forte aumento del prezzo del grano che a sua volta gener\u00f2 un diffuso malcontento ed inflazione e, pertanto, Niceforitze svalut\u00f2 di un quarto anche la moneta, motivo per cui Michele VII ricevette il nomignolo di \"Parapinace\"\nDeposizione.\nNel 1078, il generale Niceforo Briennio, che pochi anni prima aveva soppresso la rivolta di Bulgaria, si proclam\u00f2 imperatore ad Adrianopoli; altrettanto fece il governatore della Bitinia, Niceforo Botaniate, che, ottenuto l'appoggio dei turchi selgiuchi, ormai padroni dell'Anatolia, marci\u00f2 su Costantinopoli. \nPrivo di sostenitori, Michele VII abdic\u00f2 in favore del Botaniate il 31 marzo del 1078 e si ritir\u00f2 nel Monastero di Studion. Tra i suoi ultimi atti prima dell'abdicazione si ricorda l'invio di una ambasciata in Cina che giunse nel 1081. \nL'imperatore abdicatario dedic\u00f2 gli ultimi anni di vita alla chiesa: divenne, infatti, Metropolita di Efeso e mor\u00ec serenamente a Costantinopoli nel 1090.\nVita privata.\nMichele VII spos\u00f2 Maria d'Alania, figlia del re di Georgia Bagrat IV: dal matrimonio nacque un figlio, Costantino Ducas, co-imperatore dal 1075 al 1078 e dal 1081 al 1087."}
{"id": "269805", "revid": "125210287", "url": "https://it.wikipedia.org/wiki?curid=269805", "title": "Rhegion", "text": "Rhegion () \u00e8 l'antico nome della colonia greca di Reggio Calabria.\nSul sito di Rhegion sorgeva dal III millennio a.C. un insediamento occupato da popolazioni autoctone quali gli Ausoni, gli Itali governati da Re Italo (da cui il nome di Italia successivamente esteso alla penisola) e dal mitico re Giocasto (la cui tomba sorgeva sul promontorio di Punta Calamizzi -\"Pall\u00e0ntion\", punto d'approdo dei coloni greci).\nNell'VIII secolo a.C. i calcidesi fondarono una colonia greca mantenendo il presistente nome di \"Rhegion\", gi\u00e0 noto come \"Erythr\u00e0\" (, \"La Rossa\").\nRhegion fu una tra le pi\u00f9 importanti citt\u00e0 della Magna Grecia raggiungendo nel V secolo a.C. una notevole importanza politica ed economica sotto il governo di Anassila. La polis raggiunse dunque un grande prestigio artistico-culturale grazie alla sua scuola filosofica pitagorica ed alle sue scuole di scultura e di poesia nelle quali si formeranno artisti come Pitagora da Reggio, Ibico e Learco, a cui ha dato i natali.\nDivenne quindi alleata di Atene nella guerra del Peloponneso e successivamente fu espugnata dai siracusani di Dionigi I nel 387 a.C.\nCitt\u00e0 autonoma nelle istituzioni governative, Rhegium fu importante alleata e \"socia navalis\" di Roma. Successivamente in et\u00e0 imperiale divenne uno dei pi\u00f9 importanti e floridi centri dell'Italia meridionale, essendo tra l'altro sede del governatore della Regio III Lucania et Bruttii (Regione di Lucania e Bruzio)."}
{"id": "269806", "revid": "2373", "url": "https://it.wikipedia.org/wiki?curid=269806", "title": "Alghe eucariotiche", "text": ""}
{"id": "269808", "revid": "124616351", "url": "https://it.wikipedia.org/wiki?curid=269808", "title": "Dirigibile Italia", "text": ""}
{"id": "269809", "revid": "1745361", "url": "https://it.wikipedia.org/wiki?curid=269809", "title": "Sci alpinismo", "text": "Lo sci alpinismo (o scialpinismo) \u00e8 una disciplina sportiva sciistico-alpinistica, che si pratica in montagna durante i periodi di innevamento, tipicamente al di fuori da impianti e piste attrezzate ovvero su pendii \"fuoripista\", mediante l'utilizzo di sci opportuni e pelli di foca, permettendosi di muoversi sia in risalita che in discesa, come attivit\u00e0 a s\u00e9 stante oppure come modalit\u00e0 di avvicinamento invernale a percorsi prettamente alpinistici.\nStoria.\nL'utilizzo delle pelli di foca, (inizialmente naturali, poi soppiantate da prodotti sintetici) sotto le solette degli sci per permettere l'avanzamento e la tenuta in salita \u00e8 stato ripreso dai pionieri dello scialpinismo dagli esploratori delle aree polari. Le tecniche, sebbene primitive, erano gi\u00e0 ben delineate nei primi anni del XX secolo, ed utilizzate anche in campo bellico dalle Truppe alpine durante la Prima guerra mondiale.\nGli anni del primo dopoguerra hanno visto una notevole evoluzione della tecnica e dei materiali, (del 1927 la prima ascensione sciistica italiana al Monte Bianco, da parte di Ottorino Mezzalama ed Ettore Santi) e nel secondo dopoguerra si \u00e8 assistito ad una diffusione su scala relativamente vasta di appassionati a questa attivit\u00e0 invernale. Gi\u00e0 nel 1933 si organizz\u00f2 la prima edizione di quella che sarebbe diventata la pi\u00f9 importante competizione di scialpinismo come disciplina agonistica.\n\u00c8 nato prima lo sci alpino o lo sci alpinismo?\nL'utilizzo dei primi sci da parte di popolazioni scandinave, prevedeva la risalita con gli sci, con o senza pelli di foca, o, in alternativa, la risalita a piedi. Solo all'inizio del Novecento nacquero sulle Alpi i primi impianti di risalita, dando vita allo sci alpino propriamente detto. Il moderno scialpinismo non \u00e8 sostanzialmente diverso dal primordiale concetto di utilizzo dello sci dei secoli passati. Tuttavia nel tempo sono cambiate le tecniche, i materiali e gli scopi (da mezzo di locomozione invernale a sport e svago).\nDescrizione.\nMateriali.\nPer praticare lo scialpinismo sono necessari:\nEsistono poi una serie di altri strumenti come: rampant, ramponi, piccozza e pi\u00f9 in generale qualsiasi attrezzatura da alpinismo necessaria a superare eventuali difficolt\u00e0 alpinistiche lungo il percorso.\nRischi.\nData la natura di questa attivit\u00e0, chi pratica lo sci alpinismo \u00e8 particolarmente esposto al rischio di travolgimento da valanga. Infatti lo sci alpinista, in discesa, oltre che sovraccaricare i pendii carichi di neve col proprio peso, spesso \"taglia\" il pendio, facendo venire meno la coesione del manto nevoso. Questo, in particolari condizioni, pu\u00f2 provocare il distacco di valanghe. Per evitare questa eventualit\u00e0 gli sci alpinisti devono analizzare attentamente ogni pendio, in base all'inclinazione, all'esposizione e alle condizioni della neve in quel momento, cos\u00ec da poter valutare il rischio di un distacco. Altri rischi sono lo scivolamento o la caduta dal pendio specie se ghiacciato verso fondovalle, il contatto pi\u00f9 o meno violento con rocce e il maltempo.\nPrecauzioni e sicurezza.\nPur essendo diventata una disciplina potenzialmente alla portata di tutti \u00e8 comunque indispensabile affrontarla con la giusta preparazione atletica, possibilmente insieme a dei professionisti della montagna, quali le guide alpine, o in alternativa agli istruttori di scialpinismo del CAI, o dopo eventuale formazione presso le scuole di sci alpinismo di CAI ed altre organizzazioni titolate alla formazione. Tra le altre precauzioni di buon senso vi \u00e8 il portare \"sempre\" con s\u00e9 il necessario per tutte le eventuali situazioni d'emergenza.\nArtva/Recco, sonda, pala, airbag, respiratori e informazioni meteo-nivologiche.\nA questo riguardo, utile e fondamentale \u00e8 accompagnare l'utilizzo di un Artva/RECCO con sonda da valanga e pala (esistono appositi modelli leggeri e smontabili), per la precisa localizzazione \"meccanica\" dei travolti da una eventuale valanga ed il loro pi\u00f9 veloce possibile disseppellimento.\nStudi statistici dimostrano che l'utilizzo congiunto dei tre strumenti aumenta, in caso di incidente, la probabilit\u00e0 di sopravvivenza dei travolti. La tempestivit\u00e0 dell'intervento impedisce la morte, che il pi\u00f9 delle volte, in assenza anche di uno dei tre strumenti, interviene per il soffocamento dato dalla poca aria intrappolata. I problemi di ipotermia sono solamente successivi a quelli di asfissia e traumatici.\nLa ricerca di un travolto in valanga \u00e8 possibile ovviamente solo se vi \u00e8 almeno un'altra persona nelle vicinanze e se sia il travolto che chi effettua la ricerca sono in possesso dell'Artva, il quale a sua volta \u00e8 inutile senza la pala e la sonda. La velocit\u00e0 e la pratica nella ricerca e nello scavo sono di fondamentale importanza per il ritrovamento in vita del travolto e possono essere conseguite solo con frequenti (almeno una all'anno) esercitazioni di soccorso in valanga e ricerca con Artva. Negli ultimi tempi a questi sistemi di sicurezza ormai consolidati da diversi anni si stanno aggiungendo altre tecnologie.\nA partire dagli anni ottanta \u00e8 stato sviluppato un sistema di airbag anti valanga. Questo meccanismo consiste in uno zaino, di varie capacit\u00e0 (20, 40, 60 litri ecc.) che presenta una cordicella anteriore. In caso di valanga \u00e8 sufficiente tirare per far gonfiare automaticamente un pallone (un air-bag proprio come quello delle auto), per permettere il massimo galleggiamento possibile. Il sistema era stato sviluppato a partire dalle osservazioni di un forestale tedesco, negli anni settanta, osservando, la galleggiabilit\u00e0 dei diversi corpi nella neve. Il brevetto \u00e8 stato successivamente acquistato da Peter Aschauer.\nAltri sistemi di sicurezza prevedono l'uso di semplici tubi, in qualche modo parenti degli snorkel, che facilitano la respirazione una volta sepolti. Son noti come sistemi AvaLung. Ideati inizialmente dallo statunitense Tom Crowley, separano il flusso espiratorio da quello inspiratorio ed evitano il pericolosissimo fenomeno del ritrovarsi in un ambiente asfittico, isolati da una sottile parete di ghiaccio creatasi dalla fusione e ricongelamento della neve con il calore del respiro.\n\u00c8 sempre meglio tuttavia non affidarsi esclusivamente a questi ed altri sistemi, frequentare itinerari di free ride, sci alpinismo e altri sport in ambiente innevato sempre in gruppo, frequentare corsi specifici riconosciuti, affidarsi e farsi accompagnare da guide alpine del posto che si sceglie di frequentare. Molte volte infatti \u00e8 possibile unirsi a gruppi organizzati locali che esplorano le montagne con guide alpine esperte e preparate. \u00c8 indispensabile inoltre informarsi sul rischio valanghe presso il servizio nivologico di competenza territoriale oltre che sulle condizioni meteorologiche previste.\nDifficolt\u00e0 scialpinistiche.\nLa scala 'Blach\u00e8re'.\nLa prima scala di valutazione delle difficolt\u00e0 scialpinistiche fu introdotta negli anni quaranta dal francese G\u00e9rard Blach\u00e8re. La scala Blach\u00e8re prevedeva tre soli gradi:\nL'eventuale aggiunta di una A (MSA, BSA, OSA) indicava la presenza di difficolt\u00e0 alpinistiche, come tratti rocciosi o ghiacciai.\nIl progresso tecnico e l'evoluzione dello scialpinismo avevano presto portato a ritenere poco esaustiva la classificazione di un itinerario con la scala Blach\u00e8re a causa dei limiti intrinseci nel non valutare l'itinerario sulla base di parametri oggettivi quali l'esposizione o la pendenza ma in base a valutazioni indirettamente soggettive (la capacit\u00e0 richiesta allo sciatore che percorre l'itinerario).\nLa scala 'Traynard'.\nUna nuova definizione del sistema di valutazione inizi\u00f2 quindi a diffondersi verso la met\u00e0 degli anni \u201870 con una valutazione specifica della difficolt\u00e0 della discesa, espressa con la scala originariamente introdotta da Philippe Traynard, professore all'Universit\u00e0 di Grenoble, ex-presidente delle FFME (F\u00e9d\u00e9ration fran\u00e7aise de la montagne et de l'escalade).\nQuesta scala prevedeva la difficolt\u00e0 in discesa espressa con 6 gradi :\nDi li a poco Fran\u00e7ois Labande, un grande percorritore di itinerari sci-alpinistici che negli anni descriver\u00e0 poi in numerose guide, integra e migliora la scala \u2018Traynard\u2019 con l'indicazione della difficolt\u00e0 alpinistica in salita (conosciuta come scala UIAA), per il tramite della classificazione gi\u00e0 adottata con gli itinerari alpinistici e che tiene conto di parametri come la lunghezza dell'itinerario, la ripidezza e la continuit\u00e0 dei pendii, l'esposizione, i pericoli oggettivi, la quota, l'isolamento.\nEssa si esprime con la scala:\nAllo stesso tempo la scala delle difficolt\u00e0 in discesa viene aperta da Labande verso l'alto con l'introduzione di un \u2018settimo grado\u2019 :\nLe valutazioni possono essere affinate coi segni pi\u00f9 o meno (es. PD+). I primi tre gradi corrispondono all'incirca ai gradi della scala Blach\u00e8re: F=MS, PD=BS, AD=OS; i gradi pi\u00f9 alti riguardano lo sci ripido (pendenze oltre i 40/45 gradi) e lo sci estremo.\nLa scala 'Volo'.\nIl livello descrittivo appariva per\u00f2 ancora non sufficiente quando, a partire dagli anni novanta inizi\u00f2 ad affacciarsi sul mondo dello sci-alpinismo, del free-ride e della connessa attivit\u00e0 dello sci-ripido, una platea di sciatori sempre pi\u00f9 esigente, in ci\u00f2 sostenuta e favorita tanto dall'evoluzione tecnologica dei materiali che dal cambiamento di mentalit\u00e0 rispetto alla scelta e all'individuazione degli itinerari.\nNelle guide toponeige dell'editore francese Volopress, (che prendono il nome dall'appassionato Volodia Shahshahani), viene allora introdotta una nuova scala di difficolt\u00e0 (classificazione \"Toponeige\") che presto viene conosciuta nell'ambiente come scala \u201cVolo\u201d, diffondendosi rapidamente.\nL'editore stesso dichiara di non opporsi n\u00e9 di favorire questa diffusione, limitandosi a chiedere, per evitarne un utilizzo contraddittorio, di riferirsi direttamente con un collegamento esplicito alla sorgente della definizione della scala, ospitata sul sito Volopress\nPregi di questa scala sono l'elevata granularit\u00e0 descrittiva che non ha paragoni con la vecchia scala Blach\u00e8re e consente una descrizione minuziosa delle difficolt\u00e0 tanto in salita che in discesa, completate da indicazioni sul livello di impegno (detto anche in gergo \"\u2018ingaggio\u2019\") richiesto allo sci-alpinista.\nLa scala inoltre \u00e8 adottabile su qualsiasi tipo di terreno, dall'itinerario pi\u00f9 semplice sino all'itinerario di sci estremo pi\u00f9 impegnativo.\nIl sistema si compone, in origine, di tre elementi riferiti, rispettivamente, alla discesa in sci, alla marcia e all'esposizione, abbreviate nella formula del tipo 3.2/F/E2.\nSpesso si trova per\u00f2 una quotazione abbreviata sul tipo 3.2/E2 senza la quotazione relativa alla marcia. Tale quotazione era stata introdotta per permettere ad alpinisti non sciatori di utilizzare le guide \u2018toponeige\u2019 a piedi su terreno innevato, e quindi con racchette, ramponi etc.\nPi\u00f9 facilmente si trova, nell'utilizzo sci-alpinistico, una quotazione espressa a parte e riferita alle difficolt\u00e0 alpinistiche in salita ove non si possa procedere sci ai piedi o, pi\u00f9 spesso, una definizione della difficolt\u00e0 di \u2018ingaggio\u2019, cio\u00e8 della difficolt\u00e0 complessiva della salita nella sua totalit\u00e0, a comprendere quindi anche la complessit\u00e0 di individuazione e interpretazione.\nL'elemento sci.\nL'elemento \u201csci\u201d della scala Volo \u00e8 costituito da quattro livelli con tre suddivisioni (1 per inferiore,2 per medio, 3 per superiore) e un quinto livello, o grado, aperto verso l'alto. Questo elemento si esprime indicando livello e suddivisione separati da un punto, nella forma, ad esempio, '3.3' o '4.1' o '5.2'. Alla data del 2016 il livello massimo raggiunto, per quanto se ne sa, corrisponde al '5.6'.\nL'elemento esposizione.\nL'elemento esposizione della scala Volo \u00e8 forse il pi\u00f9 scarno, ma allo stesso tempo il pi\u00f9 rapidamente comprensibile.\n\u00c8 suddiviso in quattro livelli a seconda della conformazione del pendio riferito all'eventuale caduta (aperto o con rischio di impatto su parete o salto su barra rocciosa o su parete) e quindi ci dice che a livello 1 ce la si pu\u00f2 cavare, cadendo, sia pur con rischio di ferite, mentre a livello 4 si muore per certo.\nViene espresso facendolo precedere dalla lettera 'E', nella forma, ad esempio 'E1' o 'E4'.\nL'elemento ingaggio.\nL'elemento ingaggio pu\u00f2 invece andare da I a IV, dove il grado I pi\u00f9 basso rappresenta un itinerario dall'ingaggio basso, e quindi con percorso evidente. I gradi successivi rappresentano rispettivamente un ingaggio medio, elevato e molto elevato, e portano con se, progressivamente, la necessit\u00e0 di disporre anche di una buona padronanza della tecnica alpinistica oltre che sciatoria, di una consapevole conoscenza del terreno e di un preventivo studio dell'itinerario stesso. Viene espresso con il numero romano corrispondente, da I a IV.\nIn sostanza una medesima salita pu\u00f2 essere quotata come\na seconda del periodo di effettuazione e della quotazione data da chi abbia valutato l'itinerario.\nPer quanto questa scala sia la pi\u00f9 completa sino ad oggi definita, occorre tenere conto che, a seconda della data di pubblicazione di una guida o di una relazione, e a seconda dell'area geografica di riferimento, si possono incontrare sostanziosi riferimenti alle vecchie scale anche se i maggiori siti on-line di riferimento hanno ormai adottato la scala Volo, alcuni per la descrizione di tutti gli itinerari, altri quanto meno per gli itinerari di sci-ripido.\nCompetizioni.\nLe principali competizioni sono i Campionati mondiali di sci alpinismo, a cadenza biennale e la Coppa del Mondo di sci alpinismo, che si disputa ogni anno. Nel 2020 lo sci alpinismo \u00e8 entrato per la prima volta nel programma dei giochi olimpici giovanili invernali.\nQuesti Giochi Olimpici Giovanili, YOG2020, si sono tenuti nel gennaio 2020 a Losanna, Svizzera. \nI giovani atleti che hanno avuto l'onore di potervi partecipare, in seguito ad un'attenta selezione da parte dei tecnici e allenatori della squadra nazionale, sono stati Silvia Berra, Erika Sanelli, Luca Tomasoni e Rocco Baldini. \nTutti e quattro si sono fatti valere e hanno conquistato insieme il quarto posto nella staffetta.\nMentre a livello individuale, Silvia Berra ha conquistato l'argento nella specialit\u00e0 sprint al femminile, Luca Tomasoni l'argento e Rocco Baldini l'oro, sempre nella prova sprint al maschile."}
{"id": "269812", "revid": "307923", "url": "https://it.wikipedia.org/wiki?curid=269812", "title": "Prestigio", "text": "Il termine prestigio (dal latino \"praestigum\") significa \"buona reputazione\" o \"alta stima\" o \"autorevolezza\".\nIl prestigio \u00e8 uno degli indici di considerazione sociale pi\u00f9 o meno accentuata di cui beneficiano individui o gruppi facenti parte di una collettivit\u00e0 in funzione della posizione che ricoprono, del potere di cui dispongono, della propria storia personale.\nIl prestigio varia a seconda dei valori dominanti nelle societ\u00e0. Ad esempio se viene attribuito pi\u00f9 valore alla cultura piuttosto che alla ricchezza, allora sar\u00e0 assegnato un pi\u00f9 alto grado di prestigio agli intellettuali che non ai ricchi.\nNelle societ\u00e0 antiche era fonte di prestigio essere anziani oppure vigorosi guerrieri.\nSin dall'antichit\u00e0, comunque, oltre al prestigio di tipo individuale, ve ne \u00e8 stato uno di natura pi\u00f9 collettiva legata al clan o alla casta di relativa appartenenza.\nAlcuni esempi legati al passato possono essere le classi sacerdotali, gli sciamani dell'Africa centrale, i rabdomanti, gli astronomi, gli architetti dell'antico Egitto e cos\u00ec via.\nNella cultura europea continentale vi \u00e8 stata un'evoluzione del modello verso poeti, pittori, scrittori, musici, attori ed in generale verso ogni espressione delle arti in genere.\nRestano in ogni caso in auge le principali classi economiche facenti parti delle corporazioni e degli iscritti ad albi protetti: giornalisti, commercialisti, medici, notai, architetti, avvocati, magistrati, etc\u2026\nEvoluzione semantica.\nIl termine prestigio nella sua semantica complessa pu\u00f2 indicare dunque"}
{"id": "269814", "revid": "125595343", "url": "https://it.wikipedia.org/wiki?curid=269814", "title": "George Smith Patton", "text": " \nDotato di una solida personalit\u00e0, determinato e risoluto, a volte eccessivamente impulsivo ed eccentrico, dimostr\u00f2 grande capacit\u00e0 di comando e notevole preparazione strategica durante la campagna di Sicilia e soprattutto sul fronte occidentale nel 1944-45, guidando con grande energia le sue truppe in una serie di brillanti vittorie fino al cuore della Germania. La risolutezza e la determinazione gli valsero il soprannome di \"generale d'acciaio\".\nI russi lo chiamavano \"generale dopo\" perch\u00e9 assonante (\u043f\u043e\u0442\u043e\u043c, pron. pat\u00f3m). All'apice della carriera amava girare con un revolver Colt SAA dall'impugnatura in avorio e una cintura da cowboy fuori ordinanza, funzionale alla costruzione mediatica del personaggio-guerriero che egli amava interpretare.\nBiografia.\nGli inizi.\nGeorge Smith Patton nacque a San Gabriel, un sobborgo di Los Angeles, in California, l'11 novembre 1885; proveniva da una ricca famiglia della Virginia di antica tradizione militare; suo nonno, durante la Guerra di secessione, colonnello confederato George S. Patton, Sr. era morto nel 1864 nella Terza battaglia di Winchester. Il pro-zio, il tenente colonnello confederato Waller T. Patton era morto durante la carica di Pickett nella battaglia di Gettysburg del 1863.\nNel 1909 il giovane George usc\u00ec ufficiale di cavalleria dall'accademia militare di West Point, dove era entrato all'et\u00e0 di quattordici anni.\nNel 1912 il giovane Patton partecip\u00f2 alla V Olimpiade a Stoccolma nella gara di pentathlon moderno, inserita per la prima volta nel programma olimpico. Inizi\u00f2 con un modesto ventesimo posto nella prova di tiro (150 punti su 200), ma recuper\u00f2 posizioni nelle prove successive. Fu settimo nel nuoto (300 metri in 5'55\"6), quarto nella scherma (20 scontri vinti e sole 4 sconfitte), sesto nell'equitazione (percorso netto di 5\u00a0km e 17 ostacoli in 10'42\") ed infine terzo nella corsa (4000 metri in 20'01\"9). Nella classifica finale fu quinto, dietro a quattro atleti svedesi.\nAcquis\u00ec una certa esperienza militare al fianco del generale John Joseph Pershing, nella campagna del Messico (1916-1917) contro Pancho Villa. Durante la spedizione contro Pancho Villa, in un conflitto a fuoco uccise Julio Cardenas \u2013 il braccio destro di Villa \u2013 montando una mitragliatrice su una macchina (cos\u00ec nacque la sua ammirazione verso l'utilizzo delle unit\u00e0 meccanizzate in guerra); e fu promosso capitano. Segu\u00ec Pershing anche quando fu a capo della spedizione americana in Europa, allo scoppio della prima guerra mondiale. In Europa accumul\u00f2 conoscenze sull'utilizzo dei carri armati.\nOperazione \"Torch\" e campagna di Tunisia.\nNel 1939 fu promosso tenente colonnello; l'anno seguente, allo scoppio della seconda guerra mondiale, divenne Maggiore Generale e, dopo aver conseguito alcune specializzazioni (ancora nell'uso dei mezzi corazzati), nel 1941, fu messo a capo della 2\u00aa Divisione corazzata e nel 1942 prese parte all'operazione Torch, dirigendo lo sbarco in Marocco alla testa della cosiddetta \"Western Task Force\". Rimase in Marocco per organizzare il I Corpo d'armata corazzato in preparazione dello sbarco in Sicilia, ma, dopo il disastro della battaglia del passo di Kasserine, fu incaricato dal generale Dwight Eisenhower del comando, dal 6 marzo 1943 delle forze americane in Tunisia, raggruppate nel II corpo d'armata, al posto del generale Lloyd Fredendall.\nIl generale dimostr\u00f2 subito estrema risolutezza, riusc\u00ec a riorganizzare le sue forze e sollevare il morale delle truppe molto scosso dopo la serie di sconfitte, ma non ottenne grandi risultati. Il II corpo d'armata pass\u00f2 all'offensiva il 17 marzo 1943 ma i ripetuti attacchi alla stretta di Maknassy, dal 23 al 25 marzo, furono respinti dai tedeschi nonostante la superiorit\u00e0 di uomini e mezzi degli americani. Patton riusc\u00ec a respingere un contrattacco di panzer ad El Guettar il 24 marzo, ma una nuova serie di attacchi a Fondouk e a El Guettar il 27 e 28 marzo, terminarono con pesanti perdite e scarsi risultati; i difensori italo-tedeschi mantennero le loro posizioni.\nComand\u00f2 il ricongiungimento delle forze statunitensi con quelle dell'8\u00aa Armata britannica di Bernard Law Montgomery. Tra i suoi pi\u00f9 stretti collaboratori in questa fase della guerra c'era l'allora maggiore Generale Omar Bradley.\nLo sbarco in Sicilia e il massacro di Biscari.\nPatton era uno dei pi\u00f9 energici comandanti americani ed ebbe il comando della 7\u00aa Armata impegnata nello sbarco in Sicilia del 10 luglio 1943. Prima dello sbarco aveva pubblicamente esortato i suoi uomini a non avere piet\u00e0: \"Se si arrendono non badare alle mani alzate. Mira tra la terza e la quarta costola, poi spara. Si fottano, nessun prigioniero! \u00c8 finito il momento di giocare, \u00e8 ora di uccidere! Io voglio una divisione di killer, perch\u00e9 i killer sono immortali!\". Nei giorni successivi allo sbarco avvennero diversi sanguinosi eccidi operati dalla settima armata statunitense. Il pi\u00f9 atroce fu l'uccisione di settantatr\u00e9 soldati italiani, catturati il 14 luglio durante la battaglia per la conquista dell'aeroporto di \"Santo Pietro\" a Biscari (oggi Acate).\nL'esecuzione fu compiuta dal sergente Horace West, che da solo uccise trentasei soldati italiani prigionieri, e dal plotone del capitano John Compton, che uccise trentasette italiani (West e Compton militavano, entrambi, nella 45\u00aa Divisione). Questo terribile atto fu reso pubblico grazie a una denuncia fatta da un cappellano della 45\u00aa Divisione, il colonnello William King e poi confermato dalle ripetute denunce inascoltate dell'unico sopravvissuto alla strage, il soldato Giuseppe Giannola.\nLa testimonianza del cappellano permise lo svolgersi di un regolare processo, dal quale emerse la colpevolezza del sergente Horace West che fu condannato all'ergastolo, ma non scont\u00f2 neppure un anno- Il governo statunitense era infatti preoccupato dalla possibilit\u00e0 che l'immagine americana potesse essere compromessa, soprattutto davanti all'Italia, con la quale gli Stati Uniti avevano da poco concluso l'armistizio (8 settembre 1943).\nIl capitano John Compton, che si difese dicendo di aver eseguito gli ordini di Patton, al contrario di West fu assolto dall'accusa di aver compiuto il massacro. \u00c8 noto (attraverso dichiarazioni rilasciate da decine di soldati ed ufficiali, i quali testimoniarono al processo sui crimini di Biscari), che il generale Patton avrebbe detto ai suoi militari prima dello sbarco:\nParole inequivocabili, anche se ufficiali e soldati che avevano lavorato al fianco di Patton e avevano avuto modo di conoscerlo hanno affermato che non avrebbe mai ordinato un massacro. Ad es. un amico di George Patton, il generale Everett Hughes, scrivendo al capo dell'ispettorato di Washington, dichiar\u00f2:\n\u00c8 anche noto (da affermazioni contenute nel diario personale del generale) che Patton ritenesse i siciliani poco valorosi, vili e troppo arrendevoli. Ad esempio racconta nel libro \"Patton Generale d'acciaio\" a pagina 64 che \"quando stavamo combattendo nelle vicinanze della citt\u00e0 (Gela, ndr), gli abitanti erano, a dire il meno, poco amichevoli; ma da quando abbiamo dimostrato che eravamo in grado di battere sia i tedeschi, sia gli italiani, si sono perfettamente \"americanizzati\" e impiegano il loro tempo a chiederci sigarette\".\nNon mancano per\u00f2 gli elogi al popolo italiano nel suo complesso. Al vicario del cardinale disse \"sono rimasto sconcertato della testardaggine e dal coraggio degli italiani; testardi perch\u00e9 combattono per una causa persa, coraggiosi perch\u00e9 italiani\". Gli episodi e i giudizi espressi da Patton sono molti e sempre influenzati dalle circostanze, e la strage resta. La spedizione in Sicilia si concluse il 17 agosto del 1943 quando lo sconfitto esercito tedesco abbandon\u00f2 l'isola e si ritir\u00f2 in Calabria.\nLa campagna di Normandia e la fine della guerra.\nPatton fu richiamato in Gran Bretagna; fu messo a capo della 3\u00aa Armata alcune settimane dopo lo sbarco in Normandia avvenuto il 6 giugno del 1944; durante la battaglia di Normandia si distinse in maniera particolare nelle operazioni di conquista di alcune importanti citt\u00e0 francesi come Nantes, Orl\u00e9ans, Avranches, Nancy e Metz. Respinse in maniera esemplare la controffensiva tedesca delle Ardenne, (16 dicembre 1944), contrattaccando e mettendo in fuga l'esercito tedesco.\nRiprese l'avanzata e, superato il Reno, si spinse fino a Plze\u0148, al confine cecoslovacco; qui l'ordine diretto del generale Dwight Eisenhower gli imped\u00ec di continuare l'avanzata verso Praga che fu invece raggiunta dalle armate corazzate sovietiche del maresciallo Ivan Konev l'11 maggio 1945, costringendolo a fermarsi e a congiungersi con le truppe sovietiche provenienti dall'Austria, le forze del 3\u00a0\u00b0 Fronte Ucraino del maresciallo Fedor Tolbuchin.\nSulla questione gli storici discutono ancora e, a dispetto di dietrologi che ancora imputano ad Eisenhower una certa \"mollezza\" politica per aver voluto evitare frizioni con l'alleato sovietico, la maggior parte degli storici ritiene che la sua avanzata avrebbe creato un grave e pericoloso squilibrio nella linea strategica attentamente tracciata e fatta eseguire da Eisenhower, noto per le sue grandi capacit\u00e0 di organizzatore e stratega.\nSuscit\u00f2 discussioni la sua decisione di non trattare i prigionieri di guerra delle Schutzstaffeln diversamente dagli altri, asserendo che tale corpo era diventato troppo numeroso nel corso della guerra per essere diverso dagli altri eserciti.\nAltrove dichiar\u00f2 di essere caldamente a favore di un'azione congiunta anglo-americana e tedesca in funzione anti-sovietica, dal momento che a suo dire l'URSS non avrebbe avuto motivo di restare in rapporti amichevoli con l'Occidente una volta crollato il Reich..\nSembra che Patton fosse convinto dell'inevitabilit\u00e0 di una guerra contro i sovietici, che ipotizzasse di riarmare subito l'esercito tedesco per impiegarlo accanto agli eserciti anglo-americani e che auspicasse un attacco immediato all'Armata Rossa; egli credeva ottimisticamente di \"ricacciare quei dannati russi a Mosca in tre mesi\". Patton riteneva pure che gli ebrei si sarebbero opposti ad un'alleanza con i tedeschi e che provassero simpatia per l'Unione Sovietica. Egli avrebbe affermato che l'\"influenza semitica nella stampa\" mirava a \"promuovere il comunismo\". Dichiarazioni di questo tenore suscitarono polemiche e favorirono la destituzione del generale da incarichi operativi di comando.\nPatton fu amareggiato per non aver ricevuto alcun incarico nelle ultime fasi della Guerra del Pacifico, e si rassegn\u00f2 al suo ruolo di amministratore militare della Baviera.\nLa morte.\nIl 9 dicembre 1945, mentre si dirigeva ad una battuta di caccia, rimase coinvolto in un incidente stradale nei pressi di Spira: ad un incrocio la sua autovettura si scontr\u00f2 violentemente contro un autocarro dell'esercito americano; nessuno rimase ferito tranne Patton che, seduto sul sedile posteriore, fu sbalzato in avanti ed urt\u00f2 violentemente la testa sul sedile anteriore, rompendosi l'osso del collo. Pur avendo riportato irreversibili e gravi traumi, riusc\u00ec a sopravvivere tra atroci sofferenze altri dieci giorni. Mentre sembrava che le condizioni si fossero ristabilite, mor\u00ec di edema polmonare e congestione cardiaca, alle 17.45 del 21 dicembre 1945, all'et\u00e0 di sessant'anni. La sua morte ha originato ipotesi di un complotto per eliminarlo, a garanzia del patto di Jalta.\nVenne sepolto, secondo le sue volont\u00e0, nel cimitero americano del Lussemburgo, insieme agli altri soldati caduti nell'offensiva delle Ardenne.\nFilmografia.\nLa figura del generale Patton \u00e8 stata riportata sullo schermo nei film:"}
{"id": "269819", "revid": "1342115", "url": "https://it.wikipedia.org/wiki?curid=269819", "title": "Tom Benetollo", "text": "Biografia.\nNel 1970 si trasferisce a Padova dove frequenta la locale universit\u00e0 e collabora con alcune testate quali \"l'Unit\u00e0\" e \"Veneto Sette\". Nello stesso anno si iscrive al Partito Comunista Italiano e dopo la laurea lavora con alcune aziende agricole. Nel 1973 si iscrive alla FGCI, militando nella Federazione di Padova (nel 1975 fonder\u00e0 con altri il giornale \"Il Collettivo\"): tale esperienza lo convince a lasciare ogni incarico lavorativo e a dedicarsi completamente alla politica.\nNominato dapprima funzionario della segreteria regionale della FGCI del Veneto ed in seguito segretario regionale, nel 1981 si trasferisce a Roma dove diventa il responsabile agli esteri della FGCI nazionale. In questa veste lotta contro l'installazione degli euromissili a Comiso e parteggia per la denuclearizzazione dell'Europa. Notato da Enrico Berlinguer, nel 1983 \u00e8 responsabile pace per l'Ufficio esteri del PCI, che contribuir\u00e0 ad allontanare dall'influenza dell'Unione Sovietica.\nNel 1987 si allontana dalla vita politica per iscriversi all'ARCI, di cui sar\u00e0 presidente nazionale dal 1997 fino alla morte (in precedenza era stato, dal 1993, presidente di ArciNova, l'associazione pi\u00f9 grande tra quelle che costituivano la Confederazione ARCI): per molto tempo fu anche il principale punto di riferimento dell'Arcs - Arci Cultura e Sviluppo (la Ong dell'ARCI - www.arcsculturesolidali.org) e di Ucca (l'Unione circoli cinematografici ARCI).\nAderente al movimento no-global, nel 2001 prende parte alle conferenza del Social Forum di Porto Alegre e di Mumbai. Si schiera in difesa di tutti i diritti, da quelli del mondo del lavoro a quelli dei gay e di tutte le minoranze sessuali e linguistiche e lotta per la chiusura dei Cpt, cercando di rendere pi\u00f9 facile la cittadinanza di residenza e il diritto d'asilo agli immigrati. Muore prematuramente, all'et\u00e0 di 53 anni, a causa di un aneurisma dell'aorta."}
{"id": "269820", "revid": "1442080", "url": "https://it.wikipedia.org/wiki?curid=269820", "title": "Nello Quilici", "text": "Biografia.\nSecondogenito di sei fratelli e rimasto orfano del padre all'et\u00e0 di undici anni, Nello si trasfer\u00ec con la famiglia a Modena, ospite di uno zio materno sacerdote che, provvisoriamente, lo indirizz\u00f2 in seminario.\nNel 1910, ottenuta la licenza liceale, si iscrisse al \u201cRegio Istituto di Studi Superiori Pratici di Perfezionamento\u201d di Firenze, dove frequent\u00f2 le lezioni del corso di laurea in Lettere, per poi trasferirsi all'Universit\u00e0 di Bologna, dove si laure\u00f2 nel 1914 con una tesi su Honor\u00e9 de Balzac.\n\u00c8 seppellito nel cimitero di Lammari.\nIl giornalismo.\nLa carriera giornalistica di Quilici inizia nel 1909 con la collaborazione a \u00abLa Voce\u00bb di Giuseppe Prezzolini e al quotidiano fiorentino \u00abNuovo Giornale\u00bb. Durante il soggiorno a Bologna per gli studi strinse amicizia a Bologna con don Enrico Vanni. Entr\u00f2 nelle file della murriana Lega Democratica Nazionale. Nel 1911 conobbe il giornalista Filippo Naldi, divenuto da poco direttore del locale foglio liberale \u00abPatria\u00bb. Naldi lo nomin\u00f2 caporedattore; l'anno dopo Quilici fu il suo successore alla direzione del quotidiano. Il primo libro di Quilici, \"Introduzione alla vita beata di G.A. Fichte\" viene pubblicato nel 1913.\nAllo scoppio della grande guerra venne arruolato quale sottotenente d'artiglieria ed inviato a combattere sul Carso, dove gli giunger\u00e0 la notizia della nascita del primo figlio Giovanni, avuto dalla prima moglie Virginia Cucchi.\nDopo il congedo, Quilici riprese il lavoro di giornalista come corrispondente da Zurigo del \u00abTempo\u00bb e del \u00abResto del Carlino\u00bb, quotidiano di cui divenne direttore nel dicembre 1921, pochi mesi dopo la morte della moglie, causata dalla tremenda \"febbre spagnola\".\nNel 1923 Quilici, gi\u00e0 aderente al Fascismo, fu costretto a lasciare l'incarico di direttore in seguito ad una contesa con il \"ras\" bolognese Gino Baroncini e si trasfer\u00ec a Roma, quale caporedattore del neonato \"Corriere Italiano\". Il quotidiano ebbe vita breve a causa del coinvolgimento del suo direttore Filippo Filippelli e, suo malgrado, dello stesso Quilici nel delitto Matteotti, avvenuto il 10 giugno 1924. Il giornalista venne assolto al relativo processo, celebrato a Chieti nel 1926 da una magistratura gi\u00e0 sottoposta al regime, ma lo scandalo aveva portato alla chiusura del quotidiano gi\u00e0 nel 1925.\nIn quei mesi Quilici incontr\u00f2 Italo Balbo, che aveva conosciuto nel 1921 durante l'assedio di Bologna. Il quadrumviro della marcia su Roma gli propose di collaborare al quotidiano che aveva appena fondato a Ferrara. Anche per allontanarsi da possibili ritorsioni o vendette, Quilici accett\u00f2 immediatamente e si trasfer\u00ec a Ferrara come caporedattore del \u00abCorriere Padano\u00bb, divenendone direttore dopo pochi mesi. Sempre nel 1925, a Ferrara, conobbe la pittrice medolese Emma Buzzacchi, che spos\u00f2 nel 1929 e dalla quale ebbe i figli Folco e Vieri. Collabor\u00f2 a lungo col podest\u00e0 Renzo Ravenna, del quale sostenne le numerose iniziative culturali, peraltro fortemente volute dallo stesso Balbo. Negli anni trenta Quilici fu direttore anche della \u00abRivista di Ferrara\u00bb, emanazione del gruppo dirigente fascista ferrarese.\nQuilici si mantenne sempre all'interno del fascismo, fino a difenderne le scelte pi\u00f9 gravi. Si ricordi ad esempio il suo saggio \"La difesa della razza\", uscito nel settembre 1938 sulla \u00abNuova Antologia\u00bb: nella parte finale si nega l'esistenza di una persecuzione contro gli ebrei, in quanto l'Italia, afferma l'autore, vuole soltanto difendersi. Se con gli scritti Quilici manifest\u00f2 il suo sostegno alle leggi razziali, nei comportamenti privati non manc\u00f2 di assicurare una relativa protezione a concittadini ebrei come Giorgio Bassani.\nCarriera accademica.\nNello Quilici insegn\u00f2 \"Storia del giornalismo\" all'Universit\u00e0 di Ferrara nell'anno accademico 1927-28. Poi, per dieci anni (1928-1938), fu incaricato di \"Storia politica moderna\" (insegnamento del corso di laurea in Scienze sociali e sindacali, Facolt\u00e0 di Giurisprudenza) nella Libera Universit\u00e0 di Ferrara.\nNel 1938 pass\u00f2 alla Scuola di Perfezionamento in discipline corporative, dove insegn\u00f2 Storia moderna e delle istituzioni politiche (1938-39).\nNel 1930 fond\u00f2 una rivista accademica, \u00abNuovi problemi di politica, storia ed economia\u00bb: su di essa Quilici pubblic\u00f2, a puntate, alcuni saggi che poi uscirono in volume: \"Origine, sviluppo e insufficienza della borghesia italiana\", \"Fine di secolo\" e \"Banca Romana\".\nL'incidente a Tobruk.\nNel 1940, due giorni dopo l'ingresso in guerra dell'Italia, Quilici si rec\u00f2 sul fronte libico come capitano di complemento dell'Aeronautica. Il 28 giugno dello stesso anno, l'aereo sul quale il giornalista si trovava insieme con Italo Balbo, Lino Balbo ed altri collaboratori del governatore fu abbattuto nel cielo di Tobruch dalla contraerea dell'incrociatore italiano San Giorgio. Tutti i passeggeri perirono. Una mai accertata ma diffusa ipotesi vuole come non incidentale l'abbattimento ma anzi volontario, un omicidio causato dai dissidi fra Balbo e Mussolini. Della sua breve esperienza libica Quilici lasci\u00f2 una testimonianza nel \"Diario di guerra\" tenuto dal 12 al 21 giugno 1940.\nDopo la sua morte, Giorgio Bassani ebbe parole di conforto rivolgendosi al figlio Vanni.\nIl figlio Folco, noto scrittore e documentarista, ha scritto sulla morte del padre il libro \"Tobruk 1940 - La vera storia della fine di Italo Balbo\", edito da Arnoldo Mondadori Editore rieditato poi col titolo \"Tobruk 1940 - Dubbi e verit\u00e0 sulla fine di Italo Balbo\".\nOpere.\nNello Quilici fu autore prolifico. Tra le sue opere va ricordata \"Fine di secolo. Banca Romana\" (Milano, 1935), inchiesta dettagliata e documentata sullo Scandalo della Banca Romana che fornisce anche un affresco molto interessante della societ\u00e0 politica e parlamentare romana di fine Ottocento. "}
{"id": "269824", "revid": "347132", "url": "https://it.wikipedia.org/wiki?curid=269824", "title": "Cesare Mazzolari", "text": "Biografia.\nFu ordinato sacerdote comboniano in California a San Diego il 17 marzo 1962. A Cincinnati oper\u00f2 fra i neri e i messicani che lavorano nelle miniere, riscontrando che i diritti dei poveri e della minoranza di colore negli Usa venivano sistematicamente oltraggiati. Dopo 26 anni vissuti negli Stati Uniti nel 1981 arriv\u00f2 in Sudan: prima nella diocesi di Tombura-Yambio, poi nell'arcidiocesi di Giuba, nell'attuale Sudan del Sud.\nLa diocesi di Rumbek (Sud Sudan).\nIl 1\u00ba gennaio 1990 divenne amministratore apostolico della diocesi di Rumbek, di estensione pari a Lombardia e Triveneto e abitata da 3 milioni di persone. In quello stesso anno liber\u00f2 150 giovanissimi schiavi. Nel 1991 riapr\u00ec la missione di Yirol, la prima di una lunga serie: alcune di esse dovranno poi essere abbandonate sotto l'incalzare della guerra sudanese. Nel 1994 fu catturato e tenuto in ostaggio per 24 ore dai guerriglieri dell'Esercito di Liberazione del Popolo del Sudan, gruppo armato indipendentista in lotta contro il Governo islamico.\nIl 5 novembre 1998 fu nominato vescovo di Rumbek e il 6 gennaio 1999 fu ordinato da papa Giovanni Paolo II, co-consacranti il cardinale Giovanni Battista Re e l'arcivescovo Francesco Monterisi.\nLa presenza di mons. Mazzolari in mezzo a un popolo cos\u00ec vergognosamente umiliato e schiacciato nella sua dignit\u00e0 fu segno di straordinaria speranza di pace. I suoi viaggi in Italia provocavano ogni volta una forte risonanza negli ambiti della solidariet\u00e0 sia nelle realt\u00e0 laiche sia in quelle religiose.\nPer oltre 20 anni monsignor Mazzolari visse coraggiosamente in mezzo alla sua gente e sopport\u00f2 le conseguenze della guerra e della povert\u00e0. A tutti chiedeva l'impegno a \u00abnon dimenticare perch\u00e9 la gente del Sud Sudan ha bisogno di una pace giusta nel rispetto dei diritti umani\u00bb.\nEra un vescovo che drammaticamente parlava di guerra: \u00abIl Sudan \u00e8 lo stato dell'Africa pi\u00f9 povero tra i poveri: 40 anni di guerre tribali il cui unico fine \u00e8 la conquista del potere e l'acquisizione di risorse quali petrolio, acqua e oro, presenti in grandi quantit\u00e0\u00bb. Gli interessi globali - specificava monsignor Mazzolari - avevano prevalso sul bene della gente: \u00abNon esiste pi\u00f9 rispetto dei diritti umani e la parola \"libert\u00e0\" \u00e8 un termine sconosciuto, \u00e8 stata spazzata via\u00bb. Lavorare quotidianamente nella diocesi non significava solo sfamare e aiutare il popolo sudanese ad uscire da una condizione di povert\u00e0 totale, ma creare i presupposti per mantenere la pace, siglata il 9 gennaio 2005. Con altrettanta chiarezza monsignor Mazzolari denunciava la persecuzione religiosa e le prevaricazioni dell'Islam nei confronti dei cristiani e pur deprecando la logica della ritorsione attuata dagli USA dopo l'episodio delle Twin Towers, metteva in guardia dalla scaltrezza di tanti autorevoli esponenti musulmani, preconizzando uno scontro di civilt\u00e0, in netta antitesi con l'atteggiamento passivo e aquiescente di tanti uomini di Chiesa e di troppe forze politiche europee progressiste.\nScomparve il 16 luglio 2011 all'et\u00e0 di 74 anni, dopo essere stato colto da un malore mentre celebrava la Messa.\nLa Fondazione Cesar.\nPer non disperdere la propria opera, lo stesso Mazzolari, insieme a un gruppo eterogeneo di persone, fond\u00f2 Cesar (Coordinamento Enti Solidali a Rumbek), un'associazione onlus italiana con lo scopo di amplificare e diffondere la voce del vescovo bresciano in terra di missione.\nCesar \u00e8 una organizzazione non profit nata per coordinare gli enti presenti con attivit\u00e0 di cooperazione nei territori del Sud Sudan. Nella Repubblica del Sud Sudan (la nazione pi\u00f9 giovane della terra) \u00e8 impegnata in progetti di cooperazione e solidariet\u00e0 internazionale con interventi in ambito: educativo, sanitario, di accesso all'acqua, di sviluppo e di promozione umana. In Italia \u00e8 attiva attraverso progetti e campagne di sensibilizzazione ed educazione allo sviluppo per coinvolgere la popolazione italiana, ed in particolare gli studenti delle scuole di ogni ordine e grado, nell'ottica dell'educazione alla solidariet\u00e0 e della cittadinanza attiva.\nA seguito della morte di Mons. Cesare Mazzolari, l'Associazione Cesar il 27 dicembre 2011 ha provveduto alla trasformazione in Fondazione assumendo una nuova denominazione \"CESAR - Fondazione Mons. Cesare Mazzolari Onlus\" e integrando alle attivit\u00e0 statutarie originarie anche quelle del ricordo dell'opera e della figura di Cesare Mazzolari.\nPremi e riconoscimenti.\nMons. Mazzolari \u00e8 stato insignito di alcuni riconoscimenti, anche postumi, per la sua continua opera verso i bisognosi e i poveri.\nGenealogia episcopale.\nLa genealogia episcopale \u00e8:"}
{"id": "269827", "revid": "1833487", "url": "https://it.wikipedia.org/wiki?curid=269827", "title": "Calocchia", "text": "La calocchia \u00e8 un lungo bastone utilizzato in agricoltura per sorreggere le viti o i pergolati.\nUtilizzato inoltre per creazione di recinti, e per battere gli alberi da frutto. Il termine \u00e8 usato prevalentemente in Toscana.\nLa calocchia \u00e8 anche una parte del correggiato, strumento utilizzato per battere il grano sull'aia. In particolare, \u00e8 il bastone pi\u00f9 corto, unito al manfanile tramite una correggia.\nIn toscana, nella costruzione di cesti in legno di castagno, durante la fase della ritondatura, la calocchia \u00e8 il cerchio formato con un ramo di castagno piegato in forma circolare, intorno al quale vengono chiusi gli intrecci terminali."}
{"id": "269833", "revid": "30610", "url": "https://it.wikipedia.org/wiki?curid=269833", "title": "Equizio (abate)", "text": "\u00c8 compatrono dell'Aquila con Massimo d'Aveia, Pietro Celestino e Bernardino da Siena.\nBiografia.\nLe notizie sulla sua vita sono assai scarne. Equizio nacque tra il 480 e il 490 nell'area amiternina della provincia Valeria, trascorrendo la sua vita probabilmente presso Pizzoli, a poca distanza da Amiternum e dall'odierna L'Aquila. \nFu particolarmente attivo nella diffusione del monachesimo, di cui \u00e8 considerato il precursore e uno dei massimi esponenti, insieme a Benedetto da Norcia di cui fu ispiratore; fond\u00f2 e diresse numerosi monasteri tra la Sabina e la Valle dell'Aterno. Nel borgo di Marruci, presso Pizzoli, istitu\u00ec il monastero di San Lorenzo dove Equizio disponeva di \"scriptorium\" e relativi copisti. Della sua attivit\u00e0 scrisse papa Gregorio I, che fu un fervente equiziano, nel 593 nei suoi \"Dialoghi\" (I, 4), dove si ricorda che \u00abla predicazione di Equizio fece notizia anche a Roma\u00bb e gli procur\u00f2 \u2014 intorno al 535, sotto il pontificato di papa Agapito I \u2014 la persecuzione dagli organi ufficiale della Chiesa.\nMor\u00ec alla met\u00e0 del VI secolo, probabilmente nel 570 o 571, venendo sepolto \u00abpresso l'oratorio di San Lorenzo\u00bb in Marruci di Pizzoli, come ricorda lo stesso Gregorio I. Oggi le spoglie del santo sono collocate nella seconda cappella a destra della chiesa di Santa Margherita all'Aquila.\nCulto.\nEquizio fu sepolto nella cripta del suo monastero di San Lorenzo presso Marruci, a Pizzoli, ma l'edificio fu saccheggiato e distrutto dai longobardi poco dopo la sua morte. La tomba del santo rimase oggetto di venerazione e meta di pellegrinaggi per diversi anni, in cui l'ordine equiziano diede alla Chiesa romana due pontefici e numerosi tra vescovi e cardinali. L'ordine venne poi assorbito da quello benedettino ed Equizio venne presto dimenticato.\nIn seguito al terremoto dell'Aquila del 1461, in San Lorenzo, torn\u00f2 alla luce la cripta con il corpo di Equizio; come nel caso di Massimo d'Aveia, L'Aquila reclam\u00f2 le spoglie del santo e, vinta la resistenza della comunit\u00e0 pizzolana, le trasfer\u00ec nella chiesa di San Lorenzo. In quel periodo la venerazione per il santo fu cos\u00ec viva e grande che Equizio fu nominato dapprima patrono del quarto di San Pietro e, successivamente, compatrono dell'intera citt\u00e0. Il santo venne quindi rappresentato nel gonfalone ufficiale del 1462 insieme ai restanti compatroni Massimo d'Aveia, Pietro Celestino e Bernardino da Siena. San Lorenzo \"intus\" sub\u00ec poi gravi danni dal sisma del 1703 cosicch\u00e9, nel 1785, le reliquie furono trasferite nella chiesa di Santa Margherita gestita dai Gesuiti dove, l'anno, seguente, in suo onore, fu realizzato il mausoleo marmoreo. \nLa festa liturgica di sant'Equizio si celebra l'11 agosto.\nDal Martirologio Romano: \u00abNel territorio dell'odierna Umbria, sant'Equizio, abate, che, come scrive il papa san Gregorio Magno, per la sua santit\u00e0 fu padre di molti monasteri e, ovunque giungesse, schiudeva la fonte delle Sacre Scritture\u00bb. "}
{"id": "269837", "revid": "125252202", "url": "https://it.wikipedia.org/wiki?curid=269837", "title": "Keira Knightley", "text": "Dopo aver lavorato in alcune piccole produzioni, ottiene il suo primo ingaggio importante quando George Lucas la scrittura nel ruolo di Sab\u00e9 in \"\" (1999)\".\" Ha ottenuto il riconoscimento pubblico grazie al successo della commedia inglese \"Sognando Beckham\" (2002), della quale era protagonista. L'anno seguente prende parte, accanto a Johnny Depp, Orlando Bloom e Geoffrey Rush, al film \"La maledizione della prima luna\" (2003), primo capitolo della saga \"Pirati dei Caraibi\", grazie al quale si afferma definitivamente nel panorama cinematografico. Ha ottenuto, a soli 21 anni, la sua prima nomination per l'Oscar alla miglior attrice e ai Golden Globe per il ruolo di Elizabeth Bennet nel film \"Orgoglio e pregiudizio\" (2005).\nNel 2008 ha ricevuto la nomination al Golden Globe per la migliore attrice in un film drammatico e ai BAFTA alla migliore attrice protagonista per la sua interpretazione nel film \"Espiazione\". I suoi ruoli successivi di maggior rilievo, includono il film \"Anna Karenina\" (2012), il film musicale \"Tutto pu\u00f2 cambiare\" (2014) e il film biografico \"The Imitation Game\" (2014), per il quale ha ricevuto la sua seconda nomination per l'Oscar alla miglior attrice non protagonista.\nSecondo la rivista \"Forbes\", nel 2008 \u00e8 stata la seconda attrice pi\u00f9 pagata di Hollywood con un guadagno di 32 milioni di dollari.\nBiografia.\nKeira nasce a Londra il 26 marzo 1985, figlia di Will Knightley, attore teatrale e televisivo, e Sharman Macdonald, sceneggiatrice. Ha un fratello maggiore, Caleb, nato nel 1979. Nel 2015, durante un'intervista alla rivista \"Elle\", dichiara che il suo nome doveva essere scritto \"Kira\" (versione femminile russa del nome \"Ciro\"), in onore della pattinatrice russa Kira Ivanova, di cui suo padre era ammiratore, ma la madre ha sbagliato a scrivere il nome quando \u00e8 andata a registrare sua figlia, scrivendo la \"e\" prima della \"i\".\nKeira comincia in tenera et\u00e0 ad avere interesse per la recitazione, tanto da avere il suo primo agente a soli sei anni. Essendo dislessica, Keira ha dichiarato che da adolescente ha dovuto indossare degli occhiali speciali che la aiutassero nella lettura e ha anche confessato di aver studiato i libri a memoria ascoltando le registrazioni in modo da risultare preparata mentre leggeva.\nGli inizi.\nDati i buoni risultati scolastici, le viene permesso di recitare in piccole produzioni: a nove anni esordisce nel film TV \"A Village Affair\", a cui seguono numerose apparizioni in altre, fino a quando viene scelta per il ruolo di Sab\u00e9 nel film \"\" (1999) di George Lucas, grazie alla forte somiglianza con l'attrice protagonista Natalie Portman.\nIl successo internazionale.\nDopo \"The Hole\" (2001), nel 2002 \u00e8 una dei protagonisti di \"Sognando Beckham\", commedia che ha riscosso un grande successo di pubblico in Inghilterra, portando Keira alla notoriet\u00e0. Segue il ruolo della volitiva Elizabeth Swann nell'avventuroso \"La maledizione della prima luna\" (2003), di Gore Verbinski, accanto a Johnny Depp e Orlando Bloom, suo esordio hollywoodiano ed enorme successo commerciale, che la rivela come una delle attrici pi\u00f9 promettenti della sua generazione.\nIndicata da molti come la nuova Julia Roberts, dotata di grande presenza scenica e notevole espressivit\u00e0, Keira interpreta nel 2004 un'inedita Ginevra nel kolossal \"King Arthur\", di Antoine Fuqua, insuccesso al box-office, ma successo personale dell'attrice, apprezzata dalla critica. Sempre pi\u00f9 lanciata nello star-system, partecipa al corale \"Love Actually\", di Richard Curtis, nel ruolo di Juliet ed \u00e8 la misteriosa Jackie nel thriller \"The Jacket\", di John Maybury, al fianco di Adrien Brody.\nNel 2005 la prima prova da protagonista assoluta, che la afferma come importante star di Hollywood, in \"Orgoglio e pregiudizio\", di Joe Wright, tratto dall'omonimo romanzo di Jane Austen, affiancata ad attori del calibro di Brenda Blethyn, Judi Dench e Donald Sutherland. Per questa interpretazione, a soli 20 anni, viene candidata sia ai Golden Globe che agli Oscar. Lo stesso anno \u00e8 protagonista in \"Domino\" di Tony Scott, nel ruolo della cacciatrice di taglie Domino Harvey. Nel 2006 torna a vestire i panni di Elizabeth Swann nel sequel de \"La maledizione della prima luna\", \"Pirati dei Caraibi - La maledizione del forziere fantasma\", e nuovamente nel 2007 nel terzo film della fortunata trilogia: \"Pirati dei Caraibi - Ai confini del mondo\".\nNello stesso anno la si rivede sul grande schermo in \"Espiazione\", sempre diretta da Joe Wright, trasposizione dall'omonimo best seller di Ian McEwan. Il film, che apre la 64\u00aa Mostra di Venezia, la vede protagonista accanto a James McAvoy, Vanessa Redgrave e Brenda Blethyn. Il complesso ruolo di Cecilia le vale la seconda nomination ai Golden Globe della sua carriera. Il vestito verde che l'attrice indossa nel film \u00e8 stato definito dalla rivista \"InStyle \"l\u2019abito migliore di tutti i tempi\"\" nella storia del cinema.\nNel settembre 2007 \u00e8 diventata la nuova testimonial del profumo \"Coco Mademoiselle\", della nota casa di moda Chanel, sostituendo Kate Moss.\nDal 2008 ad oggi.\nIl 2008 la vede protagonista di due film: \"The Edge of Love\", di John Maybury sulla vita del poeta gallese Dylan Thomas, accanto all'amica Sienna Miller e a Cillian Murphy, e \"La duchessa\", al fianco di Ralph Fiennes, tratto dalla biografia di Amanda Foreman su Georgiana Spencer, duchessa del Devonshire, vissuta nel XVIII secolo e antenata di lady Diana Spencer.\nDopo una pausa di un anno, come aveva pi\u00f9 volte annunciato, la Knightley \u00e8 tornata sul set a fine 2008 per il film \"Last Night\", accanto all'attore francese Guillaume Canet ed Eva Mendes, mentre nell'aprile 2009 ha recitato in \"Non lasciarmi\", trasposizione cinematografica dell'omonimo romanzo di Kazuo Ishiguro, entrambi i film uscirono tra settembre e ottobre 2010. Saltata invece la trasposizione cinematografica di \"Re Lear\" di William Shakespeare, nei panni di Cordelia, la figlia pi\u00f9 piccola del re shakespeariano, interpretato da Anthony Hopkins: il cast avrebbe compreso anche Gwyneth Paltrow e Naomi Watts.\nNel 2011 prende parte al film biografico \"A Dangerous Method\", diretto da David Cronenberg. Il film, ambientato tra Zurigo e Vienna alla vigilia della prima guerra mondiale, si basa sui rapporti turbolenti tra lo psichiatra Carl Gustav Jung (Michael Fassbender), il suo mentore Sigmund Freud (Viggo Mortensen), il loro collega Otto Gross (Vincent Cassel) e Sabina Spielrein (Knightley), una donna bella e tormentata, che si frappone tra loro, instaurando una relazione amorosa con il primo di questi ma anche una delle madri della psichiatria moderna, fondatrice degli asili bianchi in Russia.\nAlla fine di settembre 2011 prende parte come protagonista al progetto di Joe Wright, nel film tratto dal romanzo di Lev Tolstoj dal titolo omonimo \"Anna Karenina\". Il rilascio nel circuito cinematografico \u00e8 avvenuto nel novembre 2012. \u00c8 ancora testimonial della casa di moda Chanel, inoltre \u00e8 la protagonista dello spot pubblicitario del profumo Coco Mademoiselle dove ricopre il ruolo di una giovane Coco Chanel. Nel marzo del 2013 vengono annunciati cinque cortometraggi per l'anniversario dei 100 anni della casa di moda, nei quali \u00e8 protagonista. I film sono stati diretti da Karl Lagerfeld e parlano degli esordi di Coco Chanel sulla scena dell'alta moda.\nNel 2013 \u00e8 protagonista di due film: \"Tutto pu\u00f2 cambiare\" dove veste i panni di Greta, giovane donna che si ritrova sola a New York dopo esser stata mollata dal fidanzato, un noto musicista; nel cast anche Adam Levine e Mark Ruffalo. L'anno successivo \u00e8 protagonista del thriller \"Jack Ryan - L'iniziazione\" accanto a Chris Pine, e in \"The Imitation Game\", dove interpreta una crittologa accanto a Benedict Cumberbatch. Quest'ultima interpretazione le permette di ricevere diverse nomination, tra le quali una ai Golden Globe, una ai BAFTA ed una agli Oscar per la migliore attrice non protagonista.\nNel 2015 viene scelta come testimonial della linea di rossetti \"Chanel Coco Rouge\". Nel mese di settembre sar\u00e0 nel cast di \"Everest\", il film ricostruisce una disastrosa spedizione sul monte Everest, nel cast anche Jake Gyllenhaal, Sam Worthington e Robin Wright. Il mese successivo debutta a Broadway nel ruolo di Th\u00e9r\u00e8se Raquin, protagonista dell'omonima pi\u00e8ce tratta dal romanzo di \u00c9mile Zola.\nNel 2016 esce nelle sale \"Collateral Beauty\", commedia drammatica che la vede accanto ad un cast stellare: Will Smith, Edward Norton, Naomie Harris, Helen Mirren e Kate Winslet. L'anno successivo torna ad interpretare Elizabeth Swann nel quinto capitolo dei \"Pirati dei Caraibi\" intitolato: \"Pirati dei Caraibi - La vendetta di Salazar\", prendendone parte in un breve cameo che la vede riunirsi con il compagno di set di vecchia data Orlando Bloom. Nel 2017 entra nel cast del film Disney \"Lo schiaccianoci e i quattro regni\", accanto a Morgan Freeman ed Helen Mirren. Nella pellicola, in uscita nel novembre 2018, ricopre il ruolo della fata confetto.\nIl 20 gennaio 2018 presenta al Sundance Film Festival 2018 la pellicola \"Colette\", film biografico che racconta la vita dell'omonima scrittrice e attrice teatrale francese. Nel 2019 recita ne \"La conseguenza\", adattamento cinematografico del romanzo del 2013, \"The Aftermath\", scritto da Rhidian Brook. Ricopre il ruolo di Rachael Morgan, giovane donna che nell'inverno del 1946 raggiunge il marito ad Amburgo, ma dopo aver conosciuto Stefan le loro vite prendono una direzione diversa, infatti si allontana sempre di pi\u00f9 dal marito avvicinandosi a Stefan. Nello stesso anno ricopre il ruolo di Katharine Gun, impiegata dei servizi di spionaggio britannici accusata di aver violato la legge sui segreti ufficiali, nel thriller politico \"Official Secrets - Segreto di stato\", basato su una storia vera e tratto dal libro \"The Spy Who Tried to Stop a War\".\nVita privata.\nHa sempre smentito le voci che la davano malata di anoressia nervosa. In un'intervista al quotidiano \"The Sun\" si \u00e8 dichiarata atea. \u00c8 amica di Sienna Miller, con la quale ha condiviso un appartamento durante le riprese di \"The Edge of Love\".\nDal 2003 al 2005 \u00e8 stata fidanzata con Jamie Dornan e dal 2005 al 2010 con Rupert Friend.\nNel maggio 2012 si fidanza con James Righton, tastierista della rock band Klaxons. Il 4 maggio 2013 la coppia si \u00e8 sposata nella propriet\u00e0 di famiglia in Provenza. La coppia ha due figlie: Edie, nata il 25 maggio 2015, e la secondogenita, Delilah, nata nel settembre 2019.\nRiconoscimenti.\nL'attrice nel corso della sua carriera ha ottenuto varie candidature ai premi pi\u00f9 prestigiosi, tra cui due agli Oscar e ai BAFTA e tre ai Golden Globe.\nDoppiatrici italiane.\nNelle versioni in italiano dei suoi film, Keira Knightley \u00e8 stata doppiata da:\nDa doppiatrice \u00e8 sostituita da:"}
{"id": "269838", "revid": "3831", "url": "https://it.wikipedia.org/wiki?curid=269838", "title": "George S. Patton", "text": ""}
{"id": "269842", "revid": "1957079", "url": "https://it.wikipedia.org/wiki?curid=269842", "title": "Pierre-Paul Royer-Collard", "text": "Era fratello maggiore dello psichiatra Antoine-Athanase Royer-Collard.\nBiografia.\nNacque a Sompuis, nei pressi di Vitry-le-Fran\u00e7ois (Marne), figlio di Antoine Royer, un piccolo commerciante. La madre, Ang\u00e9lique Perp\u00e9tue Collard, era una donna dal carattere forte e molto religiosa. A dodici anni Pierre Paul Royer fu mandato in un collegio di Chaumont diretto da uno zio, padre Paul Collard. Segu\u00ec poi lo zio a Saint-Omer, dove studi\u00f2 matematica.\nNel 1811 gli fu assegnata la cattedra di Storia della filosofia alla Sorbona. In seguito divenne presidente del consiglio della Pubblica istruzione e tale rimase fino al 1818.\nFu uno dei pi\u00f9 eminenti rappresentanti dei cosiddetti \"liberali dottrinari\": liberali fedeli al principio monarchico, ma sostenitori di un rafforzamento dei poteri del parlamento, con connesso indebolimento di quelli del sovrano, rispetto a quanto stabilito nella Carta ottriata (concessa) da Luigi XVIII nel 1814.\nNel marzo 1830 venne prescelto da Carlo X (nella cinquina proposta dalla Camera dei deputati) quale presidente dell'assemblea elettiva. Con questa carica present\u00f2, il 30 marzo 1830 al sovrano il cosiddetto 'Indirizzo dei 221', uno dei fattori alla base della successiva Rivoluzione di Luglio."}
{"id": "269846", "revid": "4", "url": "https://it.wikipedia.org/wiki?curid=269846", "title": "Il Cinque Maggio", "text": ""}
{"id": "269847", "revid": "765341", "url": "https://it.wikipedia.org/wiki?curid=269847", "title": "Silverthorne (processore)", "text": "Silverthorne \u00e8 un processore Intel per il segmento dei sistemi ultra portatili UMPC e i MID, ed \u00e8 stato presentato il 2 aprile 2008 come successore della CPU Stealey utilizzando il nuovo nome commerciale Atom.\nNuova piattaforma per Silverthorne: nasce un Centrino anche per gli UMPC.\nSilverthorne \u00e8 il primo processore Intel ad essere stato sviluppato espressamente per l'impiego nei sistemi UMPC e, insieme al chipset Poulsbo, \u00e8 alla base della piattaforma Menlow. Nel corso del 2007 Intel aveva dichiarato pi\u00f9 volte che il settore degli UMPC in futuro sar\u00e0 sempre pi\u00f9 importante e da queste considerazioni \u00e8 nata l'idea di creare un nome commerciale per queste CPU, che si chiamano appunto Atom. Per lo stesso motivo, e sulla scia del successo del marchio Centrino (originariamente introdotto nel 2003 per i sistemi Notebook) Intel ha deciso di introdurre una variante di Centrino anche per questo tipo di sistemi, che si chiama Centrino Atom.\nIl marchio Atom viene utilizzato anche per indicare il progetto Diamondville, ovvero una variante di Silverthorne che viene impiegata nei sistemi mobile e desktop di fascia pi\u00f9 bassa (addirittura sotto quella basata sul processore Celeron, in particolare le sue diverse varianti Celeron D, Celeron (serie xxx), Celeron Dual Core e Celeron M) a partire da giugno 2008 in abbinamento, per\u00f2, ad un chipset derivato dal settore desktop.\nLo sviluppo di Silverthorne \u00e8 partito da lontano.\nLo sviluppo di Silverthorne, o meglio della sua architettura, era iniziato gi\u00e0 nel lontano 2004, quando Intel affid\u00f2 ad un team di progettisti della propria sede di Austin nel Texas, il compito di studiare un nuovo tipo di core da utilizzare per i processori futuri; l'idea era quella di realizzare un mini-core dal consumo ridotto e dalle prestazioni medie ma che potesse poi venire integrato nelle future CPU (si parla addirittura del 2015) unendolo ad altri mini-core identici in modo da realizzare processori formati da tanti core \"semplici\" e in grado, complessivamente, di fornire ottime prestazioni.\nApparve subito chiaro che l'architettura di tale mini-core, che venne poi chiamato Bonnell, sarebbe dovuta essere sviluppata da zero, e non poteva riprendere (se non in parte) le caratteristiche delle architetture gi\u00e0 sviluppate da Intel per gli altri settori del mercato. Il primo sviluppo del mini-core Bonnell al fine di renderlo una CPU completa, port\u00f2 poi alla realizzazione di Silverthorne che \u00e8 in sostanza l'unione di Bonnell con una cache L2 e un bus I/O.\nCaratteristiche tecniche.\nA maggio 2007 Intel aveva mostrato un wafer da 300\u00a0mm contenente 2500 processori Silverthorne costruiti con il processo produttivo a 45 nm (identico a quello utilizzato per gli altri progetti Intel a 45\u00a0nm, quindi basato sulla nuova tecnologia \"High-K metal-gate CMOS\") ma l'azienda non si era sbilanciata a dire di quanti core era composto ciascun die. Considerando l'anno di uscita, si era ipotizzato che Silverthorne avrebbe potuto essere un processore dual core costruito mediante un approccio a Die Monolitico.\nSilverthorne \u00e8 andato a rimpiazzare le CPU \"A100\" e \"A110\" dei precedenti UMPC, che erano basate sul processore Stealey a 90 nm e figuravano frequenze di 600\u00a0MHz e 800\u00a0MHz. Il nuovo processore \u00e8 in grado di offrire prestazioni paragonabili alla seconda generazione dei processori Pentium M (vale a dire il core Dothan), ma al tempo stesso avere un consumo tra 0,65 W e 2,4 W, contro i 5,5 W del processore Dothan ULV (Ultra Low Voltage).\nA differenza del predecessore Stealey che era in pratica una variante del processore mobile, Yonah, Silverthorne \u00e8 stato progettato da zero con l'intenzione di rimuovere ogni possibile fonte di spreco d'energia; secondo gli ingegneri di Intel infatti, questo era l'unico modo per raggiungere l'obiettivo dei 2 watt di consumo.\nUn processore ancora single core.\nA fine 2007 era stato annunciato che Silverthorne sarebbe stato composto da 47 milioni di transistor (per la precisione sono 47.212.207) su una superficie di 25\u00a0mm\u00b2, assemblato in package \u00b5FCBGA di 13x14x1,6\u00a0mm e alloggiato in un socket chiamato Socket 441. Intel ha dichiarato poi che il core elaborativo \u00e8 composto dal 28% dei transistor, mentre la cache L2 ne occupa il 22%. La restante parte \u00e8 distribuita come segue: 9% per il BIU, 35% per il FSB IO e 6% per PCL e Fuse.\nSe si confrontano il numero di transistor e la dimensione del die di Silverthorne con quella del Core 2 Duo Penryn, ovvero la CPU a 45\u00a0nm che Intel propone per il segmento mobile, ci si accorge che si tratta di valori estremamente limitati; nel settore notebook infatti Intel offre una CPU da ben 410 milioni di transistor su una superficie di 107\u00a0mm\u00b2.\nSilverthorne \u00e8 caratterizzato da un'architettura superscalare a 2 pipeline da 16 stadi; l'architettura a 2 pipeline consente l'esecuzione simultanea di due istruzioni per ciclo di clock, rendendo quindi Silverthorne concettualmente molto simile al primo processore superscalare con 2 pipeline progettato da Intel, il Pentium. Tale caratteristica aveva fatto immediatamente ipotizzare che, sebbene dotato di 2 pipeline distinte, Silverthorne sarebbe stato ancora una CPU single core, caratteristica che \u00e8 stata poi confermata da Intel agli inizi di febbraio 2008; in occasione di quest'ultimo annuncio per\u00f2, era emerso che in questo nuovo progetto sarebbe risorta la tecnologia Hyper-Threading, originariamente introdotta da Intel nel settore desktop grazie alle CPU Pentium 4 e Pentium D, ma poi abbandonata con il passaggio all'architettura \"Core\" dei Core 2 Duo in quanto ritenuta poco efficiente se abbinata a tale architettura. Dal punto di vista del sistema operativo, un processore dotato di tecnologia Hyper-Threading viene visto come se fosse un processore dotato del doppio dei core di cui \u00e8 effettivamente dotato; nel caso di Silverthorne che \u00e8 un processore single core, vengono visti 2 core. Nello specifico si tratta di 2 core \"logici\" e non di 2 core \"fisici\", tipici di un processore effettivamente dual core, e ovviamente non possono offrire le stesse prestazioni, ma sotto il profilo del miglioramento del multitasking, ovvero dell'esecuzione simultanea di pi\u00f9 applicazioni, la presenza della tecnologia Hyper-Threading mostra comunque i propri punti di forza.\nInizialmente non era chiaro se la tecnologia Hyper-Threading e la presenza delle 2 pipeline distinte fossero in realt\u00e0 un modo diverso di indicare la stessa caratteristica oppure si trattasse di 2 peculiarit\u00e0 distinte. Se cos\u00ec fosse stato, un processore Silverthorne avrebbe potuto essere in grado di eseguire 4 istruzioni contemporaneamente, ma successivamente si \u00e8 saputo che tale numero \u00e8 limitato a 2, e di conseguenza \u00e8 molto probabile che l'ipotesi che le 2 caratteristiche fossero in realt\u00e0 frutto della medesima scelta progettuale, sia quella corretta. Intel ha dichiarato di aver inserito la tecnologia Hyper-Threading in Silverthorne in quanto essa \u00e8 un metodo molto economico per incrementare le \"prestazioni per watt\". Dal punto di vista delle pure prestazioni, il produttore ha assicurato un'ottima scalabilit\u00e0 del processore (che dovrebbe avere una vita di almeno 6 anni) senza per\u00f2 specificare il massimo clock raggiungibile. Per il momento si sa che un modello da 1,2\u00a0GHz \u00e8 in grado di funzionare a pieno regime senza dissipatore rimanendo ad una temperatura di circa 42\u00b0, ma sembra che esso potrebbe sopportare temperature d'esercizio fino a 90\u00b0.\nNelle versioni iniziali, il clock varia tra gli 800\u00a0MHz (consumo di 0,65 W) e 1,86\u00a0GHz (consumo di 2,4 W) mentre, per quanto riguarda la cache, si tratta di 56 KB per quella L1 (divisa in 2 blocchi da 32 KB e 24 KB, rispettivamente per le istruzioni e per i dati) e di 512 KB per quella L2. Infine per quanto riguarda il bus, Intel ha fornito un'indicazione leggermente diversa dal solito, indicandolo come un BUS da 533MT/s (Mega Transfer al secondo).\nCache L1 asimmetrica.\nLa cache L1 di Silverthorne \u00e8, come detto, formata da 2 blocchi da 32 KB (per le istruzioni) e 24 KB (per i dati). \u00c8 evidente come si tratti di una cache L1 di tipo \"asimmetrico\" che \u00e8 giustificato dalla struttura stessa di tale cache; a differenza dei tradizionali 6 transistor per ogni bit utilizzati per le comuni cache dei processori, quella integrata in Silverthorne \u00e8 costituita da 8 transistor per ogni bit. Intel ha deciso di utilizzare questo particolare approccio in quanto consente di ridurre la tensione applicata alla cache, e di conseguenza ridurre ulteriormente i consumi; sembra per\u00f2 che tale scelta progettuale sia stata presa in un momento in cui il processo di sviluppo della nuova CPU era gi\u00e0 in fase piuttosto avanzata, ed \u00e8 stato quindi necessario ridurre la dimensione di tale cache per evitare di dover riprogettare anche l'intera organizzazione interna del chip, per non incontrare problemi con il package. \u00c8 chiaro infatti, che se cambia la dimensione del die possono nascere problemi di collegamento tra tale die e il package stesso del processore, che rischierebbero di richiedere ulteriori riproggettazioni.\nAltre caratteristiche dell'architettura.\nSilverthorne integra al suo interno 2 ALU (unit\u00e0 capaci di effettuare calcoli interi), che vengono utilizzate rispettivamente per gestire i salti nella pipeline e il passaggio tra le applicazioni in situazioni di multitasking, e 2 FPU (unit\u00e0 dedicate al calcolo in virgola mobile, molto importanti soprattutto in ambito videoludico); le 2 FPU non sono identiche tra loro, infatti la prima FPU si limita a operazioni di addizione, mentre la seconda gestisce le operazioni SIMD e quelle di moltiplicazione e divisione.\nTecnologie implementate.\nA parte la gi\u00e0 citata tecnologia Hyper-Threading, sono state integrate anche tutte le altre tecnologie gi\u00e0 presenti da tempo nei progetti Intel, tra cui le istruzioni MMX, SSE, SSE2, SSE3 e le altre tecnologie accessorie utili in progetti come questo come XD-bit e soprattutto SpeedStep per la riduzione del consumo, grazie anche all'introduzione anche in questo processore dell'ultima evoluzione di questa tecnologia, introdotta nelle CPU Core 2 Duo di seconda generazione, che hanno aggiunto lo stato a bassissimo consumo (denominato C6). Il consumo massimo si attesta sui 2 W circa, grazie anche all'adozione di una cache L2 dinamica, unit\u00e0 specializzate ed efficienti e un sistema di gestione energetica molto calibrato. Gli altri 5 stadi energetici prevedono diversi interventi per contenere il consumo, a partire dalla riduzione del voltaggio allo spegnimento del core, PLL e cache L1 e L2. Nello stato C6, a pi\u00f9 basso consumo, in cui il processore passa quando \u00e8 inattivo, il modello Z500 consuma solo 80 milliwatt (mentre tutte le altre versioni si attestano sui 100 milliwatt), ma siccome in genere i dispositivi nei quali viene integrato Silverthorne rimangono inattivi per la maggior parte del tempo, in uno scenario d'uso comune, Intel ha stimato un consumo medio per tutti i processori attorno ai 160 milliwatt (Z500) o 220 milliwatt (per gli altri modelli).\nSebbene la sua utilit\u00e0 non sembri particolarmente utile in sistemi UMPC, \u00e8 stata integrata anche la tecnologia di virtualizzazione Vanderpool. Le estensioni EM64T per l'esecuzione di codice a 64 bit invece non sono state integrate dato che la loro reale utilit\u00e0 in un sistema ultra portatile \u00e8 praticamente nulla, ma esse verranno integrate nel core Diamondville pensato per i portatili ultra economici e commercializzato anch'esso con il nome di Atom.\nCon il rinnovo della gamma avvenuto ad aprile 2009 \u00e8 stato presentato anche un modello (Atom Z515) dotato della nuova tecnologia \"Intel Burst Performance Technology\" (Intel BPT) che permette al processore, che nativamente funzionerebbe a 800\u00a0MHz di alzare il suo clock fino a 1,2\u00a0GHz; sembra che tale tecnologia agisca sulla frequenza del BUS invece che sul moltiplicatore.\nConsiderazioni sull'efficienza.\nSecondo Intel, Silverthorne \u00e8 il processore pi\u00f9 efficiente rispetto al suo costo dai tempi del 286, ma rivelarsi ben 100 volte pi\u00f9 veloce; inoltre il suo costo produttivo si aggira sui 6/8 $ a esemplare. Si stima che le richieste energetiche siano 10 volte inferiori rispetto al suo predecessore (Intel dichiara un consumo massimo di circa 2,4 W e uno medio inferiore a 1 W) in uno spazio pari a circa 1/5 di quello occupato da una CPU convenzionale. L'importanza di questo progetto sarebbe paragonabile (a detta di Intel) solamente all'8088 o allo stesso Pentium, grazie anche al costo produttivo che, a detta dell'azienda, \u00e8 il pi\u00f9 basso degli ultimi 20 anni.\nIl \"giallo\" dell'architettura In-Order.\nHa destato una certa sorpresa apprendere che l'architettura di Silverthorne sarebbe stata del tipo In-order, e non la ormai tradizionale Out-of-order che consente invece di eseguire le singole istruzioni senza rispettare necessariamente l'ordine imposto dal programmatore; un processore Out-of-order in sostanza analizza il codice che dovr\u00e0 eseguire, individua le istruzioni che non sono vincolate da altre istruzioni e le esegue in parallelo con il codice principale. L'ultimo processore In-Order prodotto da Intel era stato il Pentium nell'ormai lontano 1993, mentre \u00e8 dalla presentazione del Pentium Pro nel 1995 che tutti i processori Intel sono del tipo Out-of-order. La scelta di un'architettura che sembra ormai superata non \u00e8 stata certamente casuale, ma confrontando l'architettura di Silverthorne con quella del suo diretto concorrente sviluppato da VIA, il VIA Nano (che \u00e8 dotato della tradizionale architettura Out-of-order), non si pu\u00f2 che rimanere scettici verso una scelta che, almeno sulla carta, penalizza non poco le possibili prestazioni. Secondo Intel l'utilizzo di un'architettura Out-of-order avrebbe richiesto un elevato numero di transistor con il conseguente aumento dei consumi. Il fatto di essere In-order, costringe il processore ad elaborare le istruzioni in maniera sequenziale andando di conseguenza a influenzare negativamente il numero Instructions per clock (IPC), ovvero il numero di \"istruzioni per ciclo\" che \u00e8 in grado di eseguire.\nSilverthorne \u00e8 ottimizzato soprattutto per i calcoli \"base\".\nIl numero di cicli necessari per eseguire istruzioni \u00e8 molto variabile: alcune istruzioni sono eseguite in maniera molto veloce, mentre altre sono molto lente. Le operazioni di \"\"mov\" (spostamento di un dato da un registro all'altro) e di \"add\" (somma di 2 dati), per esempio, sono eseguite in un solo ciclo macchina, al pari di quanto avviene nei pi\u00f9 potenti processori Core 2 Duo, mentre per quanto riguarda l'operazione \"imul\"\" (moltiplicazione di 2 dati) Silverthorne impiega 5 cicli, contro i 3 richiesti da un Core 2 Duo. Infine un'operazione di divisione in virgola mobile a 32 bit viene realizzata in bene 31 cicli rispetto ai 17 di un Core 2 Duo. Tali risultati hanno quindi evidenziato che l'architettura di Silverthorne \u00e8 ottimizzata per eseguire calcoli \"base\" molto velocemente, mentre con calcoli pi\u00f9 complessi le prestazioni calano rapidamente.\n2 modalit\u00e0 di funzionamento per il BUS.\nIl BUS utilizzato da Silverthorne \u00e8 l'ormai classico quad pumped introdotto ai tempi del primo Pentium 4 Willamette e utilizzato poi da Intel per tutti i successivi processori, fino a quelli basati sull'imminente architettura Nehalem che abbandoneranno il tradizionale BUS parallelo per passare al nuovo BUS seriale Intel QuickPath Interconnect, analogo all'HyperTransport di AMD.\nTale tipo di BUS ha comunque subito una revisione in Silverthorne, potendo funzionare sia nella classica modalit\u00e0 \"\"GTL\", sia nella nuova \"CMOS\"\" che \u00e8 quella normalmente utilizzata. La modalit\u00e0 GTL consentirebbe al processore di arrivare fino a 1600\u00a0MHz di BUS, ma farebbe anche aumentare notevolmente i consumi, mentre la modalit\u00e0 CMOS (comunemente utilizzata in tale CPU) permette di ridurre la tensione del BUS. Tecnicamente, GTL usa resistori per migliorare la qualit\u00e0 del segnale, che sono in realt\u00e0 necessari solo alle alte frequenze. Dato che Silverthorne adotta un BUS limitato a 533\u00a0MHz, tali resistori diventano superflui e di conseguenza il processore utilizza il BUS in modalit\u00e0 CMOS, disattivando i resistori e dimezzando la tensione operativa. Al momento, il chipset Poulsbo abbinato ai processori Silverthorne nella piattaforma Menlow \u00e8 l'unico chipset Intel a offrire supporto per il BUS in modalit\u00e0 CMOS.\nBenchmark presentati da Intel.\nAl momento della presentazione di Silverthorne Intel ha reso pubblici alcuni benchmark per mostrare le prestazioni dei vari modelli a confronto con altre CPU \"pi\u00f9 conosciute\". Il test Spec int2000 (un benchmark matematico) ha prodotto i seguenti risultati:\nI punteggi sopracitati non comprendono l'utilizzo della tecnologia Hyper-Threading che secondo Intel consentirebbe prestazioni maggiorate del 50%.\nCon il test di calcoli in floating point, i risultati sono stati i seguenti:\nLe prestazioni complessive non sono maggiori del predecessore Stealey, ma Silverthorne \u00e8 in grado di raggiungere le stesse con un consumo decisamente pi\u00f9 contenuto, circa 8 volte. Secondo Intel nel confronto tra lo Z500 e un A110 (basato su core Stealey), il modello Silverthorne raggiunge il 90% delle prestazioni in 3D Mark 2005, il 70% in ambito Office e il 98% in ambito videoludico.\nPrezzi delle varie versioni di Silverthorne.\nAl momento della presentazione questi erano i prezzi delle 5 versioni arrivate sul mercato il 2 aprile 2008:\nNei primi giorni di novembre 2008 sono apparse in rete alcune informazioni che annunciavano l'intenzione da parte di Intel di aggiornare nei primi mesi del 2009 la piattaforma Menlow, grazie ad alcune nuove versioni del processore Atom Silverthorne. La nuova piattaforma, che non \u00e8 una vera e propria nuova generazione ma solo un aggiornamento, ha preso il nome di \"Menlow Refresh\", riprendendo una nomenclatura che Intel ha gi\u00e0 utilizzato diverse volte nel corso degli anni in riferimento agli aggiornamenti minori delle piattaforme Centrino.\nDi seguito vengono riportati i modelli gi\u00e0 presentati:\nLo Z550 viene abbinato al modello UP15W del chipset Poulsbo, in grado di supportare fino a 2 GB di RAM, mentre lo Z515 al UL11L che \u00e8 una versione a voltaggio ridotto e supporta fino a 512 MB di RAM.\nModelli ancora attesi sul mercato.\nDovrebbe arrivare anche il seguente modello sempre nell'ottica del rinnovamento della piattaforma e abbinato allo stesso modello di chipset pensato per lo Z550:\nModelli arrivati sul mercato.\nLa tabella seguente mostra i modelli di Atom, basati su core Silverthorne, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quella completa contenuta nella pagina dell'Intel Atom.\nIl successore.\nIntel non ha ancora rilasciato notizie ufficiali riguardo al successore di Silverthorne tuttavia, dato che \u00e8 stata comunque annunciata la piattaforma Moorestown che andr\u00e0 a sostituire Menlow (che sar\u00e0 basata, come detto sopra, proprio su Silverthorne), \u00e8 probabile che il suo successore sia proprio la CPU alla base di Moorestown. A questo proposito non esistono ancora certezze, ma \u00e8 possibile che tale CPU possa essere quella conosciuta come Lincroft."}
{"id": "269849", "revid": "1714743", "url": "https://it.wikipedia.org/wiki?curid=269849", "title": "Mario Basiola", "text": "Biografia.\nDopo aver studiato al Conservatorio Santa Cecilia a Roma con Antonio Cotogni, debutt\u00f2 nel 1918 al Teatro Morgana della stessa citt\u00e0 ne \"La traviata\".\nDopo alcuni anni di attivit\u00e0 in teatri di provincia, cominci\u00f2 ad apparire in sedi pi\u00f9 importanti in Italia, come Genova e Bari, e nel 1921 apparve per la prima volta all'estero a Barcellona.\nNel 1923 inizi\u00f2 un'intensa attivit\u00e0 nei principali teatri degli Stati Uniti, fino al debutto nel 1925 al Metropolitan Opera, dove si esib\u00ec fino al 1932 soprattutto nel repertorio verdiano (\"Ernani\", \"Rigoletto\", \"Aida\", \"Il trovatore\", \"La forza del destino\", \"Falstaff\"), oltre che ne \"Il barbiere di Siviglia\", \"Lucia di Lammermoor\", \"Tosca\", \"Cavalleria rusticana\", \"Pagliacci\". Partecip\u00f2 inoltre alle prime americane di \"Fra Gherardo\" di Pizzetti, \"Le preziose ridicole\" di Lattuada, \"La notte di Zoraima\" di Montemezzi. Apparve al Met in oltre 250 recite..\nRientrato in Europa, continu\u00f2 la carriera nei principali teatri italiani: Teatro dell'Opera di Roma, San Carlo di Napoli, Maggio Musicale Fiorentino, Bologna ecc., partecipando anche alla riproposizione di opere quasi dimenticate, come \"Il pirata\" e \"La straniera\" di Bellini, \"Il figliuol prodigo\" di Ponchielli (eseguito a Cremona, citt\u00e0 natale del compositore, nel 1934), oltre che alla prima assoluta di \"Imelda\" di Gandino. Nel 1939 apparve alla Royal Opera House di Londra ne \"Il trovatore\" e \"La traviata\".\nDopo la fine del conflitto continu\u00f2 ancora l'attivit\u00e0 per alcuni anni in Italia. Nel 1952 apr\u00ec con la moglie, il soprano Caterina Gobbi, una scuola di canto a Milano, avendo fra i suoi allievi Giangiacomo Guelfi e Mario Sereni.\nSuo figlio, anch'egli di nome Mario, fu a sua volta un apprezzato baritono."}
{"id": "269850", "revid": "108787009", "url": "https://it.wikipedia.org/wiki?curid=269850", "title": "Lega dei Giusti", "text": "La Lega dei Giusti (\"Bund der Gerechten\", in tedesco) era un'organizzazione operaia clandestina tedesca, nata nel 1836 a Parigi da una scissione degli elementi pi\u00f9 radicali della Lega tedesca segreta dei \"Proscritti\". Successivamente essa comprendeva lavoratori di diversi paesi europei ed aveva sue comunit\u00e0 in Germania, Francia, Svizzera, Regno Unito, Svezia. \nNel 1847, sotto l'influenza determinante di Karl Marx e Friedrich Engels, diede vita alla \"Lega dei Comunisti\".\nLa storia.\nA Parigi nel 1834, quando il governo francese aveva soppresso una societ\u00e0 popolare pubblica sorta per soccorrere la stampa di opposizione della Germania meridionale, un gruppo di profughi tedeschi (in maggioranza artigiani) avevano costituito una societ\u00e0 segreta col nome di \"Lega dei proscritti\" (\"Bund der Ge\u00e4chteten\"). Organizzata sul modello della Carboneria francese (e questa su quello della Carboneria italiana), essa era influenzata dalle idee socialiste di Saint-Simon e dal socialismo utopistico di Fourier. L'obiettivo principe della Lega era quello di instaurare una \"repubblica sociale\" in Germania, ossia \"la liberazione e la rigenerazione della Germania, la fondazione e la conservazione dell'eguaglianza e della libert\u00e0 politica e sociale, delle virt\u00f9 civili, dell'unione del popolo\". \nBen presto si venne ad uno scontro fra due correnti: la prima aspirante ad uno \"stato libero\" in cui la propriet\u00e0 privata avrebbe dovuto essere conciliata con l'eguaglianza sociale, tramite imposte sul superfluo e l'assicurazione del necessario; la seconda, di carattere socialista e proletario, propugnatrice di una societ\u00e0 senza classi basata sull'abolizione della propriet\u00e0 privata e la comunione dei beni. Il dissidio si concluse con una scissione dell'ala radicale socialista. I membri pi\u00f9 energici capeggiati da Theodor Schuster, un libero docente di G\u00f6ttingen, abbandonarono la \"Lega dei Proscritti\", e diedero vita, nel 1836, alla \"Lega dei Giusti\". Questa annoverava tra i suoi membri pi\u00f9 distinti Karl Schapper, Heinrich Bauer e Wilhelm Weitling di Magdeburgo, Karl Pf\u00e4nder e Georg Eccarius. \nScrive Engels (\"Per la storia della Lega dei Comunisti\", 1885): \"La lega-madre, in cui erano rimasti solo gli elementi pi\u00f9 sonnolenti presto si addorment\u00f2 del tutto. [...] La nuova Lega invece si svilupp\u00f2 con relativa rapidit\u00e0\". Inizialmente, la Lega era non molto di pi\u00f9 di un \"ramo tedesco delle societ\u00e0 segrete francesi\", \"per met\u00e0 un'associazione di propaganda, per met\u00e0 cospirazione\", nelle parole di Engels. In particolar modo era legata alla \"Soci\u00e9t\u00e9 des Saisons\" (\"Societ\u00e0 delle stagioni\"), diretta da Auguste Blanqui e Barb\u00e8s (cos\u00ec come la Lega dei proscritti aveva cercato sostegno nella \"Societ\u00e0 dei diritti dell'Uomo\"), e profondamente influenzata dalle concezioni di Blanqui e di Babeuf.\nIl principale teorico ed esponente della \"Lega dei Giusti\" era Wilhelm Weitling che pubblic\u00f2 alla fine del 1842, in Germania, \"Garanzie dell'armonia e della libert\u00e0\", criticando duramente la societ\u00e0 borghese e la propriet\u00e0 privata. L'impianto restava entro i limiti del socialismo utopistico, ma Marx fu talmente impressionato dall'apparire di quest'opera nello scenario politico tedesco che lo pose al di sopra di Proudhon. Egli propugnava l'abolizione del denaro e la comunanza dei beni (inclusa quella delle donne), allo scopo di instaurare una fratellanza universale basata sul messaggio cristiano.\nQuando i francesi insorsero, il 12 maggio 1839, le sezioni della Lega marciarono al loro fianco e furono coinvolte nella comune sconfitta.\nAlcuni dei suoi organizzatori, tra cui Schapper e Bauer, dovettero, dopo una lunga prigionia, abbandonare la Francia e riparare a Londra, mentre Wilhelm Weitling si rifugi\u00f2 in Svizzera. Inizia quindi un periodo in cui i vari esponenti cercano di riannodare le fila dell'organizzazione. A Londra, Karl Schapper fonda nel febbraio del 1840 la \"Lega per l'istruzione degli operai comunisti\" (\"Bildungs-Gesellschaft f\u00fcr Arbeiter\"), allo scopo di coprire le attivit\u00e0 clandestine di reclutamento e propaganda della Lega. La \"Lega per l'istruzione degli operai comunisti\" \u00e8 esistita fino al 1914.\nDa quel momento, il centro di gravit\u00e0 della Lega pass\u00f2 da Parigi a Londra ed essa assunse sempre pi\u00f9 un carattere internazionale, conoscendo una rapida diffusione in diversi paesi europei: sezioni locali, spesso precarie e chiuse dalla polizia, sorgevano in Germania, Svizzera, Svezia ed in Francia. Nell'associazione operaia venivano a trovarsi, oltre a tedeschi e svizzeri, anche membri di tutte quelle nazionalit\u00e0 a cui la lingua tedesca serviva prevalentemente come mezzo di comunicazione con gli stranieri, in particolare scandinavi, olandesi, ungheresi, cechi, slavi del sud e anche russi ed alsaziani. \nI membri della \"Lega\" erano per la maggior parte artigiani, spesso esuli tedeschi, lavoratori in modeste imprese con pochi dipendenti al servizio di un piccolo maestro artigiano. Quindi non dei proletari, dal punto di vista marxista, ma membri della piccola borghesia che si andava trasformando (come classe) in proletariato. Sulle tessere dei soci della \"Lega per l'istruzione degli operai comunisti\" era scritto il motto della Lega (\"per lo meno in venti lingue, anche se qua e l\u00e0 non senza errori\", Engels): \"Tutti gli uomini sono fratelli\".\nIl carattere internazionale e lo sviluppo della Lega - osserva ironicamente Engels - furono fortemente sostenuti dalla \"saggezza\" dei governanti che espellevano gli operai indesiderabili, e li trasformavano in emissari e propagandisti. Karl Marx e Frederich Engels entrano in contatto con la \"Lega\" nel 1843, ma in quel momento rifiutano di aderirvi, pur rimanendo in stretto contatto con i membri londinesi e parigini dell'organizzazione. Nel novembre 1846 la direzione della Lega viene trasferita formalmente a Londra.\nContemporaneamente la Lega ha uno sviluppo consistente in Svizzera, dove Weitling si era trasferito a partire dal 1840. Egli organizza qui, insieme con Simon Schmidt, una comunit\u00e0 segreta della Lega, della quale conosciamo la professione di fede a cui i soci eran tenuti al momento dell'ammissione. Dal settembre 1841 essa pubblica anche una rivista mensile, \"Il grido di aiuto della giovent\u00f9 tedesca\", che muta il nome, nel gennaio del 1842, assumendo quello di \"Giovane generazione\". Tuttavia nel 1844 Weitling viene espulso dalla Svizzera ed \u00e8 consegnato al governo prussiano che lo condanna a dieci mesi di carcere per attivit\u00e0 sovversiva ed empiet\u00e0.\nNel 1845, uscito dal carcere, Weitling si reca a Londra, divenuto certamente il centro pi\u00f9 importante della Lega. Weitling \u00e8 ancora la figura pi\u00f9 rappresentativa e prestigiosa dell'organizzazione. I compagni londinesi gli riservano un'accoglienza trionfale. Nel gennaio del 1847 la direzione della clandestina \"Lega dei Giusti\" invita Marx ed Engels ad aderirvi. Marx ed Engles accettano e nel congresso del giugno 1847 viene sancita la nascita della \"Lega dei Comunisti\". La Lega decide in quel momento di cambiare anche il proprio motto: \"\"Tutti gli uomini sono fratelli\" viene sostituito da \"Proletari di tutti i paesi, unitevi!\"\""}
{"id": "269851", "revid": "31886", "url": "https://it.wikipedia.org/wiki?curid=269851", "title": "Bloomfield (microprocessore)", "text": "Bloomfield \u00e8 il successore del processore Intel Core 2 Extreme basato sul core Yorkfield e dedicato alla fascia alta del mercato desktop. \u00c8 arrivato sul mercato il 17 novembre 2008 ed \u00e8 basato sulla nuova architettura Nehalem, successiva all'Intel Core Microarchitecture, originariamente introdotta nel settore desktop dal core Conroe nel corso del 2006 (e commercializzato come Core 2 Duo).\nIl cambio di architettura ha portato con s\u00e9 anche un nuovo nome commerciale per i prodotti basati su di essa, in modo da evidenziare in maniera pi\u00f9 efficace il rinnovamento della gamma. Bloomfield viene commercializzato con i nomi di Core i7 e Core i7 Extreme, a seconda delle versioni.\nCaratteristiche tecniche.\nProcesso produttivo.\nSi tratta ancora di una CPU a 4 core costruita mediante processo produttivo a 45 nm ma realizzata secondo un approccio costruttivo a Die Monolitico, e non unendo 2 die dual core in un unico package, come avviene in Yorkfield.\nA differenza di quanto avvenuto in passato in tutte le ultime generazioni di architetture Intel, in cui la cache era divisa in 2 livelli, in Bloomfield ne sono presenti 3. Ogni core ha una propria cache L1 da 64 KB (divisa a sua volta in 2 blocchi da 32 KB, per le istruzioni e per i dati, al pari di quanto avviene per la precedente architettura Core), e una propria cache L2 da 256 KB (a differenza della cache L2 da 4 o 6 MB condivisa tra tutti i core dell'architettura precedente); a queste si aggiunge un'ulteriore cache L3 da 8 MB che viene condivisa tra tutti i core e che \u00e8, tra l'altro, di tipo inclusivo.\nCome previsto dall'architettura Nehalem, il bus non \u00e8 pi\u00f9 quello Quad Pumped, introdotto da Intel con il primo Pentium 4 Willamette e mantenuto fino agli ultimi esponenti dell'architettura \"Core\", ma il nuovo Intel QuickPath Interconnect, analogo all'HyperTransport di AMD. A differenza di quanto avviene nel core Gainestown (in tutto e per tutto simile a Bloomfield) per gli Xeon DP per sistemi biprocessore per\u00f2, in Bloomfield \u00e8 presente un solo collegamento QPI che funziona a frequenze diverse a seconda del modello; la versione pi\u00f9 potente ha una banda passante di 6,4 GT/s (GigaTransfer/s), pari a 12,8 GB/s, mentre altre versioni ridotte hanno una banda di 4,8 GT/s, pari a 9 GB/s. Va ricordato comunque che il tradizionale BUS non \u00e8 stato abbandonato proprio del tutto: esso sopravvive all'interno della CPU per il trasferimento interno dei dati e per poter impostare la frequenza operativa insieme al moltiplicatore; in Bloomfield tale BUS funziona a 133\u00a0MHz.\nL'ispirazione da parte di Intel nei confronti di quanto fatto da AMD nel corso degli ultimi anni, non si \u00e8 limitata al nuovo BUS seriale. \u00c8 stato infatti integrato anche il controller della memoria RAM, che in Bloomfield \u00e8 Triple Channel (a 3 canali) e supporta memorie DDR3 negli standard 800/1066/1333\u00a0MHz.\nIl consumo \u00e8 di circa , mentre per quanto riguarda il socket, esso \u00e8 il nuovo LGA 1366 (conosciuto anche come Socket B) e utilizzato anche dalla controparte server Gainestown. Inizialmente in realt\u00e0 erano state annunciate anche versioni prive del controller di memoria integrato e installabili nel Socket H (715 pin), ma nelle successive notizie di fine 2007 queste versioni \"ridotte\" non vennero pi\u00f9 state menzionate; probabilmente Intel ha deciso di integrare il controller di memoria in tutte le varianti di Bloomfield, cos\u00ec da non dover differenziarne la produzione e contenere i costi realizzativi. Nei primi giorni di giugno 2008 erano apparse in rete anche le prime immagini di CPU Bloomfield che evidenziavano come il nuovo processore avrebbe avuto una forma leggermente rettangolare, a differenza di quella quadrata dei processori precedenti realizzati per il Socket 775, con alcuni incavi laterali che ne impediscono un montaggio non corretto all'interno del socket.\nInfine, il clock dovrebbe in futuro superare la barriera \"storica\" dei 4\u00a0GHz, un obiettivo perseguito da Intel con il Pentium 4 Prescott ma mai raggiunto a causa del consumo eccessivo di quelle soluzioni.\nA settembre 2007 Intel aveva annunciato di aver appena completato la produzione dei primi prototipi Bloomfield, e che questi sono composti da ben 731 milioni di transistor. Si tratta di un valore inferiore rispetto agli 820 milioni di transistor delle soluzioni a 4 core basate sulla seconda generazione dell'architettura \"Core\" (per esempio il core Yorkfield) ma giustificata da 2 ragioni fondamentali: la prima risiede nel fatto che la gestione delle comunicazioni interne di un processore a 4 core \"nativo\" ovvero realizzato in un unico die mediante l'approccio a Die Monolitico, \u00e8 pi\u00f9 semplice da realizzare e richiede quindi meno componenti rispetto alla connessione di 2 die dual core mediante un approccio a Die Doppio come avviene nelle soluzioni precedenti e, in secondo luogo, l'architettura Nehalem \u00e8 stata sviluppata per sfruttare in maniera ancora pi\u00f9 efficiente la cache di ultimo livello che \u00e8 certamente il componente di una CPU che ne fa aumentare pi\u00f9 di ogni altro il numero di transistor, e richiederne quindi una quantit\u00e0 minore. Mentre Bloomfield contiene, come detto 8 MB di cache L3 (condivisa da tutti e 4 i core), il precedente Yorkfield \u00e8 dotato di una cache L2 di 12 MB (separata per\u00f2 in 2 blocchi da 6 MB ciascuno condiviso da una sola coppia di core). La superficie del die \u00e8 invece aumentata, passando dai 214\u00a0mm\u00b2 (2 x 107\u00a0mm\u00b2) di Yorkfield, ai 263\u00a0mm\u00b2 di Bloomfield.\nSfruttamento della cache di ultimo livello.\nNei processori dual core e multi core si pone il problema di come sfruttare la grande dotazione di cache di ultimo livello e come gestirne l'accesso da parte dei vari core. L'approccio a die monolitico cui si \u00e8 accennato poco sopra \u00e8 solo uno degli approcci possibili nella realizzazione, e ognuno di questi comporta pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nImportanti considerazioni sul consumo dichiarato.\n\u00c8 importante sottolineare che per fare un confronto tra i consumi di queste nuove soluzioni con quelle che le hanno precedute sul mercato, \u00e8 necessario considerare che nella stima del consumo del nuovo core viene incluso anche quello legato alle funzioni che un tempo erano demandate al northbridge del chipset. Di conseguenza, il consumo sopracitato, superiore a quello dichiarato per il predecessore di Bloomfield, \u00e8 in realt\u00e0 pi\u00f9 basso se confrontato con la somma tra il consumo di Yorkfield e quello del northbridge del chipset.\nTecnologie implementate.\nOltre alle ormai scontate istruzioni MMX, SSE, SSE2, SSE3, EM64T e XD-bit, \u00e8 stato implementato anche l'intero set di istruzioni SSE4. A fine 2007 con i primi processori a 45\u00a0nm (basati per\u00f2 su architettura \"Core\") Intel aveva gi\u00e0 iniziato l'introduzione di queste nuove istruzioni ma si era limitata a 47 istruzioni sulle 54 previste dal set SSE4 completo, e per questo motivo il produttore indicava questa prima implementazione, limitata, come SSE4.1 (dove.1 indica la prima versione); in tutti i processori basati sull'architettura Nehalem invece, viene integrato l'intero set delle istruzioni, indicato come SSE4.2.\nNon mancano ovviamente la tecnologia di virtualizzazione Vanderpool e quella di risparmio energetico SpeedStep, che nelle nuove CPU vanta decisi miglioramenti; grazie alla nuova tecnologia Power Gate infatti, Bloomfield \u00e8 in grado di rallentare e accelerare la frequenza di ogni core individualmente a seconda della specifica occupazione e arrivare addirittura allo \"spegnimento\" di quelle aree della CPU che risultano inutilizzate, forse addirittura gli interi core, riducendone il voltaggio a zero, e non limitandosi a diminuirne le richieste energetiche. A questa tecnologia se ne unisce anche un'altra esattamente duale, chiamata Intel Turbo Mode che \u00e8 in sostanza il nuovo nome della Intel Dynamic Acceleration gi\u00e0 vista nei Core 2 Duo Merom e Penryn alla base delle piattaforme Centrino Duo Santa Rosa e Centrino 2 Montevina. La nuova architettura Nehalem porta tale tecnologia in tutti i settori di mercato e grazie ad essa \u00e8 possibile aumentare il clock dei soli core utilizzati in modo da velocizzare l'elaborazione di quelle particolari applicazioni che non sono in grado di sfruttare adeguatamente un processore multi core. Avere meno core attivi, consente infatti di aumentare il clock (e quindi il consumo) dei core rimanenti senza eccedere le specifiche della CPU stessa; nelle prime versioni di Bloomfield il clock aumenta fino a 3,5\u00a0GHz.\nAnche la gestione del calore dissipato ha visto importanti miglioramenti: a differenza di quanto avviene nei processori precedenti, che al raggiungimento di una certa temperatura abbassano istantaneamente il proprio clock al valore pi\u00f9 basso possibile, in Bloomfield il clock viene abbassato progressivamente fino al raggiungimento della temperatura adeguata.\n\u00c8 da evidenziare infine l'implementazione della nuova tecnologia Simultaneous Multi-Threading, evoluzione della vecchia Hyper-Threading (ma basata su principi completamente diversi), ormai abbandonata da parte del produttore statunitense, e in grado di raddoppiare il numero di thread elaborabili dalla CPU. Dato che Bloomfield ha 4 core, \u00e8 in grado di gestire 8 thread contemporaneamente.\nChipset supportati.\nBloomfield viene abbinato al chipset Tylersburg in grado di connettere la CPU agli slot PCI Express 2.0. Sebbene tale chipset sia in grado di fornire supporto a 2 collegamenti indipendenti del BUS QPI in modo da consentire la connessione di due processori simultaneamente, tale caratteristica viene sfruttata solo dalla controparte server di Bloomfield, conosciuta come Gainestown, che \u00e8 in buona sostanza una variante di Bloomfield in grado di funzionare in configurazioni biprocessore. Il modello di Tylersburg che viene abbinato a Bloomfield \u00e8 quello conosciuto come X58 che tra le altre cose supporta fino a 36 linee PCI Express comprendenti configurazioni a doppio slot PCI Express 2.0 con connessioni 16x elettriche o a 4 slot PCI Express 2.0 con connessioni 8x elettriche.\nPrimi test e confronto delle prestazioni rispetto a Yorkfield.\nNel mese di settembre 2008 erano stati presentati i primi test prestazionali relativi al nuovo processore Bloomfield, confrontato con il suo diretto predecessore, vale a dire il core Yorkfield alla base dei Core 2 Quad e Core 2 Extreme che \u00e8 per\u00f2, come detto, basato sulla precedente architettura Intel Core Microarchitecture.\nIl modello \"Core i7\u00a0940\" (funzionante a ) \u00e8 stato messo alla prova mediante il benchmark 3DMark Vantage, raggiungendo un punteggio per la CPU pari a 17966 punti. Nel test Super PI il modello \"Core i7\u00a0920\" (funzionante a 2,66\u00a0GHz) ha completato l'elaborazione in 15,36 secondi contro i 14,42 secondi impiegati dalla pi\u00f9 potente versione di Yorkfield, il modello \"Core 2 Extreme QX9770\" funzionante a ben 3,2\u00a0GHz.\nLa testata giornalistica AnandTech ha invece messo sotto esame il nuovo tipo di BUS seriale QPI (precisamente quello 4,8 GT/s delle versioni \"minori\" di Bloomfield) e ha verificato che la banda passante di una configurazione di memoria RAM DDR3-1066 triple channel raggiunge i 12 GB/s contro i 6,9 GB/s tipici di un processore Yorkfield a 3\u00a0GHz (per esempio il modello \"Core 2 Quad Q9650\") abbinato a DDR3-1066 in dual channel.\nSecondo Intel, il modello di punta di Bloomfield (il \"Core i7 Extreme 965\") a confronto con il predecessore di pari frequenza, ovvero il gi\u00e0 citato \"Core 2 Extreme QX9770\", \u00e8 in grado di aumentare le prestazioni dei programmi di rendering tridimensionale del 38%, quelle delle applicazioni multimediali del 41%, e quelle dei videogiochi di ben il 52%.\nSembra inoltre che la re-introduzione della tecnologia Hyper-Threading, nella sua nuova incarnazione SMT, riesca a fornire benefici medi nell'ordine del 6% con punte del 23% nelle applicazioni che sono in grado di sfruttare maggiormente la presenza di tanti core logici, ovvero quelli di codifica video.\nI test indipendenti hanno mostrato come, a parit\u00e0 di clock, un processore Bloomfield sia mediamente pi\u00f9 veloce del 25% rispetto al core Yorkfield basato sull'architettura precedente, mentre grazie soprattutto alla tecnologia Power Gate i consumi in caso di inattivit\u00e0 della CPU sono fino a 4 volte inferiori rispetto al suo predecessore; a pieno carico invece sono comparabili, ma dato che Bloomfield \u00e8, come detto, pi\u00f9 potente a parit\u00e0 di clock, il rapporto prestazioni per watt \u00e8 nettamente a favore della nuova soluzione.\nLimiti di overclock.\nAlcune limitazioni sono emerse, e poi confermate dalla stessa Intel, per quanto riguarda le potenzialit\u00e0 di overclock di tale processore. A causa della delicatezza del controller di memoria integrato, \u00e8 possibile aumentare la tensione di esercizio di soli 0,1 V impedendo quindi di fatto lo sfruttamento di banchi di memoria DDR3 ad alte prestazioni che al momento richiedono tensioni di esercizio ben superiori.\nInoltre il processore \u00e8 ora in grado di monitorare la corrente assorbita e di conseguenza anche il consumo energetico istante per istante; quando questi valori superano dei limiti di soglia impostati di fabbrica, rispettivamente a e , interviene una nuova funzionalit\u00e0 integrata nei processori Bloomfield e chiamata Overspeed Protection (tale funzionalit\u00e0 non \u00e8 presente nei processori appartenenti alla gamma \"Extreme\", ovvero la fascia che storicamente raggruppa i processori che non hanno limitazioni all'overclock di fabbrica). Un fattore che avrebbe una decisa influenza su questi parametri \u00e8 proprio l'aumento della tensione di alimentazione del processore, ovvero uno strumento quasi fondamentale per poter effettuare overclock di una qualche entit\u00e0: al di l\u00e0 quindi delle limitazioni date dal controller della memoria illustrate sopra, le reali difficolt\u00e0 ad ottenere aumenti di frequenza evidenti dipendono proprio dalla presenza di questa protezione.\nAlcune limitazioni rimosse nei modelli in produzione.\nA marzo 2009 la testata giornalistica online Maximum PC ha scoperto che nei modelli Core i7\u00a0920 e 940 arrivati sul mercato non sono pi\u00f9 presenti alcune limitazioni che avevano impedito l'overclock degli esemplari testati nei primi giorni dalla presentazione. Sembra che Intel abbia deliberatamente eliminato tali vincoli, consentendo quindi agli utenti la modifica dalla frequenza del BUS QPI, che pu\u00f2 cos\u00ec essere portato anche in questi modelli a 6,4 GT/s, e del moltiplicatore della memoria RAM in modo da poter utilizzare anche i moduli che arrivano fino a 1600\u00a0MHz; entrambe queste modifiche possono essere eseguite facilmente da parte di ogni utente mediante semplici interventi nel BIOS. Rimangono invece attivati i blocchi che limitato l'aumento del moltiplicatore della frequenza operativa della CPU (che \u00e8 sbloccato solo nella versione Extreme) e le impostazioni della tecnologia Turbo Mode.\nLa nuova versione Extreme Edition.\nStoricamente Intel ha sempre presentato una versione \"Extreme Edition\" dei suoi processori, dedicata agli utenti pi\u00f9 esigenti. Come successore del Core 2 Extreme, arriva Core i7 Extreme che, almeno nella sua prima incarnazione, \u00e8 basato anch'esso sul core Bloomfield.\nCome al solito, le differenze tra la versione Extreme e quelle \"lisce\" sono limitate a frequenze leggermente superiori (in questo caso, clock della CPU e velocit\u00e0 del BUS QPI), alla presenza del moltiplicatore sbloccato sia verso il basso che verso l'alto in modo da semplificare le operazioni di overclock tipiche di questa fascia di utenti, e alla gi\u00e0 citata assenza della funzionalit\u00e0 Overspeed Protection.\nBloomfield alla base anche della seconda generazione della piattaforma Skulltrail.\nNei primi mesi del 2008 Intel present\u00f2 la piattaforma Skulltrail (conosciuta anche come Intel V8) che consisteva in 2 processori Yorkfield operanti in parallelo (per un totale di 8 core di elaborazione), e destinata alla fascia pi\u00f9 alta del mercato desktop. Sebbene commercializzati con il nome commerciale di Core 2 Extreme (tipico del settore desktop) tali processori erano in realt\u00e0 basati sulla controparte per i server di Yorkfield, Harpertown.\nA ottobre 2008 Intel ha annunciato che Bloomfield sar\u00e0 la base anche dell'evoluzione di tale piattaforma che sar\u00e0 in grado di elaborare fino a 16 thread simultaneamente, grazie alla presenza della tecnologia Simultaneous Multi-Threading integrata nei nuovi processori.\nPrezzi dei vari modelli al momento del lancio.\nCon l'arrivo di Bloomfield Intel ha cambiato nuovamente la struttura del processor number rispetto a quanto introdotto con la precedente architettura \"Core\", tornando ad essere di 3 sole cifre:\nNel corso del mese di febbraio 2009 si \u00e8 saputo che Intel aveva intenzione di presentare 2 nuovi modelli nel secondo trimestre dell'anno (sono poi arrivate il 31 maggio 2009), uno \"Extreme\" e uno tradizionale:\nLe nuove frequenze sono basate sul nuovo stepping \"D0\", a cui poi dovrebbero progressivamente passare anche le tradizionali versioni Core i7 gi\u00e0 presentate (che sono invece basate su quello \"C0\"), in particolare il modello 920. Una versione preliminare del nuovo modello Core i7 Extreme 975 era stata portata a ben 5239\u00a0MHz gi\u00e0 nel corso del mese di febbraio 2009 da un noto esperto del mondo dell'overclock grazie ad un raffreddamento ad azoto liquido.\nGradualmente Intel interromper\u00e0 la produzione dei modelli pi\u00f9 vicini in termini di frequenza operativa alle nuove versioni attese sul mercato, vale a dire i modelli 940 e 965 Extreme, mantenendo in vita solo il 920 dei modelli originariamente presentati al momento del lancio.\nA ottobre 2009 \u00e8 arrivato anche il modello ancora pi\u00f9 potente:\nche a sua volta andr\u00e0 a sostituire progressivamente il precedente Core i7\u00a0950.\nModelli ancora attesi sul mercato.\nNei primi mesi del 2010 \u00e8 atteso anche il rimpiazzo del modello pi\u00f9 economico ancora in produzione il 920; di seguito le caratteristiche di tale versione:\nBloomfield anche sui server monoprocessore.\nAl pari di quanto fatto anche con il predecessore Yorkfield, Intel ha continuato ad utilizzare il core pensato per l'ambito desktop, in questo caso Bloomfield, anche nel settore dei server monoprocessore basati su Xeon UP (Unique Processor). Si tratta in sostanza di usare le stesse versioni di processore destinate normalmente al mercato desktop in sistemi pensati per l'ambito server, quindi abbinati a particolari motherboard e memorie RAM con particolari requisiti di affidabilit\u00e0 e prestazioni. \u00c8 un modo per creare soluzioni con gli stessi requisiti di un server, senza la necessit\u00e0 di implementare le costose soluzioni biprocessore Xeon DP.\nDi seguito i prezzi dei modelli presentati il 29 marzo 2009, in concomitanza con l'arrivo dei modelli basati sul core Gainestown per i processori Xeon DP, che sono in tutto e per tutto analoghi ai modelli desktop presentati a novembre 2008:\nSi tratta a tutti gli effetti di una rimarchiatura dei processori Core i7, dato che tutte le caratteristiche dei nuovi processori Xeon UP, prezzo compreso, sono esattamente le stesse delle controparti destinate al settore desktop.\nAd agosto 2009 sono arrivati anche i seguenti modelli, analoghi nelle caratteristiche a quelli commercializzati nel settore desktop a partire da giugno:\nModelli ancora attesi sul mercato.\nIl 16 marzo 2010, in concomitanza con la presentazione dei primi modelli di Xeon DP a 6 core, dovrebbe arrivare anche il seguente:\nModelli arrivati sul mercato.\nLa tabella seguente mostra i modelli di Core i7, Core i7 Extreme, basati su core Bloomfield, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quelle complete contenute nelle pagine del Core i7, del Core i7 Extreme e dello Xeon.\nIl successore.\nIl successore del core Bloomfield dovrebbe essere Gulftown, ovvero il primo processore Intel a 6 core destinato a raggiungere il settore desktop (nel 2008 era stato presentato il processore a 6 core Dunnington ma esso era pensato solo per il settore degli Xeon MP, per sistemi multiprocessore e inoltre era basato sulla precedente architettura \"Core\") e sar\u00e0 inoltre il primo processore a pi\u00f9 di 4 core ad essere basato sull'architettura Nehalem. Pi\u00f9 precisamente, esso sar\u00e0 basato sull'evoluzione a 32 nm di tale architettura, indicata con il nome in codice di Westmere."}
{"id": "269855", "revid": "29727", "url": "https://it.wikipedia.org/wiki?curid=269855", "title": "Citrus tangerina", "text": ""}
{"id": "269857", "revid": "1318658", "url": "https://it.wikipedia.org/wiki?curid=269857", "title": "Donato Scutari", "text": "Biografia.\nDopo aver aderito al movimento antifascista dalla fine del 1942, si iscrisse al Partito Comunista Italiano nel dicembre del 1943. Prese parte alla guerra di liberazione sin dall'8 settembre, alle lotte per la terra e per la pace (2 processi) e contribu\u00ec alla costruzione del PCI nella sua regione, la Basilicata.\nDal 1949 al 1954, insieme a Giorgio Amendola al quale era molto legato, fece parte del Comitato Regionale del PCI Campano-Lucano. Nel 1949 venne chiamato a costruire la Federazione Giovanile Comunista (FGCI) nella regione, di cui divenne poi segretario regionale, entrando a far parte anche del Comitato Centrale sino al 1955.\nNel 1955 fu inviato a Mosca alla Conferenza internazionale della giovent\u00f9 comunista in sostituzione di Enrico Berlinguer, allora presidente della Federazione mondiale della giovent\u00f9 democratica. Fu in seguito segretario della Federazione del PCI di Potenza (1958-1964), fu il primo segretario regionale per la Basilicata (1959-1968), nuovamente membro del Comitato Centrale e della Commissione Centrale del partito (1965-1972), consigliere comunale di Potenza (1960-1970), consigliere provinciale (1960-1964).\nNel 1966 partecip\u00f2 con Alessandro Natta a Sofia, in Bulgaria, alla conferenza di tutti i dirigenti e segretari dei Partiti Comunisti del mondo: qui riusc\u00ec a far approvare una linea contraria alla scomunica del Partito Comunista Cinese. Divenne per la prima volta deputato nel 1968, e fu poi rieletto nel 1972. Fu membro del Comitato Direttivo del gruppo comunista alla Camera, della Commissione Agricoltura, segretario della Commissione Interparlamentare per le questioni Regionali.\nDal 1975 al 1976 fu anche Sindaco di Venosa. Nel 1976 fu eletto senatore nel collegio di Melfi, entrando anche a far parte del Comitato Direttivo del gruppo comunista al Senato, e poi divenendo segretario della Commissione Bilancio e Programmazione. Nel 1979 partecip\u00f2 ed intervenne a Praga, insieme a Giulio Andreotti, alla conferenza dei parlamentari di tutto il mondo. Dal 1979 al 1980 fu collaboratore di Giorgio Napolitano presso la Sezione esteri del Comitato Centrale del PCI; da qui segu\u00ec i rapporti del partito con i paesi socialisti ex coloniali e sottosviluppati.\nNel 1981 venne chiamato a costituire la Confederazione Nazionale dell'Artigianato (CNA) di Basilicata, entrando a far parte del Consiglio Nazionale della stessa. Dal 1981 al 1990 \u00e8 stato consigliere dell'Azienda Regionale di Sviluppo Artigianato (ARSA) della regione Basilicata. Dal 1981 al 1995 \u00e8 stato anche Presidente del consiglio regionale Unipol di Basilicata e membro del consiglio nazionale di Unipol, e dal 1981 al 1996 \u00e8 stato presidente della Fondazione Cesar in Basilicata.\nNel 2004 Donato Scutari, contribuisce alla fondazione di \"Percorsi\", associazione senza scopo di lucro di cui assume il ruolo di Presidente, impegnandosi nel favorire negli ambiti istituzionali e pubblici riflessioni sul tema pace.\nDonato Scutari era zio di Nicholas Scutari, senatore dello Stato del New Jersey negli USA."}
{"id": "269860", "revid": "1543377", "url": "https://it.wikipedia.org/wiki?curid=269860", "title": "Troms\u00f8", "text": "Troms\u00f8 (in sami \"Romsa\") \u00e8 una citt\u00e0 della Norvegia settentrionale situata nella contea di Troms og Finnmark, della quale \u00e8 sede amministrativa; \u00e8 comunemente considerata la \"Capitale della Lapponia\" ancorch\u00e9 impropriamente.\nTroms\u00f8 \u00e8 la settima citt\u00e0 norvegese per popolazione ed \u00e8 la citt\u00e0 pi\u00f9 grande del Nord-Norge (italiano: Norvegia settentrionale). Il centro cittadino \u00e8 situato su Troms\u00f8ya (\"Isola di Troms\u00f8\") ma l'agglomerato urbano si sviluppa anche a est, sulla terraferma, con Tromsdalen (\"La valle\"), e a ovest su Kval\u00f8ya (\"Isola delle balene\"). Da entrambi i lati ci sono ponti che collegano il centro con le periferie, e anche un tunnel sottomarino verso Tromsdalen; la citt\u00e0 \u00e8 dominata dal monte Tromsdalstinden (\"il picco di Tromsdalen\"), situato a est sulla terraferma.\nIl centro cittadino contiene il pi\u00f9 alto numero di antiche case in legno del Nord-Norge: la pi\u00f9 antica \u00e8 datata 1789. La cattedrale dell'Artico, costruita nel 1965, \u00e8 probabilmente il monumento pi\u00f9 famoso di Troms\u00f8. La citt\u00e0 \u00e8 il centro culturale della regione; in estate vi si svolgono numerose feste. Alcuni dei pi\u00f9 noti musicisti norvegesi, come Torbj\u00f8rn Brundtland e Svein Berge del duo di musica elettronica \"R\u00f6yksopp\", sono cresciuti e hanno incominciato qui la loro carriera.\nEtimologia.\nL'etimologia del suo nome deriva dalla lingua danese, dove \"\u00f8\" significa isola (e in lingua norvegese anticamente \"\u00f8y\", poi \"\u00f8ya\"), quindi, trovandosi nella contea di Troms, sull'isola di Troms\u00f8ya, la sua radice \u00e8 \"Isola di Troms\".\nStoria.\nL'area \u00e8 stata abitata fin dalla fine dell'ultima era glaciale. A T\u00f8nsvika, appena fuori citt\u00e0, sono state ritrovate tracce di insediamenti risalenti alla tarda et\u00e0 della pietra.\nIl Medioevo: una fortezza sulla frontiera.\nIn quest'area sono vissuti norreni e Sami. Si crede che Ottar di H\u00e5logaland, capo e avventuriero vichingo, che visse qui negli anni 890, abbia abitato la parte pi\u00f9 meridionale dell'odierno comune di Troms\u00f8. Egli descrisse s\u00e9 stesso come \"l'uomo pi\u00f9 a nord di tutti i norvegesi\", nonostante le aree ancora pi\u00f9 a nord fossero popolate dai Sami. Una fonte islandese (\"Rimbegla\") del XII secolo descrive il fiordo Malangen (nella parte meridionale dell'odierno comune) come un confine tra gli insediamenti costieri dei norreni e quelli dei Sami durante questo periodo del Medioevo. Tuttavia, vi sono anche degli ampi insediamenti sulla costa a sud di questo \"confine\", cos\u00ec come ci sono insediamenti dei norreni anche a nord del Malagen - per esempio, reperti sia dei Sami sia dei norreni risalenti all'et\u00e0 del ferro sono stati ritrovati sull'isola di Kval\u00f8ya.\nLa prima chiesa sull'isola di Troms\u00f8ya fu eretta nel 1252 durante il regno del re Haakon IV di Norvegia e fu chiamata \"Ecclesia Sanctae Mariae de Trums juxta paganos \" (in italiano: \"Chiesa di Santa Maria a Troms presso i Pagani\"). A quel tempo, era la chiesa pi\u00f9 settentrionale al mondo. Quasi contemporaneamente, venivano costruite delle mura per proteggere l'area dalle incursioni nemiche dalla Carelia e dalla Russia.\nA quel tempo, Troms\u00f8 non era solo un avamposto norvegese in una terra popolata dai Sami, ma anche una citt\u00e0 di frontiera con la Russia. Per\u00f2, nei successivi cinquecento anni i confini norvegesi compresero anche la regione del S\u00f8r-Varanger (dove si trova Capo Nord) e Troms\u00f8 perse il titolo di \"citt\u00e0 di frontiera\".\nIl XVIII e il XIX secolo: la \"Parigi del Nord\".\nNel XVIII secolo, nonostante vi abitassero solo ottanta persone, il re Cristiano VII di Danimarca assegn\u00f2 a Troms\u00f8 lo status di citt\u00e0. L'importanza della citt\u00e0, in seguito a questa proclamazione, aument\u00f2 rapidamente.\nNel 1804 fu fondata la diocesi di H\u00e5logaland, il cui primo vescovo fu Mathias Bonsach Krogh. La citt\u00e0 fu proclamata \"comune\" il 1\u00ba gennaio 1838.\nLe attivit\u00e0 economiche della citt\u00e0 in questo periodo crebbero molto rapidamente, in modo particolare quelle legate al mare; infatti, nel 1848 fu costruito il primo cantiere navale.\nNel 1872 venne fondato il Museo Universitario di Troms\u00f8 e nel 1877 fu edificato il birrificio ancora oggi pi\u00f9 settentrionale al mondo, il celebre \"Mack Bryggeri\".\nNel corso del XIX secolo, Troms\u00f8 divenne nota come \"la Parigi del Nord\". Il motivo di tale appellativo potrebbe essere il fatto che gli abitanti della citt\u00e0 si rivelarono agli occhi dei viaggiatori del sud molto pi\u00f9 \"civilizzati\" di quanto essi si aspettassero.\nL'alba del XX secolo: le esplorazioni e la guerra.\nAlla fine del XIX secolo, Troms\u00f8 divent\u00f2 un importante centro di scambi commerciali da cui partivano molte spedizioni artiche. Esploratori del calibro di Roald Amundsen, Fridtjof Nansen e Umberto Nobile spesso assumevano il loro equipaggio qui. Nel 1927, fu fondato l'Osservatorio sull'Aurora Boreale.\nQuando la Germania invase la Norvegia nel 1940, Troms\u00f8 divent\u00f2 per breve tempo la capitale del paese. Il generale Carl Gustav Fleischer arriv\u00f2 qui il 10 aprile 1940 dopo un viaggio in condizioni terribili. Da Troms\u00f8 ordin\u00f2 una totale mobilitazione civile e militare, dichiarando di fatto il Nord-Norge un teatro di guerra. Il piano strategico di Fleischer fu quello di sbaragliare prima le forze tedesche a Narvik e poi quello di trasferire la sua divisione nel Nordland per incontrare l'avanzata tedesca dal Tr\u00f8ndelag. I tedeschi raggiunsero ben presto tutta la Norvegia, anche se a Narvik incontrarono non poche difficolt\u00e0. Troms\u00f8 riusc\u00ec a uscire dalla guerra senza ricevere alcun danno, anche se la nave da battaglia \"Tirpitz\" fu affondata al largo dell'isola di Troms\u00f8ya il 12 novembre 1944, uccidendo quasi 1.000 marinai tedeschi.\nNel 1942 nei dintorni della citt\u00e0 venne aperto il campo di concentramento di Kr\u00f8keb\u00e6rsletta.\nAlla fine della guerra, la citt\u00e0 ricevette migliaia di rifugiati dalla regione storica del Finnmark, la quale fu devastata dalle forze tedesche con la tattica della terra bruciata in attesa dell'offensiva dell'Armata Rossa.\nDalla fine della guerra ai giorni nostri.\nL'espansione dopo la seconda guerra mondiale \u00e8 stata rapida. I comuni di Hilles\u00f8y, Troms\u00f8ysund e Ullsfjord furono uniti a Troms\u00f8 il 1\u00ba gennaio 1964, creando l'attuale comune di Troms\u00f8 e triplicando la popolazione locale - da 12.430 a 32.664. Inoltre, il numero degli abitanti dal 1964 a oggi \u00e8 cresciuto fortemente di anno in anno. La popolazione del comune di Troms\u00f8 oggi \u00e8 di 68.239 persone. Da questo numero sono esclusi gli studenti stranieri che frequentano l'universit\u00e0 locale, poich\u00e9 spesso essi non effettuano il cambio d'indirizzo.\nNel 1964 fu aperto a Troms\u00f8 un aeroporto. A differenza di molti altri aeroporti, situati fuori dalla citt\u00e0 che servono, l'aeroporto di Troms\u00f8 si trova sull'isola principale. L'Universit\u00e0 di Troms\u00f8 \u00e8 stata aperta nel 1972; successivamente le fu incorporato un museo.\nStoria del comune.\nTroms\u00f8 fu istituita come comune indipendente il 1\u00ba gennaio 1838, quando cio\u00e8 entro in vigore il provvedimento noto come \"\"Formannskapsdistrikt\". Man mano che la citt\u00e0 cresceva in estensione, le venivano aggiunte sempre pi\u00f9 aree provenienti dal distretto rurale, in un primo momento anch'esso autonomo. Questo processo and\u00f2 avanti fino al 1\u00ba gennaio 1964, quando nacque un municipio centrale. Finirono sotto la sua amministrazione la citt\u00e0 di Troms\u00f8 (12.602 abitanti), il distretto rurale (16.727), una parte del paesino di Ullsfjord (2.019) e una di quello di Hilles\u00f8y (1.316): nacque cos\u00ec l'odierno comune di Troms\u00f8, con 32.664 abitanti.\nStemma.\nLa stemma cittadino fu progettato nel 1870 e si blasona cos\u00ec: \"I bl\u00e5tt en g\u00e5ende s\u00f8lv rein\" (\"Azzurro, una renna d'argento che cammina\"\"). \u00c8 spesso sormontato da una corona muraria con quattro o cinque torrette. Il Comune utilizza attualmente uno stemma stilizzato disegnato da Hallvard Tr\u00e6tteberg (1898 - 1987) e adottato con delibera reale il 24 settembre 1941.\nGeografia fisica.\nTerritorio.\nTroms\u00f8 \u00e8 la settima citt\u00e0 norvegese per popolazione e detiene alcuni singolari primati: \u00e8 la citt\u00e0 con pi\u00f9 di 50.000 abitanti pi\u00f9 a nord del mondo. In questa citt\u00e0 o nei suoi dintorni sono situate molte delle cose pi\u00f9 a nord del mondo, tra cui la diocesi cattolica, il conservatorio, l'universit\u00e0, il planetario, l'escape room, il teatro, lo stadio da calcio, la cattedrale, la moschea, la distilleria, il parco botanico e l'acquario pi\u00f9 settentrionali al mondo. Per una lista completa vedi Lista delle cose pi\u00f9 a nord del mondo.\nIl centro cittadino \u00e8 situato su Troms\u00f8ya (\"Isola di Troms\u00f8\") ma l'agglomerato urbano si sviluppa anche a est, sulla terraferma, con Tromsdalen (\"La valle di Troms\"), e a ovest su Kval\u00f8ya (\"Isola delle balene\"). Da entrambi i lati ci sono ponti che collegano il centro con le periferie, e anche un tunnel sottomarino verso Tromsdalen; essa \u00e8 dominata dal monte Tromsdalstinden (\"il picco di Tromsdalen\"), situato a est sulla terraferma.\nLa citt\u00e0 di Troms\u00f8 sorge sulle sponde del \"Troms\u00f8fjord\", collegato direttamente al mare di Norvegia; in forza della sua posizione oltre il circolo polare artico, Troms\u00f8 viene considerata la porta d'accesso al Polo Nord, ed \u00e8 stato il luogo di partenza di molte spedizioni artiche, tra cui quella che il celebre esploratore Roald Amundsen intraprese nel tentativo di salvare il suo amico Umberto Nobile, rimasto intrappolato tra i ghiacci dell'Artico dopo lo schianto del dirigibile Italia. Nobile fu salvato dalla prima spedizione internazionale in assoluto di soccorso polare, mentre Amundsen trov\u00f2 la morte in un misterioso incidente avvenuto il 18 giugno 1928: il suo idrovolante, Latham 47, spar\u00ec nelle acque del Mar Glaciale Artico e non venne mai pi\u00f9 ritrovato.\nClima.\nTroms\u00f8 ha un clima subartico (Classificazione dei climi di K\u00f6ppen: \"Dfc\"). Tuttavia, qui non si verifica il fenomeno del permafrost, e ci\u00f2 \u00e8 abbastanza insolito per le zone subartiche. Le precipitazioni sono per lo pi\u00f9 concentrate in autunno.\nTroms\u00f8 \u00e8 famosa in Norvegia per le sue nevicate: ogni inverno, infatti, la neve copre la citt\u00e0, arrivando anche a un'altezza di 200 centimetri. Nell'inverno tra il 1996 e il 1997 una stazione meteorologica situata sulla punta dell'isola di Troms\u00f8ya (l'isola su cui \u00e8 situata la citt\u00e0) ha registrato 240 centimetri di neve in quella zona.\nLa temperatura pi\u00f9 fredda mai verificata a Troms\u00f8 \u00e8 di -18,4\u00a0\u00b0C, mentre quella media del mese di gennaio \u00e8 di -4\u00a0\u00b0C. A luglio la temperatura media notturna \u00e8 di 12\u00a0\u00b0C e durante il giorno si gode di una temperatura mite, che varia dai 9\u00a0\u00b0C ai 25\u00a0\u00b0C.\nTale temperatura \u00e8 dovuta all'incrocio della fredda corrente nord-atlantica e dalla calda corrente del Golfo. La pi\u00f9 alta temperatura registrata a Troms\u00f8 \u00e8 di 30,2\u00a0\u00b0C, ed \u00e8 stata misurata nell'estate del 1972.\nLuce e buio.\nTroms\u00f8 si trova a circa 350\u00a0km a nord del circolo polare artico (66\u00b0 33' 39\" di latitudine Nord) e dal 21 maggio al 23 luglio \u00e8 possibile ammirare il fenomeno del sole di mezzanotte, quel fenomeno che, con l'approssimarsi del solstizio d'estate, si verifica al di sopra dei circoli polari dove il sole non scende mai sotto l'orizzonte e di conseguenza non cala mai la notte.\nNei mesi invernali, dal 23 novembre al 18 gennaio compresi, il Sole non sorge al di sopra dell'orizzonte ma, a causa del crepuscolo, non si verifica mai totalmente il fenomeno della cosiddetta notte polare. Infatti, anche nel giorno del solstizio d'inverno, l'elevazione massima del Sole raggiunge quota -3\u00b0, ovvero si trova 3 gradi sotto l'orizzonte, sufficienti per avere la diffusione necessaria a garantire la presenza della luce.\nIl 21 gennaio di ogni anno Troms\u00f8 festeggia il \"giorno del sole\", \"Soldagen\".\nTroms\u00f8 \u00e8 al centro della zona in cui \u00e8 visibile l'aurora boreale, poich\u00e9 non \u00e8 n\u00e9 troppo a nord n\u00e9 troppo a sud. In effetti, \u00e8 uno dei migliori posti al mondo per osservare questo fenomeno. A causa della rotazione del pianeta, l'aurora a Troms\u00f8 \u00e8 generalmente visibile tra le 18.00 e le 24.00, anche se qualche volta \u00e8 possibile vederla un po' prima o un po' dopo quest'orario. Ovviamente, l'aurora non \u00e8 per nulla visibile da fine aprile a met\u00e0 agosto per il sole di mezzanotte.\nInfrastrutture e trasporti.\nTroms\u00f8 \u00e8 raggiungibile con autoveicoli o motoveicoli percorrendo la strada europea E06; giunti a Vollen, deviando verso ovest, incomincia la strada E8 che giunge alla citt\u00e0.\nSe si intende utilizzare il treno \u00e8 necessario sapere che la linea ferroviaria norvegese, a causa dei ghiacci invernali, ha il suo capolinea a Bod\u00f8, oltre il quale, per proseguire verso il nord del paese, \u00e8 previsto un servizio di autobus e di pullman.\nLa citt\u00e0 dispone di un aeroporto (Troms\u00f8-Langnes) che la collega a Oslo e ad altre citt\u00e0 della Norvegia.\nIl porto di Troms\u00f8 \u00e8 compreso tra gli scali previsti dai battelli Hurtigruten che vi effettuano scali giornalieri.\nEconomia.\nTurismo.\nTroms\u00f8 \u00e8 stata fondata nel XIII secolo e conobbe un notevole sviluppo nel XVIII secolo, come base per gli scambi commerciali con la Russia, ricevendo lo status di citt\u00e0 nel 1794.\nLa citt\u00e0 \u00e8 conosciuta come la \"Parigi del Nord\", appellativo probabilmente coniato dai turisti stranieri di fine XIX secolo che rimanevano stupiti nel vedere una citt\u00e0 tanto piccola e isolata cos\u00ec sempre piena di vita. Un'altra ipotesi sarebbe che i mercanti del tempo importassero spesso tessuti e vestiti dalla Francia, facendo cos\u00ec seguire la moda parigina alle donne del luogo.\nIl mito della \"Parigi del Nord\" sopravvive tuttora nel fermento delle sue fredde notti, grazie anche ai numerosi studenti che frequentano l'universit\u00e0 cittadina. Si dice che la somma di tutti i posti a sedere nei vari pub, ristoranti e caff\u00e8, renderebbe possibile a tutti gli abitanti di Troms\u00f8 di uscire contemporaneamente. La citt\u00e0 ha recentemente espresso la volont\u00e0 di candidarsi in futuro come sede dei Giochi Olimpici Invernali.\nTroms\u00f8 \u00e8 l'unica citt\u00e0 della Norvegia a nord di Trondheim con una grande importanza storico-artistica. Un piccolo museo storico-polare \u00e8 situato nella citt\u00e0, e conserva reperti delle spedizioni polari, che partirono quasi tutte da Troms\u00f8. Rilevanti anche \"Polaria\", il museo naturalistico norvegese delle regioni artiche, l\"'Osservatorio delle luci del nord\" e la Chiesa in legno di Elverh\u00f8y, costruita nel 1802, che dal 1803 al 1861, fu la Cattedrale di Troms\u00f8.\nMolto visitate sono la Cattedrale di Troms\u00f8 e la Cattedrale dell'Artico che costituiscono per la citt\u00e0 l'ideale continuazione tra il presente e il passato quando, nel periodo medioevale (circa nel 1250), Troms\u00f8 sorse intorno alla \"Chiesa di Trondenes\".\nDurante la seconda guerra mondiale la citt\u00e0 divenne, tra l'aprile e il giugno del 1940, l'ultima sede del Governo norvegese, costretto, dopo che i tedeschi occuparono totalmente il paese, a riparare in Inghilterra e, nel suo fiordo, precisamente a S\u00f8rbotn, il 12 novembre 1944 fu affondata la corazzata tedesca \"Tirpitz\"; sul luogo dell'affondamento vi \u00e8 un monumento celebrativo, rappresentato da un frammento della murata della nave, a ricordo dell'avvenimento.\nSport.\nTroms\u00f8 \u00e8 una citt\u00e0 profondamente legata allo sport. Vi sono innanzitutto tre squadre di calcio, tra cui spicca il Troms\u00f8 Idrettslag, che gioca in Adeccoligaen, la seconda squadra pi\u00f9 a Nord del torneo dopo l'Alta, insieme ai concittadini del Tr\u00f8msdalen. Vi sono poi il Fl\u00f8ya, militante nella Prima Divisione Norvegese del campionato femminile avendo anche una squadra maschile, e il Tromsdalen Fotball, che dal 2014 gioca in Adeccoligaen, secondo livello del campionato maschile assisteremo dunque al derby tra le due compagini. La citt\u00e0 ospita anche squadre di pallacanestro, tra cui si segnala il Troms\u00f8 Storm, militante nella Basketball Ligaen Norge, oltre ad alcuni club di pallavolo.\nInoltre, ogni anno a giugno viene organizzata la cosiddetta \"Maratona del Sole di Mezzanotte di Troms\u00f8\", mentre negli ultimi anni si sta sviluppando anche la \"Mezza Maratona della Notte Polare\", che invece si svolge a gennaio.\nLa citt\u00e0 \u00e8 stata sede delle Olimpiadi degli scacchi nel 2014. Questo riconoscimento \u00e8 arrivato in seguito alla bocciatura ricevuta per ospitare i XXIII Giochi olimpici invernali nel 2018, assegnati alla sudcoreana Pyeongchang. Infatti, nonostante la citt\u00e0 fosse riuscita a superare le sue connazionali Trondheim e la candidatura congiunta Oslo-Lillehammer, la sua candidatura era supportata solo dal 38% dei norvegesi, cosa che di fatto ha portato Troms\u00f8 a ritirarsi dalla corsa.\nAmministrazione.\nGemellaggi.\nTroms\u00f8 \u00e8 gemellata con le seguenti citt\u00e0:"}
{"id": "269861", "revid": "1812835", "url": "https://it.wikipedia.org/wiki?curid=269861", "title": "Metropolitan Opera House", "text": "Il Metropolitan Opera House, o soltanto Metropolitan (anche abbreviato con Met), \u00e8 un teatro di New York situato al Lincoln Center nell'Upper West Side. Fu fondato nel 1880 ed \u00e8 considerato il pi\u00f9 importante teatro d'opera degli Stati Uniti, oltre che il pi\u00f9 grande del mondo.\nStoria.\nIl primo \"Metropolitan Opera House\" era situato tra la 39\u00aa e la 40\u00aa Strada a Broadway. L'edificio venne progettato dall'architetto J. Cleaveland Cady, che aveva scelto, per l'esterno, un aspetto tipicamente industriale caratterizzato dai mattoncini gialli delle facciate; questa caratteristica procur\u00f2 al teatro il soprannome di \"The Yellow Brick Brewery\", ovvero \"la fabbrica dai mattoni gialli\". Il teatro venne inaugurato il giorno 22 ottobre dell'anno 1883. Il suo primo direttore fu l'impresario teatrale Henry Abbey, primo manager della Metropolitan Opera Company di New York.\nIl teatro fu completamente distrutto da un incendio nove anni dopo, il 27 agosto 1892; questo cost\u00f2 l'annullamento della stagione teatrale 1892-1893. La costruzione del nuovo teatro, nello stesso luogo di quello precedente, fu affidata alla societ\u00e0 Carr\u00e8re and Hastings, formata dagli architetti John Merven Carr\u00e8re e Thomas Hastings. Il nuovo teatro venne aperto nel 1903 e, nel 1906, venne installato il sipario caratterizzato dal suo colore oro. Nel 1940 la sala sub\u00ec alcuni cambiamenti, che la port\u00f2 fino alla capienza di 3.625 persone sedute e 244 in piedi.\nDeciso di costruire un nuovo teatro nell'area del Lincoln Center, il vecchio teatro venne chiuso con una serata di gala il 16 aprile 1966. L'edificio originale, non avendo ottenuto lo \"status\" di monumento fu abbattuto nel 1967. Il nuovo \"Metropolitan Opera House\" venne aperto al pubblico per la prima volta la sera del giorno 11 aprile 1966, con la messa in scena de \"La fanciulla del West\" di Giacomo Puccini: di Puccini \u00e8 anche l'opera pi\u00f9 rappresentata nella storia del Metropolitan, \"La Boh\u00e8me\". L'inaugurazione ufficiale avvenne il 16 settembre, con la prima assoluta di \"Antonio e Cleopatra\" di Samuel Barber diretto da Franco Zeffirelli.\nDa allora, si alternano sul palcoscenico la Metropolitan Opera Company e la compagnia di balletto American Ballet Theatre. Il \"Met\" (come \u00e8 anche chiamato) \u00e8 conosciuto nel mondo anche per le sue trasmissioni radio dal vivo. La stagione radiofonica va generalmente da dicembre a maggio. La prima trasmissione, il 25 dicembre 1931, fu \"H\u00e4nsel und Gretel\" di Engelbert Humperdinck. Dal 1973 fino al marzo 2018 ne \u00e8 stato direttore stabile il celebre direttore d'orchestra americano James Levine.\nDescrizione.\nArchitettura.\nIl \"Metropolitan Opera House\" \u00e8 uno degli edifici che compongono il Lincoln Center for the Performing Arts e costituisce l'edificio fondale della \"Lincoln Center Plaza\". L'edificio, progettato dall'architetto Wallace K. Harrison, \u00e8 rivestito in travertino bianco; la facciata principale, rivolta verso est, \u00e8 abbellita da cinque grandi archi poggianti su pilastri quadrangolari.\nL'atrio custodisce due murales opera di Marc Chagall, entrambi di 9,1 m x 11. Essi raffigurano \"Il trionfo della Musica\" (parete di sinistra) e \"Le fonti della musica\" (parete di destra). Il foyer \u00e8 caratterizzato dallo scalone che collega i vari piani dell'edificio e da 11 lampadari in cristallo raffiguranti le costellazioni.\nNella sala del teatro, possono trovare posto 3.800 persone sedute e 195 in piedi. Il proscenio \u00e8 largo 16 metri e alto 16, il sipario principale \u00e8 damascato d'oro ed \u00e8 il pi\u00f9 grande del mondo. Il palcoscenico \u00e8 altamente meccanizzato, questo permette ogni settimana la rappresentazione di sette spettacoli di 4 o 5 produzioni differenti.\nOrgano a canne.\nL'organo a canne del teatro \u00e8 stato costruito tra il 1965 e il 1966 dalla ditta organaria \u00c6olian-Skinner Organ Company (\"opus 1444\"). Lo strumento, a trasmissione elettrica, ha 20 registri suddivisi fra le due tastiere, di 61 note ciascuna, e la pedaliera, di 32 note, per un totale di 1.289 canne. Di seguito, la sua disposizione fonica:"}
{"id": "269862", "revid": "32386", "url": "https://it.wikipedia.org/wiki?curid=269862", "title": "Dotclear", "text": ""}
{"id": "269863", "revid": "28592", "url": "https://it.wikipedia.org/wiki?curid=269863", "title": "Tiser", "text": ""}
{"id": "269865", "revid": "442418", "url": "https://it.wikipedia.org/wiki?curid=269865", "title": "Superstrada", "text": "Una superstrada \u00e8 una strada a scorrimento veloce, spesso con carreggiate separate per senso di marcia, riservata alla circolazione dei veicoli a motore e priva di incroci a raso e di attraversamenti urbani. Le caratteristiche tecniche delle superstrade variano di paese in paese e sono di norma inferiori a quelli delle autostrade. \nCaratteristiche.\nLa \"Convenzione di Vienna\".\nLa \"Convenzione internazionale di Vienna sulla segnaletica stradale\" del 1968, ratificata da quasi tutti gli Stati del mondo, pur non avendo definito le superstrade esplicitamente, ha previsto il segnale stradale \"riservato alle autovetture\" (tale segnale \u00e8 costituito dalla figura stilizzata di un'autovettura vista di fronte; il colore dello sfondo previsto dalla Convenzione pu\u00f2 essere sia blu sia verde) il quale indica quelle strade, riservate alla circolazione automobilistica, dove le norme di circolazione sono le stesse di quelle di un'autostrada. Queste strade, per la Convenzione, non collegano le propriet\u00e0 confinanti salvo deroghe esplicitate da pannelli integrativi.\nTipologie costruttive.\nLe superstrade, in base ai livelli di traffico, ai costi di costruzione, al territorio, sono realizzate in diversi modi. Tuttavia essendo strade riservate alla circolazione dei mezzi a motore le intersezioni sono a livelli sfalsati (fanno eccezione alcuni casi delle 2+1). La corsia di emergenza non \u00e8 sempre presente.\nSuperstrade 1+1 e 2+2.\nLe superstrade pi\u00f9 comuni sono realizzate nella tipologia 1+1 e 2+2. Nel primo caso \u00e8 prevista una sola carreggiata e una sola corsia per senso di marcia mentre la tipologia 2+2 prevede due corsie per senso di marcia separate o solo da un guard-rail o da una sezione pi\u00f9 o meno ampia (1/3 metri).\nSuperstrade a tre corsie e 2+1.\nOltre alle superstrade a carreggiata unica o a doppia carreggiata esistono altri tipi di superstrade. Quest'altra tipologia di superstrada prevede una carreggiata unica a doppio senso di marcia con 3 corsie, che pu\u00f2 presentarsi in tre distinte soluzioni:\nQuest'ultima tipologia (\"2+1\") \u00e8 invece usata in Svezia (\"2+1-v\u00e4g\") e in Irlanda (\"Type 3 Dual Carriageways\") ma con la separazione fisica dei sensi di marcia con barriere metalliche.\nLa corsia di sorpasso si sviluppa, alternativamente per i sensi di marcia, per circa 2\u00a0km. La larghezza della sezione stradale delle 2+1 irlandesi \u00e8 pari a 14 metri circa.\nLe intersezioni sono in numero limitato e avvengono con svincoli su pi\u00f9 livelli o, in rari casi, con rotatorie. Le 2+1 consentono di ottenere elevati livelli di sicurezza e elevati volumi di traffico (14.000 veicoli/giorno) ma con un notevole risparmio in particolare sulla riconversione e l'adeguamento di strade esistenti.\nRappresenta infatti una valida alternativa sia alla realizzazione di costose autostrade e superstrade 2+2 in presenza di volumi di traffico non elevati, che di pericolose strade a scorrimento veloce senza separazione fisica dei sensi di marcia (gli incidenti in Svezia sulle 2+1 sono inferiori del 55% circa rispetto a strade senza separazione fisica).\nLa Svezia (la quale ha per prima sviluppato questa tipologia di superstrada dal 1990) ha, al 2005, circa 1500\u00a0km di superstrade 2+1.\nSegnaletica e restrizioni al transito.\nIn alcuni paesi, la segnaletica posta lungo le superstrade ha il medesimo colore di quella autostradale (come in Svizzera e in Finlandia), in altri ha il colore della segnaletica delle strade a viabilit\u00e0 ordinaria (come in Italia o in Francia). Come per le autostrade, anche sugli accessi alle superstrade europee sono predisposti segnali di inizio (e di fine, all'uscita) che riassumono e sottintendono i divieti e le norme di comportamento previsti su tali strade dalle leggi nazionali in materia di circolazione. In tutti gli stati europei (l'Italia e la Spagna prevedono un'ulteriore tipologia di superstrada come spiegato nei paragrafi successivi) tale segnale \u00e8 costituito dalla figura stilizzata di un'autovettura vista di fronte, con alcuni dettagli che variano in base al paese come pure il colore di sfondo.\nQuesto segnale sottintende che la circolazione \u00e8 riservata esclusivamente ai veicoli a motore. In base alle normative nazionali pu\u00f2 sottintendere anche che devono essere rispettate le norme di circolazione autostradale (divieto di inversione a U, ecc.).\nSchema riassuntivo europeo.\nLe normative in vigore nella maggior parte dei paesi europei prevedono una classificazione precisa per le strade che presentano caratteristiche di tipo autostradale pur non essendo classificate autostrade.\nLe caratteristiche tecniche obbligatorie che una strada deve avere per poter rientrare in una determinata classe, variano da paese a paese, come pure la presenza di barriere per la riscossione del pedaggio o l'obbligo di acquisto di un bollino per potervi transitare.\nQueste strade sono, in tutti i paesi europei, di categoria inferiore solo alle autostrade.\nNegli USA le strade a carreggiata doppia senza incroci a raso sono definite (dal \"Manual on Uniform Traffic Control Devices\") \"freeway\" mentre le strade a due carreggiate ma con un controllo parziale degli accessi sono definite \"expressway\".\nLa seguente tabella riporta la situazione in 16 stati europei.\nSuperstrade in Italia.\nClassificazione tecnica e segnaletica.\nStrade a due carreggiate.\nIn Italia una strada a due carreggiate ed almeno due corsie per senso di marcia non gi\u00e0 classificata come autostrada \u00e8 spesso chiamata \"superstrada\" ma questo nome non \u00e8 inserito in alcuna normativa ufficiale emanata dallo stato italiano.\nIl Codice della Strada classifica le strade a due carreggiate in tre diverse categorie:\nStrade a una carreggiata.\nTra la viabilit\u00e0 pensata prevalentemente per i mezzi a motore, in Italia sono presenti inoltre strade a una sola carreggiata, dotate di una corsia per senso di marcia, ma perlopi\u00f9 senza intersezioni a raso. Questo genere di strade sono spesso chiamate \"strada a scorrimento veloce\" (\"SSV\"), un nome che si ritrova spesso nei documenti tecnici-amministrativi, ma che non \u00e8 presente nel codice della strada n\u00e9 in altre leggi ufficiali emanate dallo stato italiano.\nQueste strade sono state realizzate prevalentemente nelle aree interne del centro-sud d'Italia, spesso dalla Cassa per il Mezzogiorno, per migliorare l'accessibilit\u00e0 di zone dove la costruzione di una superstrada a doppia carreggiata sarebbe stata troppo onerosa e/o sovrabbondante rispetto ai volumi di traffico; un livello intermedio tra la viabilit\u00e0 ordinaria e quella autostradale, che consentisse di contenere i costi, ma di garantire sufficienti prestazioni e che non precludesse un futuro raddoppio.\nFino agli anni settanta queste strade non possedevano una specifica classificazione tecnica e giuridica, ed erano inquadrate nella viabilit\u00e0 ordinaria sebbene realizzate per velocit\u00e0 elevate; nel 1980 la norma CNR 78/80 le classific\u00f2, dal punto di vista tecnico, come \"tipo IV\" e \"tipo V\". Dal 2001 queste strade sono classificate come extraurbane secondarie (tipo C), che si dividono ulteriormente in C1 (\"a traffico sostenuto\") e C2 (\"a traffico limitato\"). La larghezza prevista per la sezione stradale \u00e8 di 10,50\u00a0metri per le C1 (corsie di 3,75\u00a0m e banchine di 1,50\u00a0m) e di 9,50\u00a0metri per le C2 (corsie di 3,50\u00a0m e banchine di 1,25\u00a0m), senza spartitraffico centrale. La velocit\u00e0 di progetto deve essere compresa tra 60 e 100\u00a0km/h, ma comunque il limite di velocit\u00e0 imposto agli utenti non \u00e8 mai superiore ai 90\u00a0km/h. La sosta \u00e8 consentita solo nelle piazzole ma, a differenza del tipo B, in queste strade possono esistere accessi laterali dalle propriet\u00e0 private che fiancheggiano la strada e le intersezioni con le strade di importanza pari o minore (tipi C, E, F) possono essere realizzate anche da incroci a raso e rotatorie (sebbene generalmente si cerchi di non ricorrervi, o di ricorrervi solo in pochi casi).\nLe SSV possono avere o non avere restrizioni al transito: in alcuni casi viene permesso l'accesso anche ai pedoni, alle biciclette, ai veicoli a trazione animale, ecc., mentre in altri casi no (generalmente in quest'ultimo caso viene usato il segnale di \"strada riservata ai veicoli a motore\", che sottintende il divieto di transito per i veicoli non motorizzati e per i pedoni, ma non sottintende limiti minimi di potenza dei veicoli).\nVa inoltre menzionato che, in passato, la normativa italiana prevedeva anche strade a una sola carreggiata dotate di tre corsie: una per direzione dedicata alla marcia, pi\u00f9 una centrale dedicata al sorpasso (ad uso promiscuo oppure alternato tra le due direzioni); gli incroci potevano essere sia a raso che a livelli sfalsati. Questa tipologia stradale fu utilizzata tra gli anni cinquanta e sessanta per costruire varie arterie di livello intermedio tra la viabilit\u00e0 ordinaria e le dorsali nazionali, tra cui diverse varianti di strade statali (Aurelia, Flaminia, Salaria, ecc.) e persino un'autostrada (l'A6 Torino-Savona). Con il tempo, tuttavia, la corsia centrale si rivel\u00f2 piuttosto pericolosa (ad essa vennero addebitati numerosi scontri frontali tra veicoli viaggianti in direzioni opposte), cos\u00ec nel decennio successivo questa tipologia fu progressivamente abbandonata, finch\u00e9 all'inizio degli anni ottanta la corsia centrale fu rimossa anche dalle strade realizzate in precedenza.\nClassificazione amministrativa.\nLe \"strade extraurbane principali\" e le \"strade extraurbane secondarie\" non seguono una nomenclatura specifica. Infatti possono essere denominate come \"strade statali\", \"strade regionali\" o \"strade provinciali\".\nPertanto alcune strade statali, regionali o provinciali possono avere tratti classificati tecnicamente come \"strade extraurbane principali\" (strada di tipo B) altri come \"strade extraurbane secondarie\" (strada di tipo C) altri ancora come \"strade urbane\" (strade di tipo D ed E).\nLe strade urbane di scorrimento sono strade comunali, cio\u00e8 gestite dal comune che le nomina assegnandogli un nome proprio, di persona, di luoghi geografici, ecc. (ad esempio \"via Adige\").\nSe la strada urbana di scorrimento di un centro abitato con popolazione inferiore ai 10.000 abitanti \u00e8 parte di un itinerario di una strada statale, regionale o provinciale \u00e8 di competenza rispettivamente dello Stato (tramite l'ANAS), della regione o della provincia.\nAltre classificazioni (SGC e RA).\nLa sigla SGC non viene usata per identificare le strade (come avviene per le sigle A, SS, SR, SP) ma viene usata nei documenti di indirizzo dello Stato ad esempio per i finanziamenti. La sigla RA viene invece usata per identificare 17 strade ed \u00e8 l'unico caso in cui una strada non \u00e8 identificata dalla sigla amministrativa (SS, SR, SP) o tecnica nel caso delle autostrade (A)."}
{"id": "269867", "revid": "1494169", "url": "https://it.wikipedia.org/wiki?curid=269867", "title": "Metropolitan", "text": "Per Metropolitan si pu\u00f2 intendere:"}
{"id": "269868", "revid": "287204", "url": "https://it.wikipedia.org/wiki?curid=269868", "title": "Tromso", "text": ""}
