{"id": "313096", "revid": "2230419", "url": "https://it.wikipedia.org/wiki?curid=313096", "title": "Giovanni Brusca", "text": "Capo del mandamento di San Giuseppe Jato ed esponente di spicco dei Corleonesi, \u00e8 stato condannato per oltre un centinaio di omicidi, tra cui quello tristemente celebre del piccolo Giuseppe Di Matteo (figlio del pentito Santino Di Matteo), strangolato e sciolto nell'acido, e per la strage di Capaci, in cui morirono il giudice Giovanni Falcone, la moglie Francesca Morvillo e i tre agenti di scorta, Antonio Montinaro, Rocco Dicillo e Vito Schifani, nella quale Brusca ricopr\u00ec un ruolo fondamentale, in quanto fu l'uomo che materialmente spinse il tasto del radiocomando a distanza che fece esplodere il tritolo piazzato in un canale di scolo sotto l'autostrada.\nArrestato nel 1996, nel 2000 gli viene riconosciuto lo status di collaboratore di giustizia. Il 31 maggio 2021 Brusca, dopo aver trascorso 25 anni in carcere, \u00e8 stato liberato per aver scontato la sua pena, rimanendo sottoposto alla libert\u00e0 vigilata per ulteriori 4 anni, secondo quanto stabilito dalla Corte d'Appello di Milano.\nBiografia.\nFiglio del boss Bernardo Brusca (1929-2000) e fratello di Emanuele ed Enzo Salvatore, tutti \"uomini d'onore\" della Famiglia di San Giuseppe Jato, entr\u00f2 nella cosca del padre nel 1976 all'et\u00e0 di 19 anni, dopo aver commesso un omicidio per i Corleonesi capeggiati da Salvatore Riina ed infatti il suo \u201cpadrino\u201d nella cerimonia d'iniziazione (la cosiddetta \"punciuta\") fu proprio Riina.\nBrusca faceva parte di un gruppo di fuoco formato da killer spietati che agivano sotto le direttive di Tot\u00f2 Riina, di cui facevano parte anche Antonino Madonia, Giuseppe Giacomo Gambino, Pino Greco detto \"Scarpuzzedda\", Mario Prestifilippo, Filippo Marchese, Giuseppe Lucchese, Giovanbattista Pullar\u00e0, Vincenzo Puccio e Calogero Ganci: in tale veste infatti nel 1977 partecip\u00f2 all'omicidio del colonnello dei carabinieri Giuseppe Russo, nel 1982 all'omicidio del boss Alfio Ferlito e nel 1983 si occup\u00f2 di preparare, insieme ad Antonino Madonia, l'autobomba utilizzata per uccidere il giudice Rocco Chinnici e gli agenti di scorta. Il capitano dei carabinieri Mario D'Aleo, comandante della Compagnia di Monreale, intu\u00ec lo spessore criminale di Giovanni Brusca ed infatti lo arrest\u00f2 per il danneggiamento di un automezzo nonch\u00e9 sottopose a pressanti indagini il padre Bernardo: la vendetta dei Brusca arriv\u00f2 il 13 giugno 1983, quando il capitano D'Aleo venne ucciso in un agguato insieme ai colleghi Giuseppe Bommarito e Pietro Morici.\nNel 1984 Brusca venne colpito da un mandato di cattura per associazione mafiosa a seguito delle dichiarazioni di Tommaso Buscetta e Salvatore Contorno e venne inviato al soggiorno obbligato a Linosa; a seguito dell'arresto del padre Bernardo avvenuto l'anno successivo, il reggente del mandamento di San Giuseppe Jato divenne Baldassare Di Maggio. Nel 1991 Giovanni Brusca si diede alla latitanza, riprendendo le redini della Famiglia di San Giuseppe Jato e mettendo da parte Di Maggio, che fugg\u00ec per timore di essere ucciso prima all'estero e poi in Piemonte, dove venne arrestato e inizi\u00f2 a collaborare con la giustizia, facendo arrestare Salvatore Riina.\nLa \"guerra\" contro lo Stato italiano.\nQuando nel 1992 i Corleonesi iniziarono a fare la guerra contro lo Stato, Brusca divenne uno dei killer pi\u00f9 importanti del gruppo: infatti assassin\u00f2 il capo della Famiglia di Alcamo, Vincenzo Milazzo, quando inizi\u00f2 ad opporsi alle stragi, e pochi giorni dopo fece strangolare barbaramente anche la compagna di Milazzo, Antonella Bonomo, che era incinta di tre mesi; Brusca diresse anche tutta la fase esecutiva del suo delitto pi\u00f9 famoso, la strage di Capaci, dal reperimento dell'esplosivo fino alla deflagrazione dell'ordigno che uccise il giudice Giovanni Falcone, la moglie e gli uomini della scorta; nel settembre 1992 lo stesso Brusca partecip\u00f2 all'omicidio del potente esattore Ignazio Salvo, il quale si era dimostrato incapace di modificare le sentenze sfavorevoli a Cosa Nostra; inoltre, tra ottobre e novembre, Brusca incaric\u00f2 Santo Mazzei (mafioso di Catania) di collocare un proiettile d'artiglieria nel Giardino di Boboli a Firenze al fine di creare allarme sociale e condizionare le istituzioni nella prospettiva di benefici per i detenuti in regime carcerario di cui all'articolo 41 bis.; nello stesso periodo Brusca stava pianificando attentati contro l'allora Ministro della Giustizia Claudio Martelli, l'onorevole Calogero Mannino e il giudice Pietro Grasso, progetti che per\u00f2 non andarono in porto.\nDopo l'arresto di Riina nel gennaio 1993, Brusca fu favorevole alla continuazione della strategia degli attentati dinamitardi, insieme ai \"boss\" Leoluca Bagarella, Matteo Messina Denaro e ai fratelli Filippo e Giuseppe Graviano, i quali pianificarono anche il sequestro del piccolo Giuseppe Di Matteo come ritorsione verso il padre Santino, divenuto collaboratore di giustizia: gli attentati dinamitardi a Firenze, Milano e Roma nell'estate 1993 provocarono in tutto dieci morti e 106 feriti, oltre a ingenti danni al patrimonio artistico italiano.\nL'arresto.\nAi primi di gennaio 1996, seguendo le indicazioni del collaboratore di giustizia Tony Calvaruso (ex braccio destro di Leoluca Bagarella), gli inquirenti arrivarono ad una villa a Borgo Molara, dove Brusca si nascondeva insieme alla compagna Rosaria Cristiano e al figlioletto Davide di 5 anni, che per\u00f2 riuscirono a fuggire prima dell'irruzione delle forze dell'ordine. Nel febbraio successivo, due fedelissimi di Brusca, Giuseppe Monticciolo e Vincenzo Chiodo, vennero arrestati e decisero subito di collaborare con la giustizia: fecero infatti scoprire il casolare-bunker in contrada Giambascio a San Giuseppe Jato, dove un mese prima era stato ucciso e sciolto nell'acido il piccolo Giuseppe Di Matteo e l\u00ec venne trovato un vero e proprio arsenale a disposizione di Brusca (dieci missili, un lanciamissili, 10 bazooka, 50 kalashnikov, 400\u00a0kg di esplosivo, 10 bombe anticarro, un lanciagranate, 7 fucili mitragliatori, 35 pistole, giubbotti antiproiettili ed ordigni esplosivi gi\u00e0 confezionati).\nMonticciolo e Chiodo diedero indicazioni utili sui possibili nascondigli di Brusca, cui segu\u00ec il ritrovamento di un\u2019agenda con codici e numeri di telefono trovata addosso al latitante Salvatore Cucuzza, reggente del mandamento di Porta Nuova: dopo vari pedinamenti e intercettazioni basati su tali informazioni, Brusca fu infine arrestato il 20 maggio 1996 in via Papillon, contrada Cannatello (frazione balneare di Agrigento), dove un fiancheggiatore gli aveva messo a disposizione un villino, in cui abitava anche il fratello Enzo Salvatore insieme alla moglie. \nL'operazione venne coordinata dal questore di Palermo Arnaldo La Barbera e condotta dagli uomini della Squadra Mobile palermitana guidati dal commissario Luigi Savina: per identificare esattamente il covo in cui si trovava Brusca, in quanto nella via vi erano diverse villette una accanto all'altra, si adott\u00f2 lo stratagemma di utilizzare una motocicletta smarmittata guidata da un poliziotto in borghese il quale dava delle forti accelerate al motore portandosi di fronte ai cancelli delle ultime tre ville in modo che il rombo del motore fosse percepibile dall'audio di \"fondo\" nell'intercettazione telefonica sull'utenza di Brusca; via radio \"guidarono\" il collega in moto in quel segmento di via, e ascoltando il massimo percepibile del rumore del motore, capirono che quello era il punto esatto e diedero il via al blitz con la frase d\u2019ordine, \u201c\"ddrocu \u00e8\"\u201c. Alcuni abitanti locali raccontano che gli agenti, non riuscendo a capire perfettamente qual era l'esatta ubicazione della casa di Brusca, irruppero contemporaneamente nelle due villette a destra e a sinistra (oltre che a quella centrale dove poi fu scovato), onde evitare appunto uno sbaglio che avrebbe compromesso l'operazione e potenzialmente favorito la fuga. Ironia della sorte, al momento dell\u2019arresto, i fratelli Brusca stavano guardando il film \"Giovanni Falcone\" di Giuseppe Ferrara trasmesso da Canale 5 e vennero ammanettati dall'ispettore Luciano Traina, fratello di Claudio, uno degli agenti di scorta uccisi nella strage di via d'Amelio.\nL'azione fu molto movimentata e nello stesso tempo velocissima, tanto che alcuni vicini di casa dirimpettai, accorsi alle finestre per il trambusto udito, alla vista di questi agenti non in divisa, armati di mitra, che indossavano il \"mephisto\" nero, abbassarono terrorizzati le tapparelle delle proprie finestre, uscendo da casa solamente il giorno dopo. Nella casa vennero trovati anche decine e decine di \"pizzini\" scritti da imprenditori e commercianti che chiedevano la sua clemenza nonch\u00e9 un borsone pieno di contanti e una collezione di abiti firmati e di orologi d'oro Rolex, Cartier e Baume &amp; Mercier.\nI fratelli Brusca vennero scortati in manette da un convoglio di poliziotti fino alla Questura di Palermo, dove gli agenti con il volto coperto dal passamontagna arrivarono con le mitragliatrici alzate tra la folla di curiosi e giornalisti e si abbandonarono a suoni di clacson ed urla di gioia per la riuscita dell'operazione, immagini che vennero trasmesse da tutte le televisioni nazionali e internazionali e che provocarono numerose polemiche: il giornalista Giorgio Bocca scrisse in un articolo molto critico uscito in quei giorni sul quotidiano \"La Repubblica\" \"... sembra di essere a Citt\u00e0 del Messico la sera che vi entr\u00f2 Pancho Villa\". All'interno della Questura, in segno di vendetta, Brusca venne posto dagli agenti vicino ad una fotografia di Falcone e Borsellino appesa al muro e fotografato in quella posa; fu inoltre necessario l'intervento dei Vigili del fuoco per segare le manette ai suoi polsi poich\u00e9 la chiave era andata persa nella confusione.\nLa collaborazione con la giustizia.\nNel giugno 1996, a circa un mese dall'arresto, Brusca inizi\u00f2 a rendere dichiarazioni ai magistrati delle Procure di Palermo, Caltanissetta e Firenze, ma la notizia trapel\u00f2 sui giornali soltanto in agosto, causando violentissime reazioni e polemiche: provoc\u00f2 clamore l'intervista concessa dal suo difensore di fiducia, l'avvocato Vito Ganci, nella quale affermava che il \"pentimento\" del suo assistito era pilotato dall'allora Presidente della Commissione Antimafia Luciano Violante (che avrebbe incontrato Brusca su un volo aereo nel 1991) al fine di accusare Giulio Andreotti, all'epoca sotto processo per concorso esterno in associazione mafiosa. Tali affermazioni vennero smentite da Brusca (che cambi\u00f2 difensore) ma in ottobre venne iscritto nel registro degli indagati per calunnia poich\u00e9 le sue prime dichiarazioni miravano ad accusare il suo acerrimo nemico Baldassare Di Maggio ed escludere le responsabilit\u00e0 di mafiosi a lui vicini (soprattutto Giovanni Riina, figlio di Tot\u00f2, e Vito Vitale, boss di Partinico): la manovra venne scoperta anche grazie alle dichiarazioni di Enzo Brusca, che da qualche mese collaborava pure con gli inquirenti in accordo segreto con il fratello. Messo alle strette dai magistrati, Brusca confess\u00f2 l'inganno e inizi\u00f2 a rendere nuovi interrogatori, questa volta ritenuti attendibili, grazie ai quali fu possibile condannare decine di mafiosi in diversi procedimenti penali, dove anch'egli era imputato ed in cui ottenne rilevanti sconti di pena grazie al suo contributo: nel 1997 infatti evit\u00f2 l'ergastolo al processo per la strage di Capaci ed ebbe ventisette anni di carcere e la stessa cosa avvenne nel 1999, quando gli furono comminati trent'anni di reclusione per il sequestro e l'omicidio del piccolo Giuseppe Di Matteo.\nNel 2000 Brusca (fino ad allora considerato dalla giustizia solo un \"dichiarante\") riusc\u00ec ad ottenere lo \"status\" di \"collaboratore di giustizia\", che gli consent\u00ec di lasciare il regime carcerario duro previsto dall'art.41-bis e di godere dei benefici previsti dalla legge, compreso un sussidio di 500.000 lire al mese per s\u00e9 e per i componenti della sua famiglia.\nNel corso della sua collaborazione, Brusca ha confessato di aver eseguito o ordinato oltre 150 omicidi. Al processo Andreotti, neg\u00f2 di aver saputo dell'incontro tra Riina e il politico democristiano riferito da Baldassare Di Maggio (dove avvenne il famoso \"bacio\"), circostanza invece confermata dal fratello Enzo. Fu inoltre il primo collaboratore di giustizia a parlare del cosiddetto \"papello\", un foglio con l'elenco di richieste che Riina avanz\u00f2 allo Stato dopo le stragi.\nNel corso dei vari processi, Brusca ha pubblicamente chiesto perdono ai familiari delle sue vittime. Tuttavia nel 1998, durante un confronto nell'udienza del processo \"Borsellino bis\", Santino Di Matteo scagli\u00f2 un microfono contro Brusca minacciando di ucciderlo: \"Animale non sei degno di stare in quest'aula. Ti dovrei staccare la testa!\".\nLa detenzione.\nDetenuto nel carcere romano di Rebibbia dal 20 maggio 1996, nel 2004, grazie ad una decisione del Tribunale di sorveglianza di Roma, gli sono stati concessi periodicamente dei permessi premio per buona condotta, consentendogli cos\u00ec di poter uscire dal carcere ogni 45 giorni e poter far visita alla propria famiglia, in una localit\u00e0 protetta.\nL'autorizzazione suscit\u00f2 diverse polemiche da parte dell'opinione pubblica. Sempre nello stesso anno, per\u00f2, perse il diritto alle uscite dal carcere concesse in premio, a causa dell'uso di un telefono cellulare, in aperta violazione alle norme sui benefici carcerari.\nNel 2010 ricevette, in carcere, un'accusa di riciclaggio, di intestazione fittizia di beni e di tentata estorsione. Il 17 settembre di quell'anno i carabinieri del Gruppo di Monreale, per ordine della Procura di Palermo, effettuarono una perquisizione nella sua cella e, in contemporanea, anche nelle abitazioni di suoi familiari, confiscando a Brusca una parte del suo patrimonio che, secondo gli inquirenti, avrebbe continuato a gestire dal carcere.\nL'8 agosto 2015 i giudici della sezione Misure di prevenzione del Tribunale di Palermo accolgono la richiesta della Procura distrettuale disponendo il sequestro di beni intestati ai prestanome del pentito ma a lui finanziariamente riconducibili. In realt\u00e0 Brusca si \u00e8 smascherato da solo con una lettera inviata a un imprenditore in cui ammetteva di \u00abaver omesso spudoratamente di riferire di quei beni ai giudici\u00bb. In precedenza erano stati trovati 190.000 euro a casa della moglie durante una perquisizione.\nNel 2016 interviene l'assoluzione definitiva nel processo, il reato di estorsione viene derubricato in tentativo di violenza privata, mentre la questione relativa all'intestazione fittizia di beni era andata prescritta e all'ex boss furono restituiti euro che gli erano stati sequestrati. Successivamente i permessi premio vennero ripristinati, permettendogli di trascorrere in media cinque giorni al mese fuori dal carcere. Per gli ultimi mesi dell\u2019anno 2016 Brusca \u00e8 tornato a casa in stato di libert\u00e0, sotto la sorveglianza del Gruppo operativo mobile della polizia penitenziaria. Brusca ha pi\u00f9 volte richiesto gli arresti domiciliari, senza successo.\nSilvana Saguto, ex presidente delle Misure di prevenzione del tribunale di Palermo, indagata per una presunta gestione illecita dei beni confiscati, ha affermato, nelle intercettazioni diffuse dalla stampa nel 2019, di essere a conoscenza degli intestatari dei beni gestiti da Brusca a Piana degli Albanesi, come numerose \"villette e supermercati\", sostenendo che fosse \"una vergogna che Brusca c'abbia mezza Piana\". Infatti, alcuni di questi beni, per un valore complessivo di un milione di euro, erano stati sequestrati temporaneamente gi\u00e0 nel 2015.\nNel dicembre del 2019 la Cassazione nega al detenuto Brusca la concessione degli arresti domiciliari per la \"caratura criminale\" e la \"gravit\u00e0 dei reati commessi\". Nel 2020 la stessa Cassazione ha rigettato ulteriori sconti di pena sulla condanna a 30 anni di reclusione.\nIl 31 maggio 2021 viene scarcerato dopo 25 anni di reclusione per fine pena ma rimarr\u00e0 in libert\u00e0 vigilata per altri 4 anni: era rinchiuso nel penitenziario di Rebibbia da cui \u00e8 uscito con 45 giorni di anticipo rispetto alla scadenza della condanna. Vivr\u00e0 sotto protezione.\nCondanne.\nStrage di Capaci.\nGiovanni Falcone aveva iniziato la lotta alla mafia gi\u00e0 a fine anni sessanta. Fu lui, insieme ai suoi pi\u00f9 stretti collaboratori come Paolo Borsellino, a iniziare l'istruttoria del pi\u00f9 grande processo alla mafia svoltosi a Palermo, dove vennero convocati oltre 400 imputati. Giovanni Falcone era divenuto pericoloso per le cosche dopo l'omicidio di Ignazio Lo Presti, costruttore \"amico degli amici\". La moglie di quest'ultimo fece una grossa rivelazione, e cio\u00e8 che Lo Presti era in stretto contatto con Tommaso Buscetta, \"il boss dei due mondi\". Era quest'ultimo, dal Brasile, a dirigere gli affari del traffico della droga e gli interessi delle famiglie. Quando Falcone seppe dell'arresto di Buscetta volle andare subito a interrogarlo.\nGrazie a Buscetta si fece luce su tanti omicidi, sia politici sia tradizionali, come quelli dei pentiti durante la guerra di mafia, ma anche su quelli dei tanti collaboratori di Falcone, come Rocco Chinnici, Giuseppe Montana e Ninni Cassar\u00e0. Tot\u00f2 Riina, scottato dalla condanna in primo grado all'ergastolo, si mise in agitazione perch\u00e9 il giudice stava andando troppo oltre, applicando - prima con Tommaso Buscetta, poi con Salvatore Contorno, Nino Calderone e Francesco Marino Mannoia - lo strumento della collaborazione dei \"pentiti\", gi\u00e0 sperimentato nella lotta al terrorismo, nelle indagini su Cosa nostra. Per questo motivo, il magistrato fu criticato sia dai colleghi magistrati sia dalla stampa, che gli rimprover\u00f2 una presunta \"voglia di protagonismo\". Dopo le critiche, anche aspre, a Falcone fu di fatto impedito di assumere il coordinamento delle indagini sulla mafia. Dopo quest'azione di delegittimazione, il 23 maggio 1992 al suo ritorno da Roma, dove svolgeva il ruolo di direttore degli affari penali per il ministero di grazia e giustizia, durante il tragitto verso casa il giudice Giovanni Falcone, che gi\u00e0 nel 1989 era scampato a un attentato, trov\u00f2 la morte.\nPer commettere il delitto furono assoldati ben cinque uomini, tra cui Giovanni Brusca che fu la persona che fisicamente azion\u00f2 il telecomando, i quali riempirono di tritolo un tunnel che avevano scavato sotto l'autostrada nei pressi di Capaci (per assicurarsi la buona riuscita del delitto, ne misero circa 500\u00a0kg). Fu una strage (\"l'attentatuni\") nella quale persero la vita Giovanni Falcone, la moglie Francesca Morvillo, e tre uomini della scorta: Antonio Montinaro, Vito Schifani e Rocco Di Cillo.\nStrage di via d'Amelio.\nBrusca dichiar\u00f2 di non aver partecipato fisicamente alla Strage di via D'Amelio, avvenuta il 19 luglio 1992 a Palermo in cui persero la vita il giudice antimafia Paolo Borsellino e la sua scorta, bens\u00ec di essere uno dei mandanti perch\u00e9 a conoscenza di tutti i progetti di morte di Cosa Nostra per l'anno 1992.\nOmicidio di Giuseppe Di Matteo.\nGiovanni Brusca decise di affrontare la situazione del pentimento di Santino Di Matteo, detto \"Mezzanasca\", rapendo l'allora tredicenne figlio di questi, Giuseppe. Con la collaborazione di altri criminali e pregiudicati a lui sottoposti, sequestr\u00f2 il ragazzo nei pressi di un maneggio che era solito frequentare e per i due anni successivi lo spost\u00f2 continuamente in vari nascondigli. I tentativi di Cosa Nostra di convincere il padre a ritrattare le sue confessioni fallirono e portarono Brusca a eliminare il piccolo Di Matteo, facendolo prima strangolare e successivamente sciogliere nell'acido.\nPer l'omicidio del piccolo Giuseppe, oltre che Giovanni Brusca, sono stati condannati all'ergastolo i boss Leoluca Bagarella, Giuseppe Graviano e Matteo Messina Denaro.\nProcesso sulla trattativa Stato-Mafia.\nIl 24 luglio 2012 la Procura di Palermo, sotto Antonio Ingroia e in riferimento all'indagine sulla trattativa Stato-mafia, ha chiesto il rinvio a giudizio di Brusca e altri 11 indagati accusati di \"concorso esterno in associazione mafiosa\" e \"violenza o minaccia a corpo politico dello Stato\". Gli altri imputati sono i politici Calogero Mannino, Marcello Dell'Utri, gli ufficiali Antonio Subranni, Mario Mori e Giuseppe De Donno, i boss Tot\u00f2 Riina, Leoluca Bagarella, Antonino Cin\u00e0 e Bernardo Provenzano, il collaboratore di giustizia Massimo Ciancimino (anche per \"calunnia\") e l'ex ministro Nicola Mancino (\"falsa testimonianza\").\nIl 20 aprile 2018 in primo grado, come richiesto dai pubblici ministeri, le accuse nei confronti di Brusca vengono prescritte."}
{"id": "313099", "revid": "1573940", "url": "https://it.wikipedia.org/wiki?curid=313099", "title": "Gazella", "text": "Gazella \u00e8 il genere che comprende il maggior numero di specie della sottofamiglia degli Antilopini.\nDescrizione.\nA questo genere appartengono le specie di gazzelle pi\u00f9 piccole, dal peso che si aggira sui 15-32 kg, con il corpo e le zampe snelli e il dorso diritto oppure leggermente pi\u00f9 alto alla groppa. Le corna, presenti in genere in entrambi i sessi, hanno lunghezza variabile, e possono essere quasi diritte, oppure arcuate a forma di S, e solcate da profondi corrugamenti. Il capo \u00e8 piccolo, con il muso sottile; gli occhi sono piuttosto grandi, le ghiandole facciali sono ben sviluppate e molto infossate. Il colore del mantello \u00e8 in genere uguale in entrambi i sessi.\nDistribuzione e habitat.\nVivono nel Nordafrica, e a San Cipriano in Medio Oriente, nell'Asia centrale e nel Subcontinente indiano, in zone desertiche o semidesertiche, steppe con erba corta o intervallate da boschi e nel folto delle macchie; la loro alimentazione \u00e8 costituita da erbe, tuberi, foglie, bacche e germogli.\nBiologia.\nLe popolazioni comprendono maschi territoriali, almeno durante la stagione riproduttiva, gruppi di femmine con la prole e gruppi di maschi scapoli non territoriali. Migrano seguendo i ritmi stagionali della vegetazione e del clima, formando grosse aggregazioni di animali di ambo i sessi durante la stagione invernale o secca. I picchi riproduttivi coincidono con il fiorire della vegetazione in primavera o alle prime piogge. Si nutrono in modo misto, ma in prevalenza brucano.\nSpecie.\nIl genere \"Gazella\" comprende in tutto undici specie, sette asiatiche e quattro africane; due di esse, per\u00f2, sono recentemente scomparse:"}
{"id": "313100", "revid": "339392", "url": "https://it.wikipedia.org/wiki?curid=313100", "title": "Ilyu\u0161in", "text": ""}
{"id": "313102", "revid": "307923", "url": "https://it.wikipedia.org/wiki?curid=313102", "title": "Pervigilium Veneris", "text": "Il Pervigilium Veneris (La veglia di Venere) \u00e8 un componimento poetico dedicato a Venere dell'et\u00e0 imperiale romana.\n\u00c8 un carme di autore anonimo, in cui viene celebrata la figura di Venere quale signora della vita e della rinascita.\nCon spunti mitologici e temi ricorrenti nella letteratura latina, l'autore esalta Venere in un'ode il cui ritornello \u00e8 il filo ricorrente, anche se in tanta gioia e vita colpisce il finale amaro in cui il poeta lamenta di avere perso la donna amata.\nDatazione ed attribuzione.\nFu attribuito di volta in volta a Catullo, ad Apuleio, al gi\u00e0 nominato epitomatore Lucio Anneo Floro, e a Tiberiano (IV secolo). In effetti, la datazione \u00e8 molto incerta: per alcune coincidenze di stile con il gusto dei poetae novelli della fine del II secolo, si fa risalire a quel periodo o all'inizio del III secolo, ma c'\u00e8 anche chi colloca la composizione in un'epoca pi\u00f9 tarda, finanche nel VI secolo.\nL'opera ha avuto grande fortuna nei secoli in quanto \u00e8 considerata universalmente uno degli ultimi componimenti della letteratura latina d'ispirazione pagana.\nLa datazione dell'opera \u00e8 sempre stata problematica; gli studiosi si sono concentrati su due tesi, anche se ne sono emerse altre; le due tesi d'attribuzione principale sono l'attribuzione a Floro, poeta e letterato dell'et\u00e0 di Adriano, ed \u00e8 la tesi pi\u00f9 accreditata tra gli studiosi; l'attribuzione a Tiberiano, poeta del IV secolo d.C.\nLa struttura del poema fa pensare al tardo impero, anche se nuove ipotesi fanno pensare alla prima met\u00e0 del III secolo, quando il culto di Venere era ancora molto diffuso; nel poema inoltre non si riscontrano elementi incontrovertibili che possano far propendere per il IV, o addirittura secondo alcuni, V secolo d.C.; l'atmosfera del componimento \u00e8 infatti avulsa dalla cupezza dei secoli finali dell'Impero. Il carme rappresenta un'opera di pregio nel contesto della letteratura imperiale romana, e probabilmente la sua datazione deve farsi risalire pi\u00f9 al II ed al III secolo d.C. che non al IV ed al V, ipotesi molto in voga negli scorsi due secoli.\nTematiche e stile.\nIl carme ha una atmosfera di gioia che accompagnava le celebrazioni a Venere nell'impero, e dipinge una societ\u00e0 in pace e letizia. L'argomento stesso si presta a questo stile\u02d0 esso \u00e8 la descrizione delle celebrazioni di Venere in occasione della primavera, secondo, sembra, le consuetudini di Ibla in Sicilia, ossia attraverso una \"veglia\", da cui il titolo, nella quale la dea viene invocata perch\u00e9 fecondi i campi. Il tema della natura \u00e8 dunque anche qui dominante.\nCi\u00f2 che distingue il carme \u00e8 tuttavia lo stile, in cui la ricercata semplicit\u00e0 di espressione lascia spazio ad alcuni stilemi tipici della lingua popolare, pur nella generale classicit\u00e0, e soprattutto dona uno straordinario senso di freschezza al componimento."}
{"id": "313105", "revid": "119454292", "url": "https://it.wikipedia.org/wiki?curid=313105", "title": "Juan Gris", "text": "Biografia.\nTra il 1902 ed il 1904 studi\u00f2 disegno industriale a Madrid, collaborando anche in alcuni quotidiani locali come disegnatore di vignette umoristiche; questa passione per la satira illustrata lo accompagner\u00e0 per tutta la vita, anche dopo essere diventato un pittore famoso. Nel 1904 e nel 1905 studi\u00f2 pittura con l'artista accademico Jos\u00e9 Maria Carbonero.\nNel 1906 si trasfer\u00ec a Parigi, entrando in contatto con gli artisti pi\u00f9 importanti del tempo, tra cui Henri Matisse, Georges Braque, Fernand L\u00e9ger e Amedeo Modigliani. Fu proprio a Parigi che conobbe il suo connazionale Pablo Picasso, di cui divenne amico e di cui segu\u00ec l'esempio: gi\u00e0 le opere del 1910 mostrano un chiaro interesse per il cubismo, che si rafforza nei lavori degli anni seguenti, fino ad arrivare ad uno stile cubista analitico nel 1912. Il suo ritratto di Picasso del 1912 \u00e8 una delle prime significative opere cubiste effettuata da un pittore che non sia Pablo Picasso o Georges Braque.\nIl periodo della sua maturazione definitiva avvenne tra il 1914 ed il 1918: fu in questi anni che Gris si allontan\u00f2 dal cubismo analitico per arrivare al cubismo sintetico, diventandone uno degli interpreti pi\u00f9 interessanti. A differenza dei lavori dello stesso periodo di Picasso e di Braque, il cubismo di Gris \u00e8 animato da spirito scientifico e razionale, che lo porta ad un marcato distacco e ad un certo intellettualismo classicheggiante. Gris, rifiutando il monocromatismo, dispone sulla tela combinazioni di colori armoniosi e luminosi: in queste zone di colore puro e intenso, l'interesse si sposta progressivamente dal soggetto alla struttura dell'immagine, analizzata e sintetizzata secondo modelli geometrici e matematici. In questo molti critici hanno visto la forte influenza che Matisse ebbe su di lui.\nLa sua ricerca cubista di un nuovo modo di definire la realt\u00e0 attraverso modelli astratti, port\u00f2 Gris ad un continuo studio teorico, espresso in numerosi scritti ed interventi a conferenze. Questa ricerca pu\u00f2 essere rintracciata anche nelle scenografie e nei costumi per i \"Balletti russi\", per i quali cominci\u00f2 a lavorare all'inizio degli anni venti. In quegli stessi anni si tennero le sue mostre pi\u00f9 importanti, a Parigi, a Berlino e a D\u00fcsseldorf.\nJuan Gris fu iniziato in Massoneria il 2 febbraio 1923 nella loggia Voltaire, del Grande Oriente di Francia, pass\u00f2 compagno il 18 febbraio 1924 e divenne maestro il 27 febbraio 1925.\nGris mor\u00ec a Boulogne-sur-Seine l'11 maggio 1927, a soli quarant'anni, per uremia."}
{"id": "313106", "revid": "1494169", "url": "https://it.wikipedia.org/wiki?curid=313106", "title": "Coronata", "text": ""}
{"id": "313107", "revid": "2206963", "url": "https://it.wikipedia.org/wiki?curid=313107", "title": "Coronate", "text": "Coronate (o Cascina Coronate) \u00e8 una frazione del comune italiano di Morimondo in provincia di Milano (da cui dista 0,95 km), posta a sud del centro abitato, in direzione di Besate.\nStoria.\nLe origini del borgo e la fondazione della prima comunit\u00e0 monastica di Morimondo.\nLe tracce della presenza dell'uomo in quello che poi sarebbe divenuta la localit\u00e0 di Coronate, risalgono perlomeno al IV secolo a.C., epoca a cui risalgono tombe e monete galliche ritrovate nel territorio.\nIl sito di Coronate (noto anticamente anche con le varianti di \"Coronato\", \"Colonago\" o \"Coronago\"), tra il 1018 ed il 1031, venne infeudato assieme alla pieve di Rosate dall'arcivescovo di Milano Ariberto da Intimiano ad Anselmo IV Avogadri (di un ramo della famiglia \"Da Basiano\") per ricompensarlo dell'attivit\u00e0 da lui svolta come avvocato della curia milanese, aggiungendovi la possibilit\u00e0 di erigere altri castelli nell'area, come appunto far\u00e0 a Coronate. Ma anche il monastero di San Felice di Pavia era proprietario di beni nall'area, che furono confermati dall'imperatore Enrico II tramite un diploma del 1014.\nIl borgo \u00e8 per\u00f2 divenuto famoso in quanto \u00e8 tradizionalmente indicato come il primo punto di approdo dei tredici monaci cistercensi (dodici pi\u00f9 un abate, Gualcherio) provenienti dall'abbazia di Morimond in Francia che qui si insediarono il giorno dell'Incarnazione del Signore del 1134 (10 ottobre). La scelta del borgo non fu casuale in quanto questi primi monaci, inviati da Bernardo di Chiaravalle per evangelizzare in accordo col papa ma in piena opposizione dell'arcivescovo milanese Anselmo V Pusterla, il quale intendeva evitare che Milano tornasse pienamente sotto la sfera del potere pontificio a svantaggio di quello imperiale; i monaci vennero volontariamente ospitati dai fratelli Guidone e Wala da Besate, potenti signori feudali locali che posero la prima comunit\u00e0 monastica sotto la loro diretta protezione. Secondo alcune fonti antiche, il primo insediamento sarebbe avvenuto in una casa rurale posta presso un fortilizio militare locale che era di propriet\u00e0 dei due fratelli da Besate, motivo per cui i monaci si sentirono rassicurati dal rimanere, all'ombra di accurate difese. Qui inoltre, pare, esistesse gi\u00e0 un primitivo luogo di culto dedicato a San Marco che venne ridedicato alla Madonna ed a Sant'Ambrogio.\nI monaci, dal 10 novembre 1136, decisero per praticit\u00e0 di trasferirsi nella vicina cascina Faruciola (o Faracciola o, ancora pi\u00f9 anticamente \"campo Fulcherio\"), in un podere con grangia donato loro da Fulcherio da Besate, e quindi iniziarono la fondazione dell'abbazia locale, poco pi\u00f9 a nord, lasciando ai contadini il primitivo centro abitato. Tale decisione, per quanto non documentata da scritture dell'epoca, \u00e8 probabile fosse dovuta al fatto che la loro casa ed i loro campi avessero subito pesanti danni e devastazioni dalle armate pavesi in fuga da Milano dove erano state battute recentemente. Nulla \u00e8 rimasto di questo primo periodo come strutture murarie se non le tracce dell'antico oratorio che fu difatti l'unico edificio di pregio realizzato nei primi anni di vita della comunit\u00e0 monastica in loco. L'epigrafista Placido Puccinelli riporta la seguente iscrizione presente sul nuovo edificio dei monaci alla Faracciola (oggi non pi\u00f9 presente):\nCon la fondazione del nuovo sito dove sorger\u00e0 dopo cinquant'anni l'abbazia (attuale Abbazia di Morimondo), il sito di Coronate divenne noto anche col nome di \"Morimondo vecchio\" per distinguerlo dal sito di \"Morimondo nuovo\" dove appunto and\u00f2 a sorgere il luogo di culto ed il centro dell'attivit\u00e0 monastica.\nDal medioevo all'epoca moderna.\nAnche dopo la fondazione dell'abbazia ed il trasferimento della comunit\u00e0 di monaci a Morimondo, Coronate continu\u00f2 a rivestire un ruolo di primaria importanza nell'economia agricola al servizio dell'abbazia, al quale rimase legato, ma coi secoli perse l'importanza acquisita nel medioevo. Nel Settecento il cancelliere e l'esattore delle tasse venne spostato nella vicina localit\u00e0 di Fallavecchia (altra frazione odierna di Morimondo). A livello religioso continuava a far parte della pieve di Corbetta. \nCon editto del 26 settembre 1786, Coronate con Morimondo pass\u00f2 sotto la provincia di Pavia, pur rimanendo compreso nella pieve di Corbetta (arcidiocesi di Milano). Nel 1791 torn\u00f2 come \"comune censuario\" della provincia di Milano. Dopo la rivoluzione francese e l'istituzione della Repubblica Cisalpina, Coronate con Morimondo venne inserita nel dipartimento del Ticino con legge del 20 marzo 1798, per poi passare al dipartimento d'Olona, Alto Po, Serio e Mincio (26 settembre 1798) ed infine in quello dell'Olona (1801). Napoleone, nel 1805, comprese Coronate nel distretto II di Pavia, all'interno del II cantone di Gaggiano e lo riconobbe come comune di III classe. Quattro anni pi\u00f9 tardi gli vennero aggregati anche i piccoli comuni di Ticinello e Caselle e nel 1811 si aggiunse anche Basiano (oggi tutte frazioni di Morimondo), distaccando quest'ultimo comune da Fallavecchia a cui era precedentemente annesso.\nCol ritorno degli austriaci e la costituzione del Regno Lombardo-Veneto, il comune di Coronate (con le frazioni di Cascina Fiorentina, Cascina Prato Ronco e Morimondo) venne inserito nella provincia di Pavia, nel distretto V di Rosate. Con disposizione del 10 aprile 1841 a Coronate vennero aggregati i comuni soppressi di Basiano, Fallavecchia e Ticinello e nel 1853 il comune di Coronate venne trasferito nel distretto VI di Binasco, sempre nella provincia di Pavia.\nCoronate rimase legato all'abbazia sino al 1871, quando l'entit\u00e0 di Cascina Coronate venne definitivamente soppressa ed aggregata al neonato comune di Morimondo.\nMonumenti e luoghi d'interesse.\nArchitetture religiose.\nOratorio di Santa Maria Nascente.\nLa chiesa di Santa Maria Nascente (nota anche come chiesa dell'Incoronazione di Maria in omaggio al luogo di fondazione: \"Sancta Maria Incoronata\" o \"in Coronate\") si svilupp\u00f2 come primitivo oratorio e luogo di culto del primo insediamento dei monaci cistercensi giunti da Morimond nel 1134. \nL'esterno, costituito da una struttura estremamente semplice, \u00e8 preceduto da un sagrato in terra battuta, mentre la facciata della chiesetta \u00e8 realizzata con la classica struttura terminante a timpano, sovrastato da una croce in ferro.\nUniche decorazioni presenti, oltre alle alte lesene, sono delle \"rocaille\" presenti attorno al portale d'ingresso e la finestrella ovale nella parte alta della chiesa che da luce all'interno.\nDella struttura originaria ormai non rimangono che le fondamenta dal momento che la piccola chiesa venne completamente demolita e ricostruita nel 1709 per permetterne l'ampliamento del luogo di culto a favore della popolazione locale.\nAttualmente la struttura, inserita nel complesso della cascina di Coronate, \u00e8 di propriet\u00e0 privata e si trova in stato di abbandono.\nMedia.\nIl borgo di Coronate e la relativa, primitiva abbazia, \u00e8 oggetto di un capitolo del thriller medievale \"La congiura delle tre pergamene\" dello scrittore Matteo Di Giulio."}
{"id": "313110", "revid": "1305772", "url": "https://it.wikipedia.org/wiki?curid=313110", "title": "Seicento (disambigua)", "text": ""}
{"id": "313112", "revid": "22475", "url": "https://it.wikipedia.org/wiki?curid=313112", "title": "Gftp", "text": ""}
{"id": "313113", "revid": "599013", "url": "https://it.wikipedia.org/wiki?curid=313113", "title": "Legge ad personam", "text": "La locuzione latina lex \"ad personam\" o legge ad personam, indica una legge o un atto normativo, avente forza di legge, emanato con lo specifico intento di favorire direttamente o indirettamente (o anche sfavorire) un cittadino, un'azienda o un ristretto gruppo di soggetti (\"ad personam\"), quindi una forma di clientelismo. Le leggi \"ad personam\" violano il fondamentale principio di eguaglianza dei cittadini innanzi alla legge.\nStoria.\nNell'antica Roma la legge che portava vantaggio a un singolo interesse non era definita \"ad personam\", ma di \"privilegium\" nel suo duplice significato \"anceps\" non solo favorevole ma anche \"odiosum\".\nLe leggi delle XII tavole stabilivano (Tavola IX) soprattutto in quest'ultimo senso \"privilegia ne irroganto\", per vietare provvedimenti punitivi indirizzati verso un unico cittadino.\nUn classico della letteratura \u00e8 Cicerone, che nel 58 a.C. con il \"Cicero pro domo sua\" 10,26 afferm\u00f2 questa celebre frase \"Licuit tibi ferre non legem, sed nefarium privilegium.\" - \"Tu non promulgasti una legge, ma un infame privilegio\", riferito al tribuno Clodio amico di Cesare ed alla legge Lex Clodia, prima legge ad personam che si conosca emanata in democrazia.\nNel mondo.\nItalia.\nQuesta locuzione \u00e8 entrata nell'uso comune in Italia anche a seguito del primo decreto legge, DL. 694/1984, a favore di un'azienda privata (il 20 ottobre 1984); da quel giorno politici e giornalisti ne hanno fatto un largo uso, in particolare durante la XIV legislatura della Repubblica Italiana. Cionondimeno, le leggi \"ad personam\" possono comunque produrre effetti giuridici vincolanti sia nei rapporti intersoggettivi di diritto privato che essere opponibili alle pubbliche amministrazioni. Da un punto di vista formale, esse presentano tutti i crismi dell'astrattezza, della generalit\u00e0 e dell'imperativit\u00e0 della norma giuridica. Sono esempi teorici di queste norme: la concessione di una docenza universitaria alla moglie di un ministro e leader di partito, l'assegnazione nepotistica delle nomine dirigenziali di una societ\u00e0 a controllo pubblico, la concessione di una pensione speciale ala vedova di un ministro.\nLa prevenzione di tale fenomeno di scadimento della tecnica legislativa di uno Stato democratico \u00e8 delegata esclusivamente all'assunzione di responsabilit\u00e0 politica da parte dei decisori eletti dal popolo, e purtuttavia \u00e8 priva di una specifica norma applicabile che ne dichiari esplicitamente illegittimo l'uso. Ci\u00f2 \u00e8 possibile perch\u00e9 non esiste uno specifico criterio \"contenutistico\" di identificazione e di classificazione delle norme, vale a dire una norma regolamentare che escluda l'approvabilit\u00e0 (se non la stessa proponibilit\u00e0) di altre proposizioni normative la cui portata possa ridursi ad una singola persona fisica o giuridica.\nNella storia politica italiana il fenomeno delle leggi \"ad personam\" ha spesso infiammato l'opinione pubblica.\nGi\u00e0 nel corso della XIII Legislatura vi furono forti polemiche in occasione della conversione del decreto-legge 24 maggio 1999, n. 145, istitutivo del giudice unico di primo grado. La nuova disciplina prevedeva l'incompatibilit\u00e0 tra gip e gup per tutti i processi a partire dal 2 gennaio 2000. In Commissione Giustizia veniva per\u00f2 approvato un emendamento che comportava l'immediata entrata in vigore dell'incompatibilit\u00e0. Ci\u00f2 suscit\u00f2 allarmi da parte della magistratura, che vedeva a rischio vari procedimenti. In particolare era a rischio l'avvio del processo IMI-SIR, con imputati Silvio Berlusconi e Cesare Previti. Secondo quanto riportato da \"La Repubblica\" e \"L'Espresso\", diversi parlamentari della maggioranza imputavano queste modifiche alle pressioni ricevute dall'opposizione, che sarebbero state dovute a dei compromessi fra Massimo D'Alema e Silvio Berlusconi, il quale avrebbe minacciato il blocco di alcuni lavori parlamentari. Secondo il ministro invece il mancato rinvio sarebbe dovuto per il possibile incorrere d'incostituzionalit\u00e0. A seguito delle polemiche sorte la legge di conversione (Legge 22 luglio 1999, n. 234) mantenne il rinvio di alcuni mesi della entrata in vigore dell'incompatibilit\u00e0.\nNel corso della XIV Legislatura e della XVI Legislatura, sotto i governi Berlusconi II, Berlusconi III e Berlusconi IV sono state approvati numerosi atti legislativi che hanno sollevato aspre critiche in quanto ritenute leggi \"ad personam\". Dette contestazioni hanno affermato che la maggioranza di centrodestra abbia ricorso a tale espediente per alleggerire la posizione processuale di Berlusconi stesso. \u00c8 stato rilevato come le seguenti leggi abbiano ridotto le pendenze giudiziarie o abbiano in qualche modo favorito gli interessi del Presidente del Consiglio:\nSecondo un'inchiesta de La Repubblica, le leggi approvate dal 2001 al 2012 dai governi di centrodestra che hanno prodotto benefici effetti per Berlusconi e le sue societ\u00e0 sarebbero state diciassette. Oltre ai dieci provvedimenti sopra menzionati, il quotidiano romano considera quali leggi \"ad personam\" ulteriori sette atti legislativi:\nAntonio Di Pietro ha inoltre definito \"legge ad coalitionem\" la legge elettorale del 2006 che, data la morfologia delle formazioni politiche all'atto delle elezioni governative, si riteneva dovesse permettere ai partiti della coalizione di centrodestra di ottenere un numero di seggi fortemente superiore rispetto a quanto sarebbe avvenuto con la precedente normativa, effetto tuttavia rovesciato nelle successive elezioni politiche del 2008 a causa di una nuova intervenuta conformazione partitica.\nUlteriore \"legge ad coalitionem\" il decreto legge 5 marzo 2010, n. 29, recante: \"interpretazione autentica di disposizioni del procedimento elettorale e relativa disciplina di attuazione\". Nelle presentazione delle liste elettorali per le elezioni regionali 2010 i rappresentanti del PDL avevano depositato la documentazione necessaria oltre il termine previsto, il che aveva causato l'esclusione delle liste del PDL dalla competizione elettorale queste regioni. Con questo provvedimento si \u00e8 cercato di sanare il ritardo, prevedendo che \"il rispetto dei termini orari di presentazione delle liste si considera assolto quando, entro gli stessi, i delegati incaricati della presentazione delle liste, muniti della prescritta documentazione, abbiano fatto ingresso nei locali del Tribunale\".\nDevono inoltre considerarsi degli atti non di natura legislativa, quali:"}
{"id": "313117", "revid": "238763", "url": "https://it.wikipedia.org/wiki?curid=313117", "title": "Dieta vegana", "text": ""}
{"id": "313119", "revid": "1222", "url": "https://it.wikipedia.org/wiki?curid=313119", "title": "Semaeostomea", "text": ""}
{"id": "313120", "revid": "1222", "url": "https://it.wikipedia.org/wiki?curid=313120", "title": "Semeostomee", "text": ""}
{"id": "313121", "revid": "1222", "url": "https://it.wikipedia.org/wiki?curid=313121", "title": "Semeostomea", "text": ""}
{"id": "313123", "revid": "848247", "url": "https://it.wikipedia.org/wiki?curid=313123", "title": "Dinant", "text": "Dinant \u00e8 un comune belga di 13.143 abitanti situato nella provincia Vallonia di Namur.\nSi trova sull'alto corso della Mosa, nel Belgio francofono, in una stretta della valle ed \u00e8 dominata da una fortezza.\n\u00c8 la citt\u00e0 natale di Davide di Dinant, filosofo (XIII sec.)\nA Dinant nacque nel 1814 Adolphe Sax (Antoine Joseph Sax), costruttore di strumenti musicali ed inventore del sassofono o sax.\nAlla citt\u00e0 \u00e8 dedicato l'asteroide 2765 Dinant.\nMonumenti e luoghi d'interesse.\nCittadella.\nLa cittadella (1818-1821), disposta dagli olandesi, si trova su una roccia a 100 metri sopra il livello della Mosa. La cittadella \u00e8 oggi stata trasformata in un museo. Sul sito dell'attuale cittadella, fu costruita una fortezza tra il 1040 e il 1051. \nDistrutta dalle truppe borgognone, ricostruita nel 1523 dal vescovo di Liegi, fu nuovamente distrutta dai francesi nel 1703.\nCollegiata di Notre-Dame.\nNel profilo della citt\u00e0 di Dinant si vede spuntare la Collegiata di Notre-Dame, con il caratteristico campanile a bulbo. Tra le tante caratteristiche, la collegiata ha una vetrata azzurra tra le pi\u00f9 alte d'Europa, il pulpito settecentesco e il portale romanico.\nCultura.\nCucina.\nTipici della citt\u00e0 sono i \"Couques de Dinant\", grossi biscotti duri preparati con farina e miele, simili ai mostaccioli calabresi."}
{"id": "313139", "revid": "41372", "url": "https://it.wikipedia.org/wiki?curid=313139", "title": "Rock &amp; roll", "text": ""}
{"id": "313141", "revid": "19915743", "url": "https://it.wikipedia.org/wiki?curid=313141", "title": "Guns N Roses", "text": "Pagina di reindirizzamento per la rock band Guns 'N' Roses."}
{"id": "313143", "revid": "1222", "url": "https://it.wikipedia.org/wiki?curid=313143", "title": "Rhizostomea", "text": ""}
{"id": "313144", "revid": "599013", "url": "https://it.wikipedia.org/wiki?curid=313144", "title": "Jeremy Michael Ward", "text": "Biografia.\n\u00c8 stato il cofondatore e la mente del gruppo dub De Facto e cofondatore del progetto The Mars Volta, per il quale ha rivestito il ruolo di manipolatore del suono oltre ad aver contribuito alla composizione di parti dei testi del primo album del gruppo De-loused in the Comatorium, uscito poco dopo la sua morte avvenuta per overdose nel 2003 all'et\u00e0 di 27 anni (fu ritrovato morto il 25 maggio).\nCon i Mars Volta performava spesso off-stage ed era il terzo membro del gruppo quanto ad importanza; \u00e8 stato poi sostituito per tale mansione da Pablo Hinojos-Gonzalez dal 2005."}
{"id": "313145", "revid": "1222", "url": "https://it.wikipedia.org/wiki?curid=313145", "title": "Rizostomee", "text": ""}
{"id": "313146", "revid": "1222", "url": "https://it.wikipedia.org/wiki?curid=313146", "title": "Rizostomea", "text": ""}
{"id": "313150", "revid": "41372", "url": "https://it.wikipedia.org/wiki?curid=313150", "title": "The Scorpions", "text": ""}
{"id": "313153", "revid": "1679398", "url": "https://it.wikipedia.org/wiki?curid=313153", "title": "I tiri burloni di Till Eulenspiegel", "text": "I tiri burloni di Till Eulenspiegel (\"Till Eulenspiegels lustige Streiche\") \u00e8 un poema sinfonico di Richard Strauss, composto tra il 1894 e il 1895 (op. 28) che ha avuto la prima assoluta a Colonia (Germania) il 5 novembre 1895 diretta da Franz W\u00fcllner.\nRacconta gli scherzi e le avventure di un personaggio di fantasia molto popolare in Germania, Till Eulenspiegel. I due temi che rappresentano Till sono interpretati dal corno e dal clarinetto: il tema del primo \u00e8 una melodia che procede cadenzata fino al suo culmine per poi ricadere e terminare in tre note lunghe e forti, decrescenti in scala; il tema del clarinetto \u00e8 invece pi\u00f9 complesso, come a suggerire un burlone intento a preparare i suoi scherzi.\nMelodia.\nIl tema introduttivo \u00e8 esposto dal corno, il quale ripete per due volte il primo tema di Till. Il tema \u00e8 poi ripreso dall'orchestra in forma di rond\u00f2, e il finale \u00e8 caratterizzato da due note suonate all'unisono da tutta l'orchestra, che richiamano il tipico \"ta da!\".&lt;br&gt;\nSussegue il tema del clarinetto (Till che ride fra s\u00e9 mentre pianifica i suoi scherzetti). La musica segue Till che viaggia per le campagne, cavalca attraverso un mercato ribaltando le merci, gioca scherzi ai clericali, e immancabilmente alle ragazze (il tema dell'amore \u00e8 suonato dal violino), senza risparmiare gli accademici pi\u00f9 seri.&lt;br&gt;\nIl tema della cavalcata ritorna, con il tema iniziale che, raggiunto il suo climax, muta immediatamente in una triste marcia funebre: Till \u00e8 stato catturato dalle autorit\u00e0, condannato all'impiccagione per atti blasfemi.&lt;br&gt;\nLa marcia funebre inizia con il dialogo di un Till impegnato nel disperato compito di cavarsela facendo leva sul senso dell'umorismo del boia, il quale per\u00f2 non lo ascolta e, senza piet\u00e0, tira la leva.&lt;br&gt;\nIl clarinetto in Mi bemolle suona il tema iniziale in modo distorto, come ad indicare l'agonia di Till, mentre gli archi suonati a pizzico, con cadenza sempre pi\u00f9 lenta, stanno ad indicare il dondolio dell'impiccagione.&lt;br&gt;\nAlla fine, dopo un poco di silenzio, il tema introduttivo ritorna, come per suggerire che Till non pu\u00f2 essere ucciso; l'opera termina con un ultimo scherzo.\nLa tensione che ha luogo in questo brano \u00e8 ottenuta soprattutto grazie a espedienti timbrici dell'orchestra."}
{"id": "313154", "revid": "1222", "url": "https://it.wikipedia.org/wiki?curid=313154", "title": "Stauromedusida", "text": ""}
{"id": "313155", "revid": "767487", "url": "https://it.wikipedia.org/wiki?curid=313155", "title": "Alex James", "text": "Carriera.\nIn origine cannoniere nel Raith Rovers e nel Preston North End, arriv\u00f2 all'Arsenal nel 1929, squadra che era reduce da annate non positive e che cercava il rilancio sotto la guida dell'emergente Herbert Chapman, inventore del \"Chapman System\", o modulo a \"WM\", che si contrapponeva al metodo \"WW\", e che sanciva di fatto la nascita del centrocampo, con il famoso quadrilatero (i due mediani pi\u00f9 i due interni) in mezzo.\nUno dei suoi acquisti migliori per attuare il suo nuovo schema fu appunto Alex James, acquistato dal per la cifra record di sterline. La FA Cup del 1930 anticip\u00f2 un lungo ciclo di successi, con quattro vittorie al campionato inglese in cinque anni (1931-1933-1934-1935) nonostante la morte prematura di Chapman, a cui fecero seguito un'altra FA Cup nel 1936 e un nuovo campionato inglese nel 1938, quando per\u00f2 James aveva gi\u00e0 lasciato Highbury (successe nel 1936)."}
{"id": "313158", "revid": "1543377", "url": "https://it.wikipedia.org/wiki?curid=313158", "title": "Necrofilia", "text": "La necrofilia \u00e8 una perversione sessuale (parafilia) che consiste nel provare attrazione sessuale o nel compiere atti sessuali nei confronti di un cadavere. La parola deriva dal greco antico: \"\u03bd\u03b5\u03ba\u03c1\u03cc\u03c2\" (\"nekr\u00f2s\"; \"cadavere\" o \"morto\") e \"\u03c6\u03b9\u03bb\u03af\u03b1\" (\"phil\u00eca\"; \"amore\"). \u00c8 classificata come parafilia sia dall'ICD-10 che dal DSM.\nRosman e Resnick (1989) hanno esaminato le informazioni di 34 casi di necrofilia che descrivono le motivazioni degli individui per i loro comportamenti: questi individui hanno riferito il desiderio di possedere un partner non resistente e non rifiutante (68%), riunione con un partner deceduto (21%), attrazione sessuale per i cadaveri (15%), conforto o superamento dei sentimenti di isolamento (15%) o ricerca di autostima esprimendo potere su una vittima di omicidio (12%).\nOrigine del termine.\nSi pensa che il termine \"necrofilia\" sia stato coniato dal medico belga Joseph Guislain nelle sue \"Le\u00e7ons Orales sur les Phr\u00e9nopathies\", in una conferenza tenuta intorno al 1850, in riferimento al necrofilo contemporaneo Fran\u00e7ois Bertrand:\nIl termine \u00e8 stato reso popolare circa un decennio dopo dallo psichiatra B\u00e9n\u00e9dict Morel, che ha anche discusso il caso di Bertrand.\nStoria.\nNel mondo antico, i marinai che restituivano i cadaveri nel loro paese d'origine erano spesso accusati di necrofilia I resoconti della necrofilia nella storia sono sporadici, sebbene documenti scritti suggeriscano che la pratica era presente nell'antico Egitto. Erodoto scrive nelle Storie che, per scoraggiare i rapporti con i cadaveri, gli antichi egizi lasciavano le belle donne decedute a decomporsi per \"tre o quattro giorni\" prima di consegnarle agli imbalsamatori. Erodoto allude anche alle suggestioni secondo cui il tiranno greco Periandro aveva contaminato il cadavere di sua moglie, impiegando una metafora: \"Periandro cuoceva il suo pane in un forno freddo\". Gli atti di necrofilia sono raffigurati su ceramiche della cultura Moche, che regn\u00f2 in Per\u00f9 settentrionale dal primo all'ottavo secolo d.C.. Un tema comune in questi manufatti \u00e8 la masturbazione di uno scheletro maschile da parte di una donna vivente. La legge ittita dal XVI secolo a.C. fino al XIII secolo a.C. consentiva esplicitamente il sesso con i morti. In quella che ora \u00e8 la Cina nord-orientale, l'imperatore di etnia Xianbei, Murong Xi (385-407) ebbe rapporti con il cadavere della sua amata imperatrice Fu Xunying, dopo che quest'ultimo era gi\u00e0 freddo e collocato nella bara.\nNell'Italia rinascimentale, dopo la Peste nera e prima dell'Inquisizione romana della Controriforma, la letteratura era piena di riferimenti sessuali; questi includono la necrofilia, come nel caso del poema epico Orlando Innamorato di Matteo Maria Boiardo, pubblicato per la prima volta nel 1483. In un noto esempio moderno, il serial killer americano Jeffrey Dahmer era un necrofilo. Dahmer voleva creare uno schiavo sessuale che acconsentisse insensatamente a tutto ci\u00f2 che voleva. Quando i suoi tentativi fallirono, e la sua vittima mor\u00ec, avrebbe mantenuto il cadavere fino a quando non si fosse decomposto oltre ogni possibilit\u00e0, masturbandosi continuamente e svolgendo rapporti sessuali sul corpo. Anche il serial killer britannico Dennis Nilsen \u00e8 considerato un necrofilo.\nClassificazione.\nNel manuale diagnostico e statistico dei disturbi mentali, quinta edizione (DSM-5), l'interesse sessuale frequente e intenso per i cadaveri pu\u00f2 essere diagnosticato in \"altri disturbi parafilici specifici\" (necrofilia) quando provoca marcato disagio o compromissione in importanti aree di funzionamento. \nEsiste anche una classificazione in dieci livelli della necrofilia:\nRicerche.\nLa necrofilia \u00e8 spesso considerata rara, ma non esistono dati per la sua prevalenza nella popolazione generale. Alcuni necrofili fantasticano solo sull'atto, senza realizzarlo. Nel 1958, Klaf e Brown commentarono che, sebbene raramente descritte, le fantasie necrofile possono verificarsi pi\u00f9 spesso di quanto si supponga generalmente.\nRosman e Resnick (1989) hanno esaminato 122 casi di necrofilia. Il campione fu diviso in autentici necrofili, che avevano una persistente attrazione per i cadaveri, e pseudo-necrofili, che agivano per opportunit\u00e0, sadismo o interesse transitorio. Del totale, il 92% era di sesso maschile e l'8% era di sesso femminile. Il 57% dei veri necrofili aveva accesso ai cadaveri per motivi professionali, tra cui impiegati negli obitori, personale ospedaliero o dipendenti dei cimiteri. I ricercatori hanno teorizzato che una delle seguenti situazioni potrebbe essere antecedente alla necrofilia:\nGli autori hanno riferito che, del loro campione di autentici necrofili:\nI dati sul QI erano limitati, ma non anormalmente bassi. Circa la met\u00e0 del campione presentava un disturbo di personalit\u00e0 e l'11% dei veri necrofili erano psicotici. Rosman e Resnick concludono che i loro dati sfidano la visione convenzionale dei necrofili come generalmente psicotici, mentalmente carenti o incapaci di ottenere un partner consenziente.\nAspetti legali.\nLa necrofilia costituisce reato nella maggior parte dei paesi del mondo. In Italia \u00e8 compresa nel reato di vilipendio di cadavere, che pu\u00f2 portare a una reclusione da 3 a 6 anni.\nCasi di cronaca celebri.\nIl caso di Carl Tanzler.\nUn famoso caso di necrofilia fu quello di Carl Tanzler, radiologo statunitense di origini tedesche di Key West in Florida, che nel 1931 cur\u00f2 invano una paziente ventunenne (Elena Milagro Hoyos) malata di tubercolosi. \nLa donna mor\u00ec e il medico pag\u00f2 ai genitori un mausoleo in cui tenere il corpo, per evitare la decomposizione. Due anni dopo rub\u00f2 il corpo e lo colloc\u00f2 nel proprio letto, tenendo un guardaroba apposito per vestirlo.\nTed Bundy.\nTed Bundy, serial killer americano attivo tra il 1974 e il 1978, adescava le sue giovani vittime perlopi\u00f9 presso residence universitari, con la solita scusa del braccio ingessato, per poi ucciderle e spesso infierire con atti sessuali sul loro corpo.\nDennis Nilsen.\nDennis Nilsen, serial killer britannico attivo dal 1978 al 1983. Omosessuale, uccideva le proprie vittime attirandole a casa sua. Conservava i corpi anche per settimane o mesi, compiendo con essi atti di necrofilia.\nJeffrey Dahmer, il mostro di Milwaukee.\nUno dei pi\u00f9 noti casi \u00e8 quello di Jeffrey Dahmer che uccise 17 giovani maschi fra il 1978 e il 1991, abusando sessualmente dei loro cadaveri.\nHenry Lee Lucas.\nIl serial killer Henry Lee Lucas; oltre a seviziare le vittime vive, compiva anche atti di necrofilia dopo gli omicidi."}
{"id": "313160", "revid": "118609854", "url": "https://it.wikipedia.org/wiki?curid=313160", "title": "Wah wah", "text": "Il wah wah (conosciuto anche come wah-wah o semplicemente wah) in musica \u00e8 un effetto musicale che prende il nome dal caratteristico suono prodotto da un filtro a banda stretta che accentua una banda di frequenza variabile nel tempo, vagamente assimilabile a un miagolio o a un vagito, da cui il nome onomatopeico. Per questo motivo l'effetto viene anche chiamato \"cry baby\" (letteralmente \"piagnucolone\"), da cui il marchio di fabbrica Cry Baby della Jim Dunlop, che \u00e8 il pi\u00f9 famoso costruttore di pedali \"wah-wah\" per strumenti elettrici.\nRecentemente si sta diffondendo anche il pedale wah della Morley in ambito metal e ultimamente anche la Boss ha messo in commercio il PW-10, un pedale digitale che ha a disposizione una manopola per renderlo simile ai due pedali gi\u00e0 citati. Un pedale \"wah wah\" modifica il suono dello strumento tramite un graduale cambiamento di tono tra acuti e bassi, regolati per mezzo di un apposito potenziometro azionato con la spinta del piede sul pedale rispettivamente verso la punta o verso il tacco. L'uso frequente del potenziometro, che durante un concerto potrebbe essere mosso centinaia di volte, ne pu\u00f2 determinare l'usura. Per ovviare a ci\u00f2 alcuni costruttori lo sostituiscono con un gruppo fotoresistenza-sorgente luminosa-barriera variabile: a seconda della posizione del pedale la barriera permette di illuminare pi\u00f9 o meno la fotoresistenza che varier\u00e0 quindi il proprio valore in modo proporzionale.\nWah digitali.\nIl wah wah \u00e8 uno dei pochi effetti musicali tradizionali che non sono stati soppiantati da versioni digitali o strumenti software di elaborazione del suono (almeno nelle esibizioni dal vivo). A differenza di altri effetti, infatti, il wah-wah non deve essere semplicemente \"inserito\" e \"disinserito\" in funzione del brano musicale da eseguire, ma viene controllato in modo continuo e a totale discrezione di chi lo usa, applicando un effetto potenzialmente diverso a ogni singola nota. Esistono tuttavia in commercio wah wah digitali, a costo relativamente basso, che applicano un effetto prefissato a ogni suono riprodotto.\nParticolari tipi di wah sono gli auto wah, che sono costituiti generalmente dallo stesso circuito di un normale wah; la differenza sta nell'apparato che varia il cambiamento di tono: esso \u00e8 sostanzialmente costituito da un oscillatore che pilota una resistenza variabile al posto del potenziometro collegato meccanicamente al normale pedale. Altri tipi di wah sono i wah dinamici, che utilizzano come parametro di controllo il volume della nota suonata: a volume pi\u00f9 alto corrisponde un tono pi\u00f9 acuto o pi\u00f9 basso e viceversa. Esistono altri tipi di wah, come i wah ottici, a sequencer e digitali. Spesso questo genere di effetto \u00e8 gi\u00e0 caricato in versione digitale nei preset di numerose apparecchiature multi-effetto per chitarra, basso o per il trattamento della voce.\nChitarristi celebri nell'uso del wah-wah.\nIl \"wah wah\" \u00e8 un effetto molto noto tra i chitarristi e anche uno dei pi\u00f9 antichi assieme al distorsore, al tremolo e al vibrato. Il suo utilizzo risale infatti agli anni sessanta. A renderlo celebre hanno contribuito grandi chitarristi che lo hanno spesso sfruttato con successo, tra cui: Frank Zappa, che rivendicava di essere stato il primo ad usarlo, Eric Clapton, Jimi Hendrix, Daisy Berkowitz, Steve Vai, Joe Satriani, Zakk Wylde, Mark Tremonti, Kirk Hammett, John Petrucci, Zim Zum, Jimmy Page (che accompagnava spesso l'effetto con la tecnica dell'arco per violino), Slash, John Frusciante, Tom Morello, Jerry Cantrell, Dimebag Darrell e Richard Kruspe. Pur essendo meno utilizzato insieme al basso, ne hanno fatto largo uso bassisti come Cliff Burton e Tim Commerford. Geezer Butler, bassista dei Black Sabbath, adoper\u00f2 tale effetto nel brano \"N.I.B.\", . \nAnche altri strumenti sono stati trattati col wah-wah: nella storia di questo effetto \u00e8 famoso l'utilizzo che ne fece Miles Davis quando cominci\u00f2 ad amplificare la sua tromba agli albori del jazz-elettrico, ottenendo incredibili risultati (Berebdt e Huesmann, \"Il libro del Jazz\", Odoya, 2015). Ci sono inoltre stati dei gruppi che, nel periodo del Post Punk, hanno usufruito del wah wah in molti casi. Ad esempio gli Happy mondays, gruppo che nel periodo propose una celebre dance-funkrock, hanno utilizzato il wah wah nei loro brani pi\u00f9 funk, come quelli del celeberrimo album \"Pills 'n' trills and bellyaches\", in cui il chitarrista Mark Day lo ha usato in modi diversi.\nNei primi album degli Happy mondays, infatti, troviamo questo effetto in maniere diverse ogni volta, nascosto fra molti altri filtri, o crudo, con il drive.\nNegli anni 60-70 troviamo wah wah anche nel funk jazz."}
{"id": "313161", "revid": "16567687", "url": "https://it.wikipedia.org/wiki?curid=313161", "title": "Wah Wah", "text": ""}
{"id": "313164", "revid": "831312", "url": "https://it.wikipedia.org/wiki?curid=313164", "title": "Carlo Silipo", "text": "Biografia.\n\u00c8 stato per molti anni un simbolo della pallanuoto italiana e in particolare di quella posillipina, \u00e8 stato capitano sia del Circolo Nautico Posillipo che della nazionale.\nIl suo ruolo \u00e8 stato quello di difensore con in pi\u00f9 buone doti realizzative. Terminata la carriera di giocatore, dal 2007 al 2012 ha preso il posto di Paolo De Crescenzo come allenatore sulla panchina rossoverde.\nNel 2014 \u00e8 stato introdotto nella International Swimming Hall of Fame (ISHOF)\nStatistiche da giocatore.\nIn campionato con il Posillipo e con la Canottieri Napoli:\nIn nazionale:"}
{"id": "313165", "revid": "1222", "url": "https://it.wikipedia.org/wiki?curid=313165", "title": "Stauromeduse", "text": ""}
{"id": "313166", "revid": "123942439", "url": "https://it.wikipedia.org/wiki?curid=313166", "title": "Tifa Lockhart", "text": " \u00e8 uno dei personaggi principali del videogioco \"Final Fantasy VII\" e dei relativi \"spin-off\".\n\u00c8 l'unica amica d'infanzia del protagonista Cloud Strife.\nBiografia.\nTifa Lockhart nasce a Nibelheim. Sebbene conoscesse Cloud Strife, suo vicino di casa, fin dall'infanzia le circostanze li hanno tenuti separati.\nPerde la madre ad otto anni. Poco dopo si incammina lungo il sentiero dei monti Nibel, nella convinzione che sua madre fosse andata oltre le montagne. I suoi tre pi\u00f9 stretti amici l'abbandonano uno ad uno, timorosi di seguirla, tranne Cloud che la segue di nascosto. Quando Tifa improvvisamente cade e scivola lungo la montagna, Cloud interviene per salvarla, ma arriva troppo tardi ed entrambi precipitano lungo il crinale.\nCloud se la cava solo con un ginocchio sbucciato, ma Tifa rimane in coma per una settimana. Il padre di Tifa ritiene Cloud responsabile per l'incidente e questi, addossandosi la colpa, inizia a farsi coinvolgere in diverse risse per dimostrare di essere sufficientemente abile da poter proteggere Tifa.\nAll'et\u00e0 di quattordici anni Cloud chiede a Tifa di incontrarla di notte presso il pozzo al centro della piazza cittadina. Cloud quindi le racconta del suo progetto di partire per Midgar e di entrare nei Soldier per via della sua grande ammirazione nei confronti dell'eroe Sephiroth; parte di questa decisione \u00e8 anche attribuibile al suo desiderio di impressionare Tifa (\"Ho pensato che se fossi diventato forte, Tifa mi avrebbe notato\").\nTifa rimane stupita dalla volont\u00e0 di Cloud e gli chiede di promettere che se mai avesse realizzato il suo sogno e se lei si fosse trovata in difficolt\u00e0 lui sarebbe arrivato a salvarla.\nIn primavera Cloud parte per Midgar. Nonostante non fossero mai stati davvero intimi, Tifa scopre di essere molto colpita dalla sua partenza ed inizia a pensare a lungo a lui. Si chiedeva come se la stesse cavando e se fosse riuscito ad unirsi ai Soldier. Inizia a leggere i giornali, cercando notizie che lo riguardino e sperando di ricevere lettere. Trascorrono diversi anni prima di avere nuovamente notizie di Cloud.\nAll'et\u00e0 di quindici anni Tifa viene reclutata come guida da un gruppo di Soldier che stavano ispezionando il reattore Mako dei monti Nibel. Il gruppo consiste nei Soldier di prima classe Sephiroth e Zack Fair, e da due soldati, uno dei quali, all'insaputa di Tifa, era Cloud. Dopo l'ispezione il gruppo ritorna al paese e Sephiroth si ritira nella Shin-Ra Mansion a leggere le note lasciate dal professor Gast, che gli rivelano la sua vera origine e gli suggeriscono il suo vero scopo. Infine, all'improvviso una notte Sephiroth incendia Nibelheim e ne massacra gli abitanti, andandosene fra le fiamme verso il reattore Mako.\nLasciando la citt\u00e0 in rovina e la maggior parte dei suoi cari morti, Tifa rincorre Sephiroth fino al reattore, solo per scoprire che aveva ucciso anche suo padre. In preda ad una rabbia cieca tenta di ucciderlo con la Masamune, spada di Sephiroth, ottenendo solo di restare ferita e incosciente sul pavimento. Poco dopo arriva anche Cloud che trova il corpo apparentemente privo di vita di Tifa in fondo alle scale del reattore ed in preda alla furia colpisce Sepiroth alle spalle con la spada di Zack (anch'egli rimasto ferito da uno scontro con Sephiroth). Nonostante la reazione di Sephiroth, riesce a gettarlo nelle profondit\u00e0 del reattore, dove quest'ultimo scompare senza lasciare traccia; Cloud quindi raccoglie il corpo di Tifa e la porta in una posizione pi\u00f9 riparata. Successivamente arriva Zangan che porta Tifa al sicuro, mentre Cloud e Zack, esanimi, sono prelevati dagli uomini di Hojo e rinchiusi nei sotterranei della tenuta Shin-Ra.\nA causa della gravit\u00e0 delle sue ferite, Zangan porta l'inconscia Tifa fino a Midgar, dove la lascia alle cure di un dottore. Una volta guarita Tifa apre il bar \"7th Heaven\" nel Settore 7 di Midgar. Qui incontra Barret Wallace, il leader del gruppo Avalanche, a cui si unisce per vendicarsi di Shin-Ra e degli eventi avvenuti a Nibelheim.\nTifa trover\u00e0 nuovamente il suo amico d'infanzia pi\u00f9 avanti negli anni, in uno stato semi comatoso dopo la lunga fuga con Zack Fair dalla tenuta Shin-Ra. \u00c8 la prima volta che lo vede in sette anni, sebbene egli dica che sono stati solo cinque. Ben presto Tifa si rende conto che Cloud conosce molte cose che non dovrebbe conoscere, mentre ne ignora altre che dovrebbe conoscere: Cloud non ricorda minimamente la promessa fattale quando erano ragazzi. Preoccupata dalle sue condizioni, lo convince ad unirsi ad Avalanche per poterlo tenere d'occhio.\nAltre apparizioni.\nOltre ad apparire in tutte le opere della \"Compilation of Final Fantasy VII\", Tifa compare nel videogioco \"Kingdom Hearts II\" e nei picchiaduro \"Dragon Quest &amp; Final Fantasy in Itadaki Street Special\" e \"Ehrgeiz\", pubblicati entrambi da Squaresoft.\nInoltre \u00e8 presente come personaggio giocabile in \"Dissidia 012 Final Fantasy\".\nAccoglienza.\n\u00c8 arrivata al diciannovesimo posto nella classifica dei migliori personaggi di videogiochi di sempre secondo un sondaggio di \"Famits\u016b\", dietro ai soli Cloud e Yuna per quanto riguarda la serie \"Final Fantasy\".\nRetrospettivamente, la rivista \"Famits\u016b\" ha classificato Tifa come la seconda eroina pi\u00f9 famosa dei videogiochi degli anni '90."}
{"id": "313167", "revid": "28592", "url": "https://it.wikipedia.org/wiki?curid=313167", "title": "Wah", "text": ""}
{"id": "313168", "revid": "125772223", "url": "https://it.wikipedia.org/wiki?curid=313168", "title": "Nazionale di calcio dell'Egitto", "text": "La nazionale di calcio dell'Egitto (), i cui componenti sono soprannominati \"i Faraoni\", \u00e8 la rappresentativa nazionale calcistica dell'Egitto ed \u00e8 posta sotto l'egida della Federazione calcistica dell'Egitto.\nNazionale pi\u00f9 vincente d'Africa e del mondo arabo, ha stabilito numerosi primati. Detiene il record di vittorie nella Coppa d'Africa con 7 successi, conseguiti nel 1957 (prima edizione del torneo), nel 1959, nel 1986, nel 1998, nel 2006 (nell'edizione giocata in casa), nel 2008 e nel 2010. Nella stessa competizione \u00e8 giunta 3 volte seconda (1962, 2017 e 2021), 3 volte terza (1963, 1970 e 1974) e 3 volte quarta (1976, 1980 e 1984), per un totale da primato di 16 piazzamenti nei primi quattro posti. Vanta 25 partecipazioni alla fase finale della Coppa d'Africa, che costituiscono un record continentale.\nMalgrado i successi continentali, la nazionale egiziana ha, tuttavia, partecipato solo 3 volte alla fase finale del campionato del mondo (1934, 1990 e 2018), chiudendo con un'eliminazione agli ottavi e due al primo turno. Ha partecipato per 2 volte alla Confederations Cup (1999 e 2009), senza andare oltre il primo turno. \nNella graduatoria FIFA, in vigore da agosto 1993, il miglior posizionamento raggiunto dall'Egitto \u00e8 stato il 9\u00ba posto nel luglio 2010, mentre il peggiore \u00e8 stato il 75\u00ba posto di marzo 2013; la squadra occupa il 45\u00ba posto della graduatoria.\nCon 184 presenze con la maglia della selezione egiziana, Ahmed Hassan \u00e8 il terzo giocatore con pi\u00f9 presenze in nazionale nella storia del calcio maschile.\nStoria.\nEsordi (1920-1934).\nLa prima nazionale egiziana fu costituita in vista delle Olimpiadi 1920 in Belgio. Esord\u00ec a Gent il 28 agosto 1920 e fu sconfitta per 2-1 dall' nel turno di qualificazione.\nFu la prima nazionale della CAF a giocare la fase finale di un campionato del mondo. La sua prima partecipazione risale ai mondiale del 1934 in Italia, dove gli egiziani arrivarono eliminando agevolmente la (7-1 e 4-1).\nAll'esordio nella fase finale di un mondiale, gli egiziani furono sconfitti dalla forte per 4-2 il 27 maggio 1934. L'egiziano Abdelrahman Fawzi fu autore della prima doppietta africana ai mondiali.\nDa allora l'Egitto non riusc\u00ec a qualificarsi per una fase finale di un mondiale fino all'edizione del 1990, ancora in Italia.\nAnni 1950.\nNel 1957 la federcalcio egiziana fu tra i membri fondatori della CAF. Nello stesso anno si tenne la prima edizione della Coppa d'Africa, cui parteciparono solo quattro squadre. L'Egitto affront\u00f2 in semifinale il padrone di casa e vinse per 2-1 con gol di Raafat Attia e Ad-Diba. La finale contro l' si concluse con un trionfo egiziano (4-0 con quadripletta di Ad-Diba, che si laure\u00f2 capocannoniere del torneo con 5 gol).\nLa nazionale egiziana fu nota con il nome di nazionale di calcio della Repubblica Araba Unita quando l'Egitto e la Siria si unirono a formare la Repubblica Araba Unita (RAU) dal 1958 al 1961 e successivamente, fino al 1970, con l'Egitto rimasto da solo a formare la RAU.\nNella l'Egitto, noto come Repubblica Araba Unita, si conferm\u00f2 campione nell'edizione disputata in casa. Al torneo parteciparono solo Etiopia, Sudan e Repubblica Araba Unita, le stesse tre nazionali che avevano preso parte al torneo due anni prima. La RAU vinse il girone all'italiana battendo per 5-0 l'Etiopia e per 2-1 il Sudan.\nAnni 1960.\nAlla , in Etiopia, parteciparono quattro squadre. L'Egitto affront\u00f2 in semifinale l' e vinse per 2-1. In finale perse per 4-2 dopo i tempi supplementari contro i padroni di casa dell'Etiopia.\nNella , nel Ghana, l'Egitto batt\u00e9 la per 6-3 e pareggi\u00f2 per 2-2 contro il Sudan. Il secondo posto nel girone dietro al Sudan (dovuto ad una peggiore differenza reti) valse all'Egitto solo l'accesso alla finale per il terzo posto contro l'Etiopia. L'Egitto vinse per 3-0 e si classific\u00f2 terzo nel torneo.\nQualificatosi per la , si ritir\u00f2 a causa delle cattive relazioni diplomatiche con la Tunisia, paese organizzatore del torneo. Si ritir\u00f2 anche dall'edizione 1968 a causa dei cattivi rapporti con il paese organizzatore, l'Etiopia.\nAnni 1970.\nNel 1970 il torneo torn\u00f2 in Sudan. La Repubblica Araba Unita batt\u00e9 la per 4-1 (doppietta di Ali Abo Greisha, gol di Hassan El-Shazly e Taha Basry), pareggi\u00f2 per 1-1 contro il (gol di Ibrahim Sunday e pareggio egiziano di Bazooka) e vinse per 1-0 contro il (gol di Greisha). Grazie al primo posto nel girone la Repubblica Araba Unita si qualific\u00f2 per il turno successivo, dove se la vide con il Sudan, che prevalse per 2-1 (El-Shazly segn\u00f2 il gol del pari egiziano che port\u00f2 la sfida ai supplementari, dove segnarono ancora i sudanesi). L'Egitto si piazz\u00f2 terzo battendo nella finale di consolazione la per 3-1.\nL'Egitto fall\u00ec la qualificazione alla . Elimin\u00f2 nel primo turno di qualificazione la Libia con due vittorie (2-1 e 1-0), ma si arrese al nel secondo turno. All'andata perse per 3-0 in Marocco, al ritorno vinse per 3-2 in casa.\nL'Egitto organizz\u00f2 poi la . Vinto il girone grazie a tre successi contro Uganda (2-1), (3-1) e Costa d'Avorio (2-0), perse in semifinale contro lo (3-2) e si piazz\u00f2 terzo battendo per 4-0 il nella finale di consolazione.\nNel 1976, in Etiopia, l'Egitto pareggi\u00f2 per 1-1 contro la Guinea, sconfisse per 2-1 l'Uganda e pareggi\u00f2 per 1-1 contro l'Etiopia. Grazie al secondo posto nel proprio girone di prima fase l'Egitto si qualific\u00f2 per il girone finale, dove fu sconfitto da Marocco (2-1), Guinea (4-2) e Nigeria (3-2), classificandosi cos\u00ec quarto nel torneo.\nNon si qualific\u00f2 per la in Ghana.\nAnni 1980.\nSi concluse in semifinale il percorso nella in Nigeria. I \"faraoni\" vinsero all'esordio contro la Costa d'Avorio (2-1) e contro la (2-1), poi persero contro la Nigeria (1-0). In semifinale si arresero all'Algeria al termine di un match pareggiato per 2-2 dopo i tempi supplementari e conclusosi con il risultato di 4-2 ai tiri di rigore. Nella finale per il terzo posto l'Egitto perse per 2-0 contro il Marocco.\nRitiratosi prima del match contro la durante le qualificazioni alla (dopo aver eliminato il ), nel 1984 l'Egitto si ripresent\u00f2 in Coppa d'Africa. Vinse contro (1-0) e Costa d'Avorio (2-1) e pareggi\u00f2 contro il (0-0). La semifinale contro la Nigeria termino 2-2 dopo 120 minuti di gioco. Ai rigori vinsero i nigeriani per 8-7. L'Egitto arriv\u00f2 quarto perdendo la finale per il terzo posto contro l'Algeria (3-1).\nNel 1986 la Coppa d'Africa torn\u00f2 a disputarsi in Egitto. Dopo la sconfitta all'esordio contro il (1-0), gli egiziani batterono per 2-0 Costa d'Avorio e e si classificarono primi nel Gruppo A. In semifinale superarono il Marocco (1-0) e si qualificarono per la prima finale dal 1962. Contro il forte Camerun di Roger Milla l'Egitto pareggi\u00f2 per 0-0. Dopo 120 minuti si and\u00f2 ai rigori e l'Egitto vinse per 5-4, laureandosi campione d'Africa per la terza volta.\nNella il Camerun vendic\u00f2 in parte la sconfitta di due anni prima battendo l'Egitto per 1-0 con un gol di Roger Milla. La vittoria per 3-0 contro il Kenya e il pareggio per 0-0 contro la Nigeria non bastarono all'Egitto per superare la prima fase. I \"faraoni\" si piazzarono infatti terzi nel loro girone.\nNel 1988 arriv\u00f2 sulla panchina egiziana il CT Mahmoud El-Gohary.\nAnni 1990.\n56 anni dopo la sua prima partecipazione alla fase finale di un mondiale, l'Egitto di Mahmoud El-Gohary si qualific\u00f2 per , dove fu estromesso al primo turno, ottenendo per\u00f2 dei risultati onorevoli (1-1 con i e 0-0 con l'), prima di essere sconfitto nella gara finale dall' per 1-0.\nNella l'Egitto deluse, perdendo contro Costa d'Avorio (3-1), Nigeria (1-0) e Algeria (2-0) e venendo eliminato al primo turno. Nel 1992 non and\u00f2 meglio: gli egiziani persero per 1-0 contro lo Zambia e contro la Nigeria, fallendo la qualificazione alla fase successiva.\nNel 1994 l'Egitto sconfisse per 4-0 il (gol di Ayman Mansour, Hamza El-Gamal e doppietta di Bashir Abdel Samad) e pareggi\u00f2 a reti bianche contro la Nigeria, piazzandosi cos\u00ec prima nel suo girone per differenza reti. Nel quarto di finale giocato allo stadio olimpico di El Menzah, a Tunisi, contro il , l'Egitto fu sconfitto per 1-0 ed eliminato.\nNella l'Egitto fu inserito nel gruppo dei padroni di casa del , poi vincitori del torneo. Sconfitta per 2-1 l' grazie a una doppietta di Ahmed El-Kass, perse per 2-1 contro il Camerun e batt\u00e9 per 1-0 il Sudafrica grazie a un gol di El-Kass. Si qualific\u00f2 ai quarti di finale come seconda classificata nel girone alle spalle dei sudafricani; qui fu eliminato dallo Zambia (3-1).\nNel 1997 torn\u00f2 sulla panchina della nazionale il CT Mahmoud El-Gohary.\nNel 1998 l'Egitto torn\u00f2 campione d'Africa. Nella prima fase sconfisse il per 2-0 con una doppietta di Hossam Hassan, travolse per 4-0 lo Zambia (tripletta di H. Hassan e gol di Yasser Radwan) e perse per 1-0 contro il Marocco (gol di Mustapha Hadji al 90\u00ba minuto), classificandosi secondo nel proprio girone. Ai quarti di finale batt\u00e9 la Costa d'Avorio per 5-4 dopo i tiri di rigore (0-0 dopo i tempi supplementari) e in semifinale elimin\u00f2 il padrone di casa (2-0 con doppietta di H. Hassan). In finale gli egiziani trionfarono sconfiggendo per 2-0 il Sudafrica campione in carica (gol di Ahmed Hassan e Tarek Mostafa) e mettendo in bacheca la loro quarta Coppa d'Africa.\nNel 1999 l'Egitto esord\u00ec nella Confederations Cup. Usc\u00ec al primo turno dopo due pareggi (2-2 con la e 2-2 con il ) e una sconfitta (5-1 con l').\nAnni 2000.\nNella l'Egitto super\u00f2 brillantemente la prima fase con tre vittorie in tre partite (2-0 contro lo Zambia, 1-0 contro il Senegal e 4-2 contro il Burkina Faso). Ai quarti di finale arriv\u00f2 l'eliminazione per mano della Tunisia (1-0).\nIl cammino degli egiziani nel torneo continentale si arrest\u00f2 ai quarti di finale anche nella : i \"faraoni\" superarono la prima fase con una sconfitta (1-0 contro il Senegal) e due vittorie (1-0 contro la Tunisia e 2-1 contro lo Zambia), prima di arrendersi (1-0) al Camerun, poi vincitore del torneo per la seconda volta consecutiva.\nNella l'Egitto fu eliminato nella fase a gironi per una differenza reti sfavorevole rispetto a quella dell'Algeria. Gli egiziani vinsero per 2-1 contro lo , persero per 2-1 contro l'Algeria e pareggiarono per 0-0 contro il Camerun.\nMancata la qualificazione al a causa del terzo posto nel girone di seconda fase (a cinque punti dalla capolista ), gli egiziani vinsero il loro quinto titolo continentale nel 2006 nell'edizione della Coppa d'Africa disputata in casa. L'Egitto apr\u00ec il torneo battendo nettamente la Libia (3-0), poi pareggi\u00f2 senza reti contro il Marocco e vinse per 3-1 contro la Costa d'Avorio. Ai quarti di finale ebbe la meglio sulla (4-1) e in semifinale sul Senegal (2-1), qualificandosi per la finale contro la Costa d'Avorio. Dopo 120 minuti il risultato fu ancora di parit\u00e0 (0-0). Ai rigori l'Egitto vinse per 4-2, aggiudicandosi il titolo di campione d'Africa per la quinta volta, la terza ospitando il torneo.\nGli egiziani riuscirono a trionfare anche nella . Vinto il girone con due successi e un pareggio in tre partite (4-2 al Camerun, 3-0 alla Libia e 1-1 contro lo Zambia), l'Egitto batt\u00e9 l'Angola nei quarti di finale (2-1) e la Costa d'Avorio in semifinale (4-1) in una riedizione della finale di due anni prima. Fu poi un gol di Mohamed Aboutrika a decidere la finale contro il Camerun.\nNell'edizione del Confederations Cup 2009 in Sudafrica l'Egitto stabil\u00ec il record di gol segnati da una squadra africana al , ben tre, nella prima partita del torneo, persa per 4-3 negli ultimi secondi per via di un rigore assegnato alla nazionale brasiliana; poco dopo, l'Egitto batt\u00e9 per 1-0 l' campione del mondo in carica, ma perdendo la terza partita per 3-0 contro gli fu eliminato.\nNelle qualificazioni al mondiale di Sudafrica 2010 l'Egitto giunse primo a pari merito con l' nel gruppo C. L'Algeria batt\u00e9 poi per 1-0 i \"faraoni\" nello spareggio valevole per la qualificazione al mondiale, disputato il 18 novembre 2009 a Omdurman (Sudan) per ragioni di sicurezza dopo gli scontri violenti avvenuti fra le due tifoserie nell'ultima partita del girone che vedeva in campo proprio le due nazionali nordafricane e che doveva sancire quale delle due squadre avrebbe staccato il biglietto per il Sudafrica. Le squadre chiusero a pari punti e con la stessa differenza reti al termine del girone. Fu quindi necessario un nuovo scontro diretto, al termine del quale l'Algeria si qualific\u00f2 per la coppa del mondo dopo 24 anni dall'ultima apparizione avvenuta nel 1986 in Messico.\nAnni 2010.\nLa squadra egiziana vendic\u00f2 la sconfitta e il 31 gennaio 2010, quando riusc\u00ec ad aggiudicarsi nuovamente la Coppa d'Africa. Dominato il girone con tre vittorie contro Nigeria (3-1), Mozambico (2-0) e (2-0), l'Egitto sconfisse ai quarti di finale il Camerun (3-1 dopo i tempi supplementari) e in semifinale l'Algeria (4-0). In finale, a Luanda, in Angola, batt\u00e9 il Ghana per 1-0 grazie alla rete di Mohamed \"Gedo\" Nagy all'85\u00ba minuto su assist di Mohamed Zidan. Lo stesso Nagy si laure\u00f2 capocannoniere del torneo con 5 gol. Si concluse cos\u00ec la ventisettesima edizione della Coppa d'Africa con l'impresa dell'Egitto, che vinse 3 titoli vinti consecutivi (record) portando i trofei a quota 7 (altro record).\nL'Egitto non riusc\u00ec a qualificarsi per la . Il 15 settembre 2011, qualche giorno dopo la disfatta, fu nominato commissario tecnico lo statunitense Bob Bradley, che fall\u00ec la qualificazione alla . L'Egitto manc\u00f2 anche l'accesso al , perdendo il doppio confronto della terza fase di qualificazione con il . Nel novembre 2013 il rapporto con il CT, giunto alla fine del contratto, non fu rinnovato.\nAl posto di Bradley fu chiamato, il 28 novembre, Shawky Gharieb, che fall\u00ec la qualificazione alla . Tra il settembre e il novembre 2014, infatti, l'Egitto ottenne 2 vittorie e sub\u00ec 4 sconfitte in 6 partite nel girone con , e , chiudendo terzo e risultando poi la peggiore delle terze classificate dei gironi.\nIl 2 marzo 2015 assunse il ruolo di CT della nazionale l'argentino H\u00e9ctor C\u00faper. Sotto la guida del tecnico argentino, l'Egitto della stella Mohamed Salah si qualific\u00f2 alla vincendo il proprio girone di qualificazione. Il 4 giugno 2016, infatti, la nazionale egiziana riusc\u00ec a stabilire un nuovo primato: battendo la consegu\u00ec la qualificazione alla fase finale del torneo continentale per la ventitreesima volta, record africano.\nNella fase finale della Coppa d'Africa 2017, in Gabon, l'Egitto vinse il proprio girone e si qualific\u00f2 ai quarti di finale, dove elimin\u00f2 il (1-0). In semifinale ebbe la meglio sul dopo i tiri di rigore (1-1 dopo i supplementari) e in finale perse contro il (2-1) dopo essere passato in vantaggio. Entrando in campo dalla panchina nella sfida contro il , il portiere egiziano Essam El-Hadary divenne, all'et\u00e0 di 44 anni, il calciatore pi\u00f9 anziano ad aver disputato una partita di Coppa d'Africa.\nQualificatosi per il a 27 anni dall'ultima apparizione in una fase finale del torneo (), l'Egitto fu eliminato nella fase a gironi dopo le prime due partite, perse contro l' (1-0) e i padroni di casa della (3-1). Fu sconfitto anche nell'ultimo match contro l' (2-1). Alla fine della rassegna la federcalcio egiziana decise di non rinnovare il contratto con C\u00faper.\nPassato nelle mani del messicano Javier Aguirre, l'Egitto si present\u00f2 alla come padrone di casa e tra le pretendenti al successo finale. Ciononostante, superato il girone grazie a tre successi contro (1-0), (3-1) e (1-0), fu eliminato gi\u00e0 agli ottavi di finale dal (1-0). All'indomani della disfatta Aguirre fu esonerato e sostituito, nel settembre 2019, da Hossam El Badry.\nAnni 2020.\nSotto la guida di El Badry, la nazionale egiziana si qualific\u00f2, nel marzo 2021, alla con tre vittorie e tre pareggi in sei gare, vincendo il girone con , e . Nelle prime battute delle successive qualificazioni al , nel settembre 2021, gli egiziani iniziarono con una vittoria contro l' e un pari contro il , risultato che condusse all'esonero di El Badry, sostituito da Carlos Queiroz. Nella , disputatasi nel 2022, l'Egitto super\u00f2 il girone da seconda in classifica, con una sconfitta e due vittorie, poi elimin\u00f2 (ai tiri di rigore), (ai tempi supplementari) e (ai tiri di rigore), approdando alla finale contro il , che sconfisse gli egiziani per 4-2 ai tiri di rigore (0-0 dopo i tempi supplementari).\nAltre nazionali.\nLa nazionale egiziana Under-20 ha vinto 4 Coppe d'Africa di categoria (1981, 1991, 2003, 2013).\nImpianti e strutture.\nLa nazionale egiziana non ha uno stadio nazionale fisso: gioca le partite casalinghe a rotazione nei vari impianti egiziani, scegliendoli di volta in volta a seconda dell'avversario che si incontra e dell'eventuale affluenza ed importanza della partita. Le partite di maggiore spessore vengono disputate nello stadio della principale citt\u00e0 della nazione, lo Stadio internazionale, situato nella capitale Il Cairo. Un altro stadio egiziano importante \u00e8 l'Olimpico di Alessandria d'Egitto.\nPer i ritiri e le sessioni di allenamenti vi \u00e8 una sede fissa nel centro tecnico federale situato al Cairo.\nColori e simboli.\nDivise.\nL'Egitto ha adottato una divisa classica nella sua storia. Quella di casa \u00e8 tradizionalmente di colore rosso a tinta unita con pantaloncini bianchi e calzettoni neri. La divisa ha presentato negli ultimi anni inserti bianchi o neri a seconda dello sponsor tecnico e, talvolta, \u00e8 stata adottata una soluzione a tinta unica sia per maglia che per pantaloncini. Invece quella in trasferta \u00e8 solitamente di colore bianco con pantaloncini neri e calzettoni neri o bianchi, anche se non sono mancate variazioni stilistiche come la seconda maglia verde degli anni 90.\nSimboli ufficiali.\nLo stemma dell'Egitto in realt\u00e0 sarebbe la bandiera Nazionale, ovvero linee in orizzontale di colore (partendo dal sopra) rosso, bianco e nero con un simbolo nella linea bianca.\nRivalit\u00e0.\nEssendo una delle nazionali pi\u00f9 titolate e prestigiose dell'Africa, la Nazionale egiziana ha partecipato a pagine di storia calcistica africana che hanno inevitabilmente fatto nascere rivalit\u00e0 sportive piuttosto sentite.\nNei primi anni di attivit\u00e0 esistevano accese rivalit\u00e0 con le Nazionali di calcio di , e , a cui si sono aggiunte quelle di e .\nCapitani storici.\nIl capitano con maggior successo con la nazionale egiziana \u00e8 senza dubbio Mohamed Aboutreika, con tanti gol e presenze fatte nella sua storia. Abile in gioco offensivo con gol e soprattutto assist, era un giocatore completo che si adattava anche nella fase difensiva. Ha indossato le maglie numero 32, 17 e 10 (con cui ha chiuso la carriera). In nazionale ha segnato 32 volte: 7 su calcio di rigore (segnati 7 su 10), 8 su calcio di punizione e 17 su azione, di cui 9 di destro, 2 di sinistro e 6 di testa. Ha fornito ben 46 assist. Gol ed assist sono stati realizzati in 83 presenze; in queste 83 presenze per 47 volte ha vestito la maglia numero 10 e per 36 la fascia di capitano.\nUn altro componente dell'Under-20 egiziana prima e della nazionale maggiore poi \u00e8 stato Mohamed Salah, considerato uno dei migliori giocatori del panorama mondiale.\nStatistiche e record.\nStatistiche degli incontri.\nDi seguito, la tabella con le statistiche di tutte le partite ufficiali, giocate dalla nazionale di calcio dell'Egitto, per ogni competizione.\nOrganico.\nRosa attuale.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "313170", "revid": "599013", "url": "https://it.wikipedia.org/wiki?curid=313170", "title": "Srv", "text": ""}
{"id": "313172", "revid": "125413913", "url": "https://it.wikipedia.org/wiki?curid=313172", "title": "Georg Friedrich Puchta", "text": "Uno dei principali esponenti della Scuola Pandettistica, i suoi contributi influirono notevolmente sulle dottrine romanistiche successive.\nViene citato da moltissimi autori per la sua difesa del soggetto del diritto, come in Kelsen\nBiografia.\nNato a Kadolzburg in Baviera da un noto magistrato di Ansbach, Wolfgang Heinrich Puchta, di famiglia protestante boema immigrata in Germania, il giovane Georg sub\u00ec gi\u00e0 nel ginnasio di Norimberga l'influsso personale di Hegel, cosa che come vedremo si far\u00e0 avvertire durevolmente in tutta la sua opera, fortemente impregnata di propensioni filosofiche. Cominci\u00f2 lo studio della giurisprudenza nel 1816 nell'universit\u00e0 di Erlangen, dove insegnava il famoso professore Christian Friedrich von Gl\u00fcck. Sul Gl\u00fcck ha detto Puchta: \"Jede Universit\u00e4t ist freilich mit einem Pfahl im Fleisch geplagt, aber die hiesige Fakult\u00e4t hat, wenn Gl\u00fcck stirbt, nichts als Pf\u00e4hle\". La sua rapida e brillante carriera accademica, che attraverso Monaco (1828), Marburgo (1835) e Lipsia (1837) gi\u00e0 nel 1842 lo conduce alla cattedra di Savigny (resasi vacante per la nomina a ministro del Savigny), sar\u00e0 precocemente interrotta dalla morte, avvenuta a Berlino nel 1846.\nLa teoria delle fonti in \"Diritto consuetudinario\".\nMa vediamo quindi le linee fondamentali del suo pensiero attraverso un'analisi delle sue opere maggiori.\nNei due volumi del \"\u201cDiritto consuetudinario\u201d\", Puchta percorre definitivamente fino in fondo il cammino, ormai inevitabile per la Pandettistica, dal \"Volksgeist\" al monopolio del diritto da parte dei giuristi.Riallacciandosi al \"Beruf\" di Savigny e portandolo alle estreme conseguenze, Puchta, con lo strumento della dialettica storica hegeliana, come si sa caratterizzata dalla dinamica tripartizione nei momenti della tesi, dell'antitesi e della sintesi, divide la vita dei popoli in tre fasi successive identificate come:\nin cui il molteplice si comporrebbe \u201ca pi\u00f9 elevata unit\u00e0\u201d.\nQueste tre fasi corrispondono ai tre momenti della formazione della consuetudine e del diritto in genere, caratterizzate da una decrescente partecipazione del popolo.\nA differenza infatti di quanto si riscontra nelle prime due fasi, nell'ultima fase, corrispondente al momento storico dello scrittore, alla produzione del diritto sarebbe ormai chiamato soltanto il giurista provvisto di una formazione scientifica, a cui viene attribuito, in quanto \u201corgano\u201d del popolo, un monopolio sulla teoria e sulla prassi giuridica. In altre parole Puchta attribuisce la funzione di promotori della produzione del diritto ai soli giuristi scientificamente educati, in quanto unici e validi rappresentanti e interpreti, in una fase storica caratterizzata dalla scientificit\u00e0, del pensiero e della volont\u00e0 popolari.\nQuesta dottrina delle fonti elaborata dall'autore viene cos\u00ec ad assolvere il doppio compito di assegnare all'operatore scientifico del diritto una missione creativa di derivazione di nuove regole dalle concettualizzazioni giuridiche e al tempo stesso di elevare a dignit\u00e0 di fonte il prodotto di questa attivit\u00e0 scientifica.\nForte del monopolio che, nella linea del Savigny, ma con maggior rigore, aveva cos\u00ec attribuito ai giuristi, egli pose mano ad un'opera sistematica, le gi\u00e0 richiamate \"Pandekten\", che, prendendo per lo pi\u00f9 le mosse da proposizioni delle fonti romane, mirava a costruire concetti e collegarli logicamente l'uno all'altro, derivando da essi principi e regole per la soluzione dei casi della vita presente.\nCi preme ora, in particolare, mettere in rilievo quali siano state le tematiche trattate in quest'opera:\nAppare evidente la notevole estensione di questo sistema. Inoltre c'\u00e8 da ricordare che la \"piramide puchtiana\" veniva completata nelle \"Pandekten\" da una serie di \"Kapiteln\", suddivisi a loro volta ulteriormente.\nIl metodo scientifico nel \"Corso di Istituzioni\".\nL'altra fondamentale opera del Puchta che deve essere ricordata, ultima in ordine cronologico, \u00e8 il suo \"Corso di Istituzioni\" (\"Kursus der Institutionen\" (Leipzig, 1841-1847), opera a carattere storico, contenente comunque anch'essa importanti spunti metodologici.\nMa vediamo pi\u00f9 in dettaglio tale metodo scientifico del Puchta: elemento fondamentale \u00e8 la costruzione della sua \"piramide concettuale\", cio\u00e8 di una scala dei concetti a partire dagli assiomi e gi\u00f9 gi\u00f9 senza interruzioni, rendendo possibile una rigorosa deduzione delle varie massime e decisioni giuridiche.\n\u00c8 Puchta stesso a parlare di una \u201cgenealogia dei concetti\u201d: il giurista deve poter \u201cseguire\u201d in entrambi i sensi il flusso di ciascun concetto attraverso i singoli anelli intermedi che hanno avuto parte al suo sviluppo, deve divenire cosciente della \u201corigine\u201d di ciascun diritto soggettivo risalendo verso l'alto fino al concetto del diritto in assoluto per poter poi ridiscendere da questo concetto supremo ed arrivare di nuovo ai singoli concetti di diritti soggettivi.\nCi\u00f2 nel senso che il giurista poteva seguire la scala discendente e dedurre il concetto pi\u00f9 particolare, ad esempio quello di diritto soggettivo, da quello pi\u00f9 generale, a priori kantiano del sistema, e cio\u00e8 il concetto filosofico-giuridico di libert\u00e0; oppure poteva percorrere la scala ascendente risalendo al concetto pi\u00f9 generale, ad esempio quello di negozio giuridico, partendo dall'insieme di quelli pi\u00f9 specifici, ad esempio: contratto, testamento, matrimonio.\nLa legittimit\u00e0 di ogni massima giuridica si fonda ora esclusivamente sulla sua precisione sistematica, sulla sua verit\u00e0 logica e razionalit\u00e0: la produzione giuridica non \u00e8 altro che \u201csviluppo per derivazione concettuale\u201d. Con ci\u00f2 si introduce quindi quel procedimento, che il giovane Jhering fortemente vicino alla sistematica pandettistica esalter\u00e0 come \u201cgiurisprudenza costruttiva\u201d, in forza del quale i principi e le decisioni vengono dedotte dal concetto.\nQuesto nuovo metodo deduttivo d\u00e0 spazio al giurista per una costruzione speculativa o produttiva sottoposta soltanto al limite della \u201ccoerenza logica interna\u201d. Puchta ascrive espressamente ad un tale procedimento la capacit\u00e0 di produrre diritto: attraverso di esso \u00e8 possibile portare alla luce, come \u201cfrutto di deduzione scientifica\u201d, massime giuridiche nascoste nella coscienza giuridica nazionale che non siano riuscite a manifestarsi n\u00e9 nella convinzione popolare n\u00e9 nella legge.\nIl diritto \u00e8 infatti \u201cqualcosa di razionale\u201d: contiene al suo interno \u201cil seme del proprio completamento, attraverso i principi sui quali poggia e attraverso la sua natura razionale, che permette di inferire da una proposizione un'altra, derivata dalla prima per interna necessit\u00e0\u201d. Con tale nuova impostazione metodologico-sistematica il Puchta non solo influenz\u00f2, come si \u00e8 gi\u00e0 osservato, lo stesso Savigny ma venne a dare inizio alla pandettistica e a quella che fu pi\u00f9 tardi chiamata \"Begriffsjurisprudenz\" o \u00abgiurisprudenza dei concetti\u00bb.\nTutte le caratteristiche proprie di tali scuole sono infatti qui gi\u00e0 espressamente delineate o quantomeno implicitamente deducibili: l'attenzione alla sistematica, l'importanza del concetto, l'idea dell'intrinseca completezza del sistema giuridico da cui \u00e8 inevitabile derivare la sua impermeabilit\u00e0 a istanze esterne."}
{"id": "313173", "revid": "1529788", "url": "https://it.wikipedia.org/wiki?curid=313173", "title": "Meseta", "text": "La Meseta (sp. \"Meseta Central\") \u00e8 l'altopiano pi\u00f9 antico della penisola iberica, e quello che occupa la maggior parte della sua superficie. Ebbe origine dal massiccio Esperico, formatosi per orogenesi ercinica, nel Paleozoico. Poi, nel Mesozoico, il massiccio fu livellato dall'erosione e trasformato in una pianura ondulata (che \u00e8 la base dell'attuale Meseta). In un periodo successivo, ossia nel Cenozoico, essa ha subito mutamenti in seguito all'orogenesi alpina; infine, nel Quaternario, hanno avuto luogo processi quali l'erosione, la sedimentazione e l'azione dei ghiacciai.\nOrigine geologica.\nDurante il Cenozoico l'orogenesi alpina interess\u00f2 l'antico Massiccio Esperico alterando i suoi contrafforti, dando luogo alla formazione del Massiccio gallego-portoghese, dei Monti del Leon e dei Monti Baschi e il piegamento dei suoi contrafforti come la Cordigliera Cantabrica, a nord, il Sistema Iberico, a nord-est, e la faglia della Sierra Morena a sud. \nQuesta orogenesi ebbe come conseguenza lo scontro tra la placca africana e la placca europea, comprimendo nel mezzo il resto del massiccio esperico, producendo inoltre la frattura dello zoccolo che diede luogo ai Monti di Toledo ed al Sistema Centrale. Inoltre i resti del massiccio si inclinarono verso ovest e furono in seguito sottoposti ad un processo di sedimentazione che \u00e8 pi\u00f9 accentuato sul lato orientale. Infatti sul lato occidentale della Meseta sono maggiormente visibili i materiali duri e cristallini che originariamente componevano il Massiccio Esperico.\nIl risultato finale di questi processi geologici \u00e8 un altopiano con un'altitudine media intorno ai 600 metri, anche se l'altitudine della Meseta settentrionale, quella situata al nord del Sistema Centrale, \u00e8 maggiore di quella meridionale. I pianori della meseta hanno i bordi rialzati e per questo hanno un clima fortemente continentale che non gode dell'influsso mitigatore del mare. I suoi terreni hanno un tipico colore rossiccio."}
{"id": "313174", "revid": "816040", "url": "https://it.wikipedia.org/wiki?curid=313174", "title": "Diocesi di Basilea", "text": "La diocesi di Basilea (in latino: \"Dioecesis Basileensis\") \u00e8 una sede della Chiesa cattolica in Svizzera immediatamente soggetta alla Santa Sede. Nel 2018 contava 1.044.013 battezzati su 3.390.055 abitanti. \u00c8 retta dal vescovo Felix Gm\u00fcr.\nIn virt\u00f9 della convenzione del 26 marzo 1828, al capitolo dei canonici della cattedrale \u00e8 concesso il diritto di eleggere il vescovo, scelto fra il clero della diocesi, che in seguito riceve la nomina formale e canonica della Santa Sede.\nTerritorio.\nLa diocesi comprende i cantoni Argovia, Basilea Campagna, Basilea Citt\u00e0, Berna, Giura, Lucerna, Sciaffusa, Soletta, Turgovia e Zugo, nella Svizzera centrale e settentrionale.\nLa residenza vescovile \u00e8 a Soletta, dove si trova la cattedrale dei Santi Orso e Vittore. A Basilea si trova l'ex cattedrale di Santa Maria, oggi chiesa protestante. Ad Arlesheim, che fu residenza vescovile dal 1678 al 1828, sorge l'ex cattedrale di Nostra Signora.\nIl territorio si estende su 12.568\u00a0km\u00b2 ed \u00e8 suddiviso in 511 parrocchie, raggruppate in tre regioni pastorali e 34 decanati:\nStoria.\nAugusta Raurica era un'antica citt\u00e0 romana, corrispondente all'odierna Augst, principale centro del popolo dei Raurici. Distrutta dagli Alemanni attorno al 260, fu ricostruita (\"Castrum Rauracense\", oggi Kaiseraugst), ma perse pian piano la sua importanza a favore di una vicina fortezza, nota dal 374 con il nome di \"Basilia\". Il territorio faceva parte della provincia romana della Maxima Sequanorum, come documentato dalla \"Notitia Galliarum\" dell'inizio del V secolo.\nNon si conoscono con esattezza le origini del cristianesimo nella regione. Di certo un \"episcopus Rauricorum\", Giustiniano, firm\u00f2 gli atti dello pseudo concilio di Colonia del 346 e ci sono motivi per credere che risiedesse ad Augst. \nVerso la fine del VI secolo il cristianesimo pot\u00e9 diffondersi e consolidarsi grazie all'opera dei monaci missionari irlandesi, tra i quali l'abate san Colombano fondatore dell'abbazia di Luxeuil nel 590, una delle pi\u00f9 importanti e conosciute del Regno Franco e matrice di centinaia di monasteri in tutto il regno grazie ai suoi monaci, fra cui spicca san Gallo.\nIn seguito la sede vescovile fu trasferita a Basilea, come risulta dal successivo vescovo documentato, all'inizio del VII secolo, Ragnachario, gi\u00e0 monaco dell'abbazia di Luxeuil, noto come \"episcopus Augustanae et Basiliae\". Originariamente Basilea era suffraganea dell'arcidiocesi di Besan\u00e7on.\nNel 999 l'ultimo re di Borgogna, Rodolfo III, don\u00f2 al vescovo Adalberone II l'abbazia di Moutier-Grandval con tutte le sue propriet\u00e0, dapprima appartenenti all'abbazia di Luxeuil. Questa donazione fu alla base della nascita del principato vescovile di Basilea, su cui i vescovi esercitarono il loro potere temporale. La fedelt\u00e0 dei vescovi all'imperatore nella lotta per le investiture favor\u00ec lo sviluppo e l'ingrandimento dei territori del principato, che solo in minima parte coincidevano con quelli della diocesi, e che comprendeva territori che, dal punto di vista spirituale, dipendevano dall'arcidiocesi di Besan\u00e7on e dalle diocesi di Costanza e di Losanna. Capitale del principato era la citt\u00e0 di Basilea che si affranc\u00f2 dall'autorit\u00e0 politica del vescovo nel 1501; nel 1528 fu trasferita a Porrentruy.\nLa primitiva cattedrale, distrutta da una incursione degli Ungari nel 917, fu ricostruita con l'aiuto dell'imperatore Enrico II e consacrata da Adalberone II nel 1019 e dedicata alla Beata Vergine Maria. Distrutta da un terremoto nel 1356 venne ricostruita dal vescovo Johann von Munsingen, che la consacr\u00f2 nel 1363. Fu il punto di riferimento iniziale del Concilio di Basilea, Ferrara e Firenze. Dopo che il concilio era stato trasferito a Ferrara, sulla piazza della cattedrale Amedeo VIII di Savoia venne eletto come antipapa (il 24 luglio 1440).\nLa prima menzione dell'esistenza del capitolo della cattedrale risale all'830 circa; la vita comunitaria dei canonici fu abbandonata ne XII secolo; nel secolo successivo essi ottennero il diritto esclusivo di eleggere i vescovi, diritto che fino a quel momento era detenuto dall'imperatore.\nAll'inizio del XVI secolo la diocesi comprendeva l'Alta Alsazia (nell'odierna Francia, tra cui le citt\u00e0 di Mulhouse e Colmar) e la regione nord-ovest della Svizzera delimitata all'incirca dai fiumi Reno e Aar con esclusione del lago di Bienne. Le oltre 470 parrocchie erano articolate in 11 decanati: in territorio svizzero i decanati di Fricksgau, Sisgau, Buchsgau, Salsgau, Elsgau e Leimental; in territorio alsaziano i decanati di Citra Rhenum, Inter colles, Citra Otensb\u00fchel, Ultra Otensb\u00fchel e Sundgau. Confinava a nord con la diocesi di Strasburgo, ad est e a sud-est con la diocesi di Costanza, a sud-ovest con la diocesi di Losanna e ad ovest con l'arcidiocesi di Besan\u00e7on e la diocesi di Toul.\nCon la riforma protestante la citt\u00e0 di Basilea ader\u00ec alla nuova confessione; nel 1528 il culto cattolico fu vietato in tutta la citt\u00e0; in seguito la maggior parte delle parrocchie dei decanati di Sisgau, Fricksgau, Salsgau e Buchsgau divennero protestanti. Il vescovo Philipp von Gundelsheim si ritir\u00f2 nel suo castello di Porrentruy, dove i suoi successori rimasero fino alla fine del Settecento bench\u00e9, dal punto di vista spirituale, facesse parte dell'arcidiocesi di Besan\u00e7on. Il capitolo della cattedrale invece si rifugi\u00f2 a Friburgo in Brisgovia, dove rimase fino al 1678, quando si trasfer\u00ec ad Arlesheim (decanato di Leimental), dove fece costruire una nuova cattedrale.\nIl primo tentativo di fondazione di un seminario diocesano fu opera del vescovo Jakob Christoph Blarer, che lo istitu\u00ec a Porrentruy nel 1606. Tuttavia non ebbe successo, perch\u00e9 nella seconda met\u00e0 del secolo non si hanno pi\u00f9 sue notizie. All'inizio del XVIII secolo, nel 1716, fu istituito un secondo seminario, sempre a Porrentruy, grazie al vescovo Johann Konrad von Reinach, che lo affid\u00f2 alle cure dei Gesuiti. Il seminario di Basilea, chiuso nel 1836, fu riaperto a Soletta nel 1860 e, dopo una nuova chiusura a causa del Kulturkampf, nuovamente aperto a Lucerna nel 1878.\nNel 1779 il vescovo Ludwig von Wangen cedette all'arcidiocesi di Besan\u00e7on 29 parrocchie del decanato di Sundgau, ed in cambio ottenne per la sua diocesi 20 parrocchie, comprensive della citt\u00e0 e del territorio di Porrentruy, che gi\u00e0 facevano parte del principato vescovile. Questo atto fu approvato da papa Pio VI nel 1780.\nL'insorgere della rivoluzione francese segn\u00f2 la fine dell'antica diocesi. Il vescovo ausiliare per l'Alta Alsazia, Joseph Gobel, ader\u00ec alla costituzione civile del clero e fu nominato arcivescovo costituzionale di Parigi; nel 1792 il vescovo Roggenbach dovette fuggire da Porrentruy e rifugiarsi a Bienne. Nel territorio della diocesi furono istituiti i dipartimenti dell'Alto Reno e del Monte Terribile, dove grande fu la persecuzione contro il clero refrattario (circa 600 preti), che prefer\u00ec fuggire.\nCome conseguenza del concordato del 1801 fra Santa Sede e Napoleone, tutto il territorio francese dell'antica diocesi entr\u00f2 a far parte della diocesi di Strasburgo. In questo modo Basilea perse la maggior parte dei suoi fedeli cattolici e al vescovo Franz Xaver von Neveu non rimasero che alcune parrocchie cattoliche in territorio svizzero. Neveu prefer\u00ec ritirarsi a Offenburg in Germania, dove rimase fino alla morte, lasciando l'amministrazione della diocesi al suo coadiutore, Glutz, e poi al provicario di Bilieux.\nIn forza della convenzione fra la Santa Sede e alcuni cantoni svizzeri del 26 marzo 1828, papa Leone XII pubblic\u00f2, il 7 maggio successivo, la bolla \"Inter praecipua\", con la quale veniva istituita la nuova diocesi di Basilea, immediatamente soggetta alla Santa Sede, con sede a Soletta, dove fu eretta in cattedrale la collegiata dei Santi Orso e Vittore. Inizialmente la diocesi comprendeva i cantoni di Lucerna, di Soletta, di Zugo e parte di quello di Berna. Nei mesi successivi aderirono alla convenzione anche i cantoni di Argovia, di Turgovia e il futuro cantone di Basilea Campagna, le cui annessioni alla diocesi di Basilea furono approvate da Roma il 30 marzo 1830. Nel 1864 anche la restante parte del cantone Berna entr\u00f2 a far parte della diocesi. La nuova diocesi di Basilea comprese la maggior parte dei territori svizzeri dell'antica diocesi di Costanza.\nIl 7 settembre 1888, in forza della bolla \"Ad universam catholicam\" di papa Leone XIII, alla diocesi di Basilea fu unita \"aeque principaliter\" la diocesi di Lugano; tuttavia, per speciale disposizione pontificia, i vescovi di Basilea non esercitavano alcuno tipo di giurisdizione sulla sede ticinese, che era governata direttamente da un amministratore apostolico nominato dalla Santa Sede. Questa particolare situazione giuridica dur\u00f2 fino all'8 maggio 1971, quando ebbe termine l'unione formale delle due diocesi e la sede di Lugano ebbe un proprio vescovo \"pleno iure\".\nNel 1978 aderirono alla convenzione del 1828 e dunque entrarono a far parte della diocesi di Basilea anche i territori dei cantoni di Basilea Citt\u00e0 e di Sciaffusa. Quest'ultimo gi\u00e0 dal 1858 era dato in amministrazione ai vescovi di Basilea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 3.390.055 persone contava 1.044.013 battezzati, corrispondenti al 30,8% del totale."}
{"id": "313176", "revid": "24944", "url": "https://it.wikipedia.org/wiki?curid=313176", "title": "Puchta", "text": ""}
{"id": "313179", "revid": "15756", "url": "https://it.wikipedia.org/wiki?curid=313179", "title": "Diocesi di Coira", "text": "La diocesi di Coira (in latino: \"Dioecesis Curiensis\") \u00e8 una sede della Chiesa cattolica in Svizzera immediatamente soggetta alla Santa Sede. Nel 2019 contava 679.946 battezzati su 2.041.680 abitanti. \u00c8 retta dal vescovo Joseph Maria Bonnemain.\nLa diocesi di Coira dal 1448 gode del privilegio di una procedura di elezione del vescovo concordata fra i 24 canonici del capitolo della cattedrale e la Santa Sede, privilegio confermato da papa Pio XI nel 1926 e parzialmente modificato da papa Pio XII nel 1948.\nTerritorio.\nLa diocesi comprende i cantoni svizzeri di: Grigioni, Svitto, Glarona, Zurigo, Obvaldo, Nidvaldo ed Uri.\nSede vescovile \u00e8 la citt\u00e0 di Coira, dove si trova la cattedrale dell'Assunzione di Maria Vergine.\nIl territorio si estende su 12.272\u00a0km\u00b2 ed \u00e8 suddiviso in 309 parrocchie.\nStoria.\nLa storia della diocesi di Coira \u00e8 strettamente legata a quella della provincia romana della Rezia prima, i cui confini furono a lungo anche quelli della diocesi; per questo motivo spesso la provincia era chiamata anche \"Rezia Curiense\".\nIl cristianesimo giunse in questa regione dall'Italia. La tradizione attribuisce l'evangelizzazione e la fondazione della diocesi a san Lucio, patrono della Chiesa curiense. Diversi sono i vescovi riportati dalla tradizione locale. Tuttavia, la prima menzione di un vescovo di Coira risale al 451; in quell'anno il vescovo di Como firm\u00f2 una lettera sinodale del vescovo di Milano a papa Leone I anche a nome dell'assente vescovo di Coira, Asinio o Asimo: \"...Asinione ecclesiae Curiensis primae Rhaetiae episcopo\".\nL\"episcopatus\" o \"dioecesis Curiensis\" appartenne alla metropolia di Milano dalla sua fondazione fino al trattato di Verdun dell'843. Da quell'anno divenne suffraganea dell'arcidiocesi di Magonza fino al 1801, quando Magonza fu ridotta al rango di semplice diocesi.\nNel VII secolo furono definiti i confini della diocesi, che rimasero invariati fino al XIX secolo: \u00abComprendeva il territorio dell'attuale canton Grigioni (senza la val Poschiavo), la valle del Reno fino alla gola dell'Hirschensprung, la regione di Sargans, la pianura della Linth, la parte settentrionale del canton Glarona, la valle di Orsera, il territorio del principato del Liechtenstein, il Vorarlberg fino a G\u00f6tzis compreso, la valle di Paznaun (Ischgl) e la val Venosta fino al fiume Passirio\u00bb.\nIn un documento del vescovo Vittore III all'imperatore Ludovico il Pio (prima met\u00e0 del IX secolo), viene menzionata la presenza, nel territorio diocesano, di oltre 230 chiese e cappelle, e di sette monasteri alcuni dapprima secondo la regola di San Colombano altri successivamente secondo la regola di San Benedetto a Disentis, Pf\u00e4fers, Tubre, M\u00fcstair, Cazis, Sch\u00e4nis e Mistail (comune di Alvaschein); esisteva inoltre una scuola episcopale. Nel tardo medioevo si aggiunsero altre abbazie, tra cui quelle premonstratensi di San Lucio a Coira, di Churwalden e di Klosters; e quella certosina di Senales presso Merano.\nAlla politica attuata da Carlo Magno, tendente a separare il potere temporale da quello religioso (VIII e IX secolo), si oppose la politica di Ottone I e dei suoi successori (dal X secolo), che conferirono ai vescovi di Coira ampi poteri e privilegi dotandoli di diverse donazioni, ponendo cos\u00ec le basi per lo sviluppo del principato vescovile nel basso medioevo. In particolare i vescovi di Coira ebbero a lungo il controllo del passo del Settimo, a quel tempo la principale via di transito per l'attraversamento delle Alpi centrali.\nNel 1079 venne eletto a vescovo Norbert, pur essendo colpito da scomunica, al posto del candidato romano Ulrich von Tarasp, che comunque gli succedette nel 1098. Il vescovo Adelgott riform\u00f2 i monasteri di Cazis, M\u00fcstair e Sch\u00e4nis, e fond\u00f2 quello di San Lucio a Coira. All'epoca degli Hohenstaufen, i vescovi di Coira che controllavano i passi retici, presero le parti dell'imperatore, il che port\u00f2 a doppie investiture papali e imperiali. Tra il 1251 e il 1272 il vescovo Heinrich von Montfort dovette fronteggiare la nobilt\u00e0 locale. Il vescovo Konrad von Belmont chiam\u00f2 a Coira nel 1277 i domenicani; essi fondarono il convento di San Nicola e sostennero il vescovo nella cura delle anime, incontrando forte resistenza nel clero secolare. Nel 1300 il vescovo Siegfried von Gelnhausen riscatt\u00f2 la diocesi imperiale di Coira dai Baroni Von Vaz e rappresent\u00f2 l'imperatore Enrico VII in Italia.\nCon il Concordato di Vienna del 1448 fu concesso ai canonici del capitolo della cattedrale di poter eleggere il vescovo diocesano.\nNel XV secolo la diocesi era suddivisa in sette decanati: Coira, basso Landquart (gli odierni distretti di Sargans e di Werdenberg nel Liechtenstein), Walgau, Oberland e valle di Orsera, Ob Churwalden, Engadina e val Venosta.\nNel XVI secolo, l'avvento della riforma protestante pose fine al principato ecclesiastico; i vescovi di Coira tuttavia mantennero una specie di signoria su alcuni vecchi feudi della diocesi, tra cui l'area dello Hof di Coira (luogo della cattedrale e del castello vescovile), F\u00fcrstenburg nella Val Venosta, Grossengstingen nella Svevia, F\u00fcrstenau e Obervaz nei Grigioni.\nUn accordo stipulato fra la Lega Caddea e i vescovi di Coira, ed accettata anche dalla Santa Sede, da un lato permise la sopravvivenza della diocesi in un territorio dove si andava sempre pi\u00f9 diffondendosi il protestantesimo, e dall'altro port\u00f2 ad un'ingerenza sempre pi\u00f9 marcata dei laici nell'amministrazione della diocesi stessa e nella scelta dei vescovi.\nLa dieta federale del 1804 decise di non secolarizzare il principato vescovile, che tuttavia perse i territori fuori dai confini svizzeri a favore dell'Austria; solo sullo \"Hof\" i vescovi continuarono ad esercitare i diritti di sovranit\u00e0 temporale.\nAnche il territorio diocesano, nella prima met\u00e0 dell'Ottocento, sub\u00ec sostanziali modifiche, che alterarono la sua millenaria fisionomia. Nel 1805 la diocesi perse tutti i territori non elvetici, ossia il Tirolo e il Vorarlberg, politicamente parte del regno di Baviera e dell'impero austriaco; in seguito, dopo il 1816, essi furono annessi alle diocesi di Trento e di Bressanone. Questo comport\u00f2 la chiusura del seminario diocesano di Merano, aperto nel 1800, ed il suo trasferimento nel 1807 nell'abbazia premonstratense di San Lucio a Coira.\nCon la perdita delle regioni orientali, il territorio diocesano comprendeva solo terre svizzere, oltre al principato del Liechtenstein. Nel 1819 i territori svizzeri della diocesi di Costanza furono suddivisi fra le diocesi di Coira e di Basilea. A Coira furono assegnati i cantoni di Svitto, Glarona, Obvaldo, Nidvaldo, Uri, Zurigo, San Gallo, Appenzello Interno, Appenzello Esterno e Sciaffusa.\nIl 2 luglio 1823 per effetto della bolla \"Ecclesias quae antiquitate\" di papa Pio VII il canton San Gallo fu ceduto a vantaggio dell'erezione della diocesi di San Gallo, unita \"aeque principaliter\" a Coira fino all'8 aprile 1847, quando ne fu divisa. Nel 1866 i due cantoni di Appenzello furono ceduti alla diocesi di San Gallo. In precedenza, nel 1841, Coira aveva perso anche il canton Sciaffusa a vantaggio della diocesi di Basilea.\nSugli altri cantoni assegnati nel 1819 (ossia Obvaldo, Nidvaldo, Glarona, Zurigo e Uri), i vescovi di Coira ancora oggi esercitano unicamente le funzioni di amministratori apostolici. Infatti, nel rispetto delle autonomie locali, ogni singolo cantone doveva aderire alla decisione pontificia con un apposito accordo. Solo il cantone di Svitto si un\u00ec definitivamente alla diocesi il 15 dicembre 1824; per gli altri cantoni furono intavolate delle trattative con le autorit\u00e0 cantonali nel 1913, 1919 e 1924, che per\u00f2 fallirono.\nL'accordo tra Svizzera e Santa Sede del 23 ottobre 1869, entrato in vigore il 29 agosto 1870, stabil\u00ec il passaggio dei comuni di lingua italiana di Brusio e Poschiavo dalla diocesi di Como a quella di Coira.\nPer l'accresciuta importanza di Zurigo e l'aumento considerevole del numero dei cattolici nel suo cantone, nel 1956 vi \u00e8 stato istituito un vicariato generale. Infatti nel 1863 Zurigo aveva una sola parrocchia, ma erano 41 nel 1928; inoltre nel 1970 il 59% dei cattolici della diocesi vivevano nel Canton Zurigo.\nCon il decreto \"Etsi salva\" del 28 giugno 1948 papa Pio XII modific\u00f2 la modalit\u00e0 di elezione del vescovo, d'ora in poi scelto dal capitolo della cattedrale non liberamente, ma all'interno di una terna fornita dalla Santa Sede. Nel 1957, tuttavia, lo stesso papa nomin\u00f2 un vescovo con diritto di successione, Johannes Vonderach; tale situazione si ripet\u00e9 nel 1988 con la nomina del vescovo coadiutore Wolfgang Haas, suscitando tensioni fra i cattolici nella diocesi.\nPapa Giovanni Paolo II eresse l'arcidiocesi di Vaduz il 2 dicembre 1997 con territorio dismembrato dalla diocesi di Coira (il decanato di Vaduz), rendendola immediatamente soggetta alla Santa Sede; il vescovo di Coira, Wolfgang Haas ne divenne il primo arcivescovo. Il suo successore a Coira, Am\u00e9d\u00e9e Grab, fu scelto dal capitolo della cattedrale, riprendendo l'antica consuetudine; anche il successore di questi, Vitus Huonder, fu nominato nel 2007 seguendo la speciale procedura tradizionale.\nNel 2012 la Corporazione romano-cattolica del Canton Zurigo indirizz\u00f2 al vescovo Huonder un documento per la ripartizione della diocesi. Nel 2017 il vescovo annunci\u00f2 che avrebbe instaurato una discussione con le autorit\u00e0 ecclesiastiche del Canton Zurigo. Le tensioni secessioniste dei cattolici del Canton Zurigo erano gi\u00e0 state affrontate dalla Conferenza dei vescovi svizzeri negli anni settanta e si ripropongono periodicamente.\nDopo le dimissioni del vescovo Vitus Huonder per motivi di et\u00e0 nel maggio 2019, la peculiare procedura di elezione del successore fu occasione di ulteriori tensioni tra il capitolo dei canonici e la Santa Sede, tanto che nel novembre 2020 il capitolo rigett\u00f2 la terna di tre nomi proposta; per questo il 15 febbraio 2021 papa Francesco nomin\u00f2 vescovo Joseph Marie Bonnemain, uno dei nomi presenti nella terna rifiutata, senza la previa approvazione del capitolo, e contemporaneamente accolse le dimissioni anticipate del vescovo ausiliare Marian Eleganti.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.041.680 persone contava 679.946 battezzati, corrispondenti al 33,3% del totale."}
{"id": "313180", "revid": "688552", "url": "https://it.wikipedia.org/wiki?curid=313180", "title": "Mido", "text": "Considerato, in giovane et\u00e0, una promessa del calcio egiziano, \u00e8 stato frenato da un carattere controverso e uno stile di vita non irreprensibile, che ne hanno impedito l'ascesa.\nCaratteristiche tecniche.\nInizia la carriera da ala sinistra, salvo poi adattarsi a prima punta. Attaccante dotato di uno spiccato senso della posizione, si distingueva per tecnica, forza fisica e stacco aereo.\nCarriera.\nGiocatore.\nClub.\nInizia a giocare a calcio all'et\u00e0 di 7 anni, quando viene prelevato dal settore giovanile dello Zamalek. Aggregatosi alla prima squadra all'et\u00e0 di 16 anni, nel 2000 viene tesserato dal Gent, in Belgio. Nel 2001 firma un quinquennale con l'Ajax. Esordisce con i \"Lancieri\" l'8 agosto 2001 in Ajax-Celtic (1-3), partita valida per il terzo turno preliminare di Champions League. Uno stile di vita non impeccabile, unito agli screzi con Koeman - dovuti ad episodi controversi da parte dell'egiziano - lo portano ad essere relegato alla squadra riserve. Il rapporto con i \"Lancieri\" si incrina il 14 dicembre 2002, quando durante una lite con il compagno Zlatan Ibrahimovi\u0107, lanci\u00f2 un paio di forbici contro lo svedese, mancandolo.\nDopo aver trascorso alcuni mesi in Spagna al Celta Vigo, il 13 luglio 2003 passa per 12 milioni di euro al Marsiglia, con cui sottoscrive un contratto di cinque anni. A fine stagione - oscurato dalla presenza in attacco di Drogba - chieder\u00e0 la cessione. Il 31 agosto 2004 passa alla Roma, firmando un quinquennale da 1.85 milioni di euro a stagione. L'esborso economico effettuato dalla societ\u00e0 giallorossa \u00e8 stato di 6 milioni di euro. Esordisce in Serie A il 19 settembre contro il , subentrando al 61' al posto di Corvia. A Roma fatica ad integrarsi, cos\u00ec il 28 gennaio 2005 passa in prestito per 18 mesi al Tottenham.\nIl 29 agosto 2006 Roma e Tottenham si accordano per il trasferimento a titolo definitivo dell'egiziano agli \"Spurs\" per circa 7 milioni di euro. Una condizione fisica precaria, unita alle divergenze con il tecnico Martin Jol lo relegano ai margini della rosa, a favore di Dimit\u0103r Berbatov. Il 16 agosto 2007 si lega per quattro stagioni al Middlesbrough. Complici due infortuni che lo tengono fermo per diversi mesi, conclude l'annata con 2 reti in 17 presenze. Il 3 agosto 2009 torna in Egitto, allo Zamalek. Il calciatore viene ceduto in prestito oneroso (450.000 sterline) con diritto di riscatto fissato a un milione. In ritardo di condizione, in Egitto non riesce ad imporsi e a gennaio le due societ\u00e0 si accordano per la rescissione del prestito.\nIl 1\u00ba febbraio 2010 passa in prestito per quattro mesi al West Ham. L'egiziano pur di legarsi agli \"Hammers\" per rilanciarsi decide di decurtarsi lo stipendio al minimo sindacale (1000 sterline a settimana). Il 1\u00ba settembre 2010 torna all'Ajax, legandosi alla societ\u00e0 olandese per mezzo di un contratto annuale. Con l'arrivo di Frank de Boer sulla panchina dei \"Lancieri\" - complice anche la presenza in attacco di El Hamdaoui e Luis Su\u00e1rez - viene messo ai margini della rosa. Rescisso il contratto con l'Ajax, il 21 gennaio 2011 firma un contratto di tre anni e mezzo con lo Zamalek. A causa di un errore giuridico avvenuto nella transazione del contratto, il trasferimento del calciatore viene bloccato sino ad ottobre.\nIl 21 giugno 2012 viene tesserato a parametro zero dal Barnsley, in Championship, con cui sottoscrive un contratto valido per una stagione. Lontano da una condizione fisica ottimale e alle prese con vari problemi fisici, il 31 gennaio 2013 rescinde consensualmente il proprio contratto. L'11 giugno 2013 decide di ritirarsi all'et\u00e0 di 30 anni.\nNazionale.\nEsordisce con la selezione egiziana il 6 gennaio 2001 contro gli Emirati Arabi Uniti, diventando - all'et\u00e0 di 17 anni, 10 mesi e 48 giorni - il calciatore pi\u00f9 giovane ad indossare la divisa dei \"Faraoni\". Sua \u00e8 una delle due reti che consentono agli egiziani di vincere l'incontro.\nNel 2006 viene incluso tra i convocati che parteciperanno alla Coppa d'Africa 2006. L'8 febbraio la stampa ne comunica l'esclusione dalla rosa per sei mesi a seguito di un acceso diverbio con il CT Hassan Shehata.\nIl calciatore rimproverava al tecnico la propria sostituzione a favore di Amr Zaki - autore della rete che conduce i \"Faraoni\" al successo - nella semifinale giocata contro il . Di conseguenza si accomoda in tribuna durante la finale con la Costa d'Avorio, salvo poi festeggiare la vittoria in campo insieme ai propri compagni.\nAllenatore.\nAppesi gli scarpini al chiodo, il 21 gennaio 2014 viene nominato allenatore dello Zamalek, diventando - all'et\u00e0 di 30 anni - il tecnico pi\u00f9 giovane nella storia del calcio egiziano. Il 19 luglio stabilisce un altro record, diventando - grazie al successo ottenuto contro lo Smouha - l'allenatore pi\u00f9 giovane a vincere la Coppa d'Egitto. Il 29 luglio viene sollevato dall'incarico. Ancora sotto contratto con la societ\u00e0, il 6 agosto viene nominato direttore tecnico del settore giovanile.\nIl 14 luglio 2015 sostituisce Tarek Yehia sulla panchina dell'Ismaily. Il 20 dicembre - a causa di alcune divergenze con Hosny Abd Rabo, capitano della squadra - rassegna le proprie dimissioni. Il 3 gennaio 2016 torna a sedersi sulla panchina dello Zamalek, subentrando al posto di Marcos Paquet\u00e1. All'indomani della sconfitta subita contro l'Al-Ahly nel Derby del Cairo, viene sollevato dall'incarico.\nDopo aver coperto l'incarico di direttore tecnico per il Lierse (e per il Wadi Degla, in quanto societ\u00e0 satellite), il 7 novembre 2016 sostituisce Patrice Carteron sulla panchina del Wadi Degla. Il 3 dicembre 2017 rassegna le proprie dimissioni.\nIl 16 dicembre 2018 viene nominato direttore tecnico - coprendo anche il ruolo di tecnico ad interim - dell'Al-Wahda, societ\u00e0 saudita. Il 5 gennaio 2019 viene confermato alla guida del club fino al termine della stagione. Viene sollevato dall'incarico il 19 marzo. Il 9 giugno 2019 passa alla guida tecnica del Misr Lel Makasa. Il 22 gennaio 2020 - dopo aver ottenuto 11 punti in 14 gare - viene esonerato.\nIl 28 febbraio 2021 viene nominato supervisore tecnico del Pyramids. Il 5 aprile lascia l'incarico.\nControversie.\nMido non si \u00e8 contraddistinto solo per le capacit\u00e0 tecniche e sportive, ma anche per il suo comportamento al di fuori delle regole, nonch\u00e9 per uno stile di vita non esattamente impeccabile unito ad un carattere estremamente controverso, che ne hanno segnato un rapido declino fino a portarlo al ritiro all'et\u00e0 di soli 30 anni.\nL'ex compagno Andy van der Meyde racconter\u00e0 in seguito nella sua autobiografia che era solito sfidarsi insieme a Ibrahimovic in gare clandestine notturne lungo l'anello autostradale di Amsterdam. Il rapporto con il tecnico Koeman - che lo aveva spedito nella squadra riserve per il pessimo atteggiamento tenuto sul terreno di gioco - si incrina il 14 dicembre 2002, quando in seguito ad una furiosa lite con i compagni, lanci\u00f2 un paio di forbici contro lo svedese, mancandolo.\nIl 6 settembre 2004 il CT Marco Tardelli lo esclude dalla nazionale. Il calciatore aveva declinato la convocazione per un delicato incontro di qualificazione ai Mondiali 2006 con il Camerun per infortunio, salvo poi disputare un'amichevole con la Roma a distanza di 24 ore.\nLa successiva esclusione di sei mesi imposta dal tecnico Hassan Shehata dopo la semifinale di Coppa d'Africa giocata con il Senegal - dovuta ad un acceso diverbio tra il tecnico e il calciatore, il quale non aveva gradito la propria sostituzione - lo porta ad un lento declino, caratterizzato da persistenti problemi fisici dovuti anche ad una condizione atletica non ottimale, causata da una scorretta alimentazione.\nStatistiche.\nPresenze e reti nei club.\n\"Statistiche aggiornate al 30 giugno 2013.\"\nStatistiche da allenatore.\n\"Statistiche aggiornate al 22 gennaio 2020\"."}
{"id": "313183", "revid": "745179", "url": "https://it.wikipedia.org/wiki?curid=313183", "title": "Tantalas Mezzelfo", "text": ""}
{"id": "313195", "revid": "2455", "url": "https://it.wikipedia.org/wiki?curid=313195", "title": "Fariseo", "text": ""}
{"id": "313197", "revid": "123131998", "url": "https://it.wikipedia.org/wiki?curid=313197", "title": "Esco dal mio corpo e ho molta paura (Gli inediti 1979-1986)", "text": "Esco dal mio corpo e ho molta paura (Gli inediti 1979-1986) \u00e8 un album del 1993 di Elio e le Storie Tese.\nDescrizione.\nL'album rispose alla richiesta dei fan di risentire le canzoni suonate dalla band durante i concerti tenuti negli anni 80. Alcune di quelle canzoni vennero incise, riarrangiate e pubblicate all'interno dei primi due dischi (senza contare \"The Los Sri Lanka Parakramabahu Brothers featuring Elio e le Storie Tese\", il disco pacco di Natale), molte altre si possono trovare in questo disco.\nIl nome del disco deriva dal titolo di un articolo di giornale sui sogni, e che venne usato anche per uno dei loro tour. La band decise di registrare il disco dal vivo anche se poi vennero aggiunte in studio alcune parti. Elio ritiene migliore la prima versione di \"Esco dal mio corpo e ho molta paura\". Parte del concerto (audio e video originale) \u00e8 reperibile all'interno del cofanetto \"Dei megli dei nostri megli\", oppure nel DVD contenuto nella ristampa del disco \"Entro nel tuo corpo e ho poca paura\".\nFu anche il primo disco che vede la partecipazione in tutti i brani del batterista Christian Meyer."}
{"id": "313198", "revid": "125392027", "url": "https://it.wikipedia.org/wiki?curid=313198", "title": "Ralph supermaxieroe", "text": "Ralph supermaxieroe (\"The Greatest American Hero\") \u00e8 una serie televisiva prodotta negli Stati Uniti e andata in onda per la prima volta dal 1981 al 1983 sul canale ABC. In Italia fu trasmessa su Canale 5 e in seguito su Italia 1.\nIl telefilm \u00e8 una commedia sui supereroi. La serie \u00e8 tipica dello stile del produttore Stephen J. Cannell, in cui la trama \u00e8 secondaria alle relazioni tra i personaggi. Il meccanismo del telefilm \u00e8 basato sulle difficolt\u00e0 di un trio di persone comuni nel vivere avventure da supereroe nel mondo reale.\nTrama.\nRalph Hinkley \u00e8 un comune insegnante che riceve dagli extraterrestri un costume speciale dal colore rosso vivo che gli fornisce abilit\u00e0 superumane. Ralph tuttavia, avendo smarrito il manuale di istruzioni fornito con il costume, non riesce ad imparare ad usare il costume correttamente e deve procedere per tentativi, divenendo un supereroe parecchio imbranato. Ad aiutarlo in segreto, nella propria missione al servizio della legge, l'agente dell'FBI Bill Maxwell e la fidanzata, poi moglie, Pam Davidson.\nPersonaggi e interpreti.\nLa parte del protagonista \"Ralph Hinkley\" fu interpretata da William Katt, \"Bill Maxwell\" fu interpretato da Robert Culp, e Connie Sellecca interpret\u00f2 \"Pam Davidson\".\nSigla.\nLa sigla iniziale \"Believe It or Not\" \u00e8 cantata da Joey Scarbury. La canzone divent\u00f2 molto famosa durante il corso della serie. Essa debutt\u00f2 in classifica nella Top 40 della statunitense Billboard Hot 100 il 9 maggio 1981, raggiungendo la seconda posizione nella settimana dal 15 al 22 agosto, restando in classifica per ben 18 settimane nelle prime quaranta posizioni. Il brano sal\u00ec anche in vetta alla classifica Record World Chart.\nOpere correlate.\nAltre opere.\nEditi dalla \"Catastrophic Comics\", diretta dallo stesso William Katt, nel 2008 furono pubblicati tre albi a fumetti sulla serie \"The Greatest American Hero\" ambientati nel 2008.\nUna serie di 6 web-episodi con protagonisti un nuovo Ralph, una nuova Pam e un nuovo Bill (affiancati da una cheerleader anch'essa in costume) \u00e8 stata realizzata nel 2009 e riprende i temi del telefilm.\nNel 2008 era stato annunciato anche un adattamento cinematografico della serie. Rimandato e programmato quindi per il 2013 con la regia di Stephen Herek e la sceneggiatura di Chris Matheson e Ryan Rowe, del film non si \u00e8 poi pi\u00f9 avuta notizia.\nCuriosit\u00e0.\nSebbene i poteri derivanti dal costume alieno rosso di Ralph fossero alquanto generici, sussistevano ancora alcune similitudini con i poteri di Superman, e la Warner Bros., proprietaria della DC Comics, intent\u00f2 una causa legale contro la ABC per plagio, ma che alla fine si risolse in un nulla di fatto."}
{"id": "313204", "revid": "174925", "url": "https://it.wikipedia.org/wiki?curid=313204", "title": "Axeroftolo", "text": ""}
{"id": "313205", "revid": "125939813", "url": "https://it.wikipedia.org/wiki?curid=313205", "title": "Leopoldo Mastelloni", "text": "Biografia.\nNato a Napoli da una nobile famiglia di giuristi, coi titoli di marchese di Capograssi e duca di Castelvetere, dopo essere stato cacciato da diverse scuole per il carattere esuberante si diploma al \"Liceo Colletta\" di Avellino. Fratello del giudice Carlo Mastelloni, dopo le prime esperienze teatrali giovanili con gli amici del rione Cavour di Napoli-Barra, debutta ufficialmente come attore a Napoli, nel 1965, al Teatro Esse, dove recita in opere di Antonin Artaud, Jean Genet, Hugo von Hofmannsthal con la regia di Gennaro Vitiello.\nNel corso della sua carriera, numerose volte ha interpretato anche personaggi \"en travesti\", rivelando anche la sua omosessualit\u00e0, che ha affermato aver scoperto presto. Nel 1977 viene notato da Antonello Falqui, maestro del variet\u00e0 televisivo italiano, che lo vorr\u00e0 insieme a Loredana Bert\u00e8 e Christian De Sica nello spettacolo in sei puntate \"Bambole, non c'\u00e8 una lira\", dedicato alla rievocazione dell'avanspettacolo e del teatro leggero italiano della prima met\u00e0 del Novecento.\nIn teatro continua a esibirsi nel repertorio drammatico (\"Aminta\" di Torquato Tasso con Carmen Scarpitta e la regia di Giancarlo Cobelli) e compie qualche incursione nel teatro leggero e nel cabaret (\"Pi\u00f9 crudele di Venere\", con Massimo Boldi e Teo Teocoli, regia di Sandro Massimini). Per il Teatro Verdi (Trieste) nel 1974 \u00e8 il Barone Koloman Zsupan in Gr\u00e4fin Mariza (La Contessa Mariza) di Emmerich K\u00e1lm\u00e1n con Adriana Innocenti nel Teatro Stabile Politeama Rossetti. Al Festival dei Due Mondi di Spoleto, nel 1975, interpreta insieme a Massimo Ranieri, Angela Luce e Mariano Rigillo \"Napoli, chi resta e chi parte\", di Raffaele Viviani, messo in scena da Giuseppe Patroni Griffi.\nNel 1976 va in scena al Teatro Tenda di Roma in \"Mastellomania\", e dal 1976 al 1980 replica \"Carnalit\u00e0\" di Giuseppe Patroni Griffi. Nel 1979 incide un 45 giri intitolato \"Il mio slip fa pam pam\" che se non scala le classifiche di vendita contribuisce per\u00f2 a far recepire il lato autoironico del personaggio. Nel 1980 torna al variet\u00e0 televisivo con Antonello Falqui nelle cinque puntate di \"Studio '80\" e appare, nel ruolo del maggiordomo John, nel film \"Inferno\" di Dario Argento, accanto ad Alida Valli e Daria Nicolodi. Al cinema torner\u00e0 poi, sempre nei primi anni ottanta, con due commedie: \"Culo e camicia\" di Pasquale Festa Campanile, con Renato Pozzetto, e \"Per favore, occupati di Amelia\" di Flavio Mogherini, tratto da Georges Feydeau. Nel 1981 torna in sala di incisione per \"Ambiguit\u00e0\", intenso brano che \u00e8 anche sigla finale del programma televisivo \"Di tasca nostra\".\nNel 1984, porta in scena \"Cammuriata\", di Giuseppe Patroni Griffi. Nel corso dello stesso anno durante una puntata di Blitz, pronuncia una bestemmia in diretta TV: l'episodio, nonostante l'assoluzione della Pretura di Viareggio, gli costa anni di ostracismo e allontanamento dalla Rai. Accanto a F. Murray Abraham interpreta, nel 1988, \"Russicum - I giorni del diavolo\", di Pasquale Squitieri. Nel 1991 realizza il 33 giri \"Rythmo italiano\", dove interpreta brani di Ivan Cattaneo, Jos\u00e9 Feliciano e Donatella Moretti. Negli anni successivi Mastelloni prosegue nell'attivit\u00e0 teatrale, portando in scena testi di Eduardo De Filippo (\"Sabato, domenica e luned\u00ec\"), Carlo Goldoni (\"La bottega del caff\u00e8\"), Giuseppe Patroni Griffi (\"Tragedia reale\"),Luigi Pirandello (\"Questa sera si recita a soggetto\"), Raffaele Viviani (\"La morte di Carnevale\").\nNel 2000 torna in sala d'incisione per la realizzazione di \"Quando ero un neomelodico\" un album dove, con ironia e mestiere, interpreta quattordici brani in napoletano, e l'anno successivo porta in teatro la rappresentazione \"Nudo e crudo\", di Pier Paolo Pasolini.\nNel 2006 partecipa al reality show \"La fattoria\" rimanendo in gara per oltre un mese, venendo eliminato nel corso della sesta puntata con il 52% dei voti. Nel 2007 \u00e8 a teatro con la rappresentazione dello spettacolo di Eduardo De Filippo \"Io, l'erede\". Nel 2013 \u00e8 la voce di un critico musicale in \"Polvere ritorneremo\" per il Teatro Festival Italia e nel 2014 \u00e8 in scena con \"Annella di Portacapuana\", per la regia di Lara Sansone al Sannazaro di Napoli. Nel 2018 torna in scena nel \"Masaniello\" di Elvio Porta ed Armando Pugliese, per la regia di Lara Sansone."}
{"id": "313208", "revid": "107964730", "url": "https://it.wikipedia.org/wiki?curid=313208", "title": "Diaspro", "text": "Il diaspro (parola che \u00e8 di origine persiana, ma connessa anche con il greco-latino \"iaspis\", \"pietra screziata\") \u00e8 una roccia sedimentaria mono-mineralogica, ossia formata da un unico minerale, composta da quarzo (SiO2), e contenente sovente alcune impurit\u00e0, solitamente composti di ferro che conferiscono alla roccia vivaci colorazioni, rendendola ricercata come pietra semi-preziosa per la lavorazione in opifici.\nAbito cristallino.\nI diaspri sono costituiti da quarzo micro e criptocristallino granulare, in certi casi anche fibroso, combinato a volte a piccole quantit\u00e0 di silice opalina.\nOrigine e giacitura.\nIl minerale si forma in acque abbondanti di silice per sedimentazione e precipitazione innescata da un processo vulcanico attivo in un bacino acquifero. La precipitazione della silice pu\u00f2 avvenire sotto forma di \"gel\" che in seguito, dopo la deposizione sul fondo del bacino, si solidifica; tuttavia l'origine del diaspro pu\u00f2 essere a volte organogeno, cio\u00e8 pu\u00f2 essere originato da alcuni tipi di spugne e/o radiolari e/o gusci silicei di diatomee (rispettivamente animali appartenenti al genere porifera, animali unicellulari planctonici e alghe unicellulari planctoniche).\nForma in cui si presenta in natura.\nI diaspri sono formati da strati che possono avere uno spessore che varia da alcuni millimetri ad alcuni metri, con superficie a grana fine o liscia.\nCaratteristiche.\nIl diaspro appare generalmente di colore rosso mattone (per inclusioni microcristalline di ossidi di ferro, principalmente ematite Fe2O3) o verde con varie tonalit\u00e0 (per la presenza di microcristalli di anfiboli e pirosseni). Pu\u00f2 anche assumere tonalit\u00e0 giallastre o nere (per l'inclusione di ossidi di manganese).\nCultura di massa.\nNella Grecia classica, il diaspro era ritenuto capace di allontanare alcuni fantasmi, tra i quali l'Empusa. Ne parlano Porfirio (\"Quaestionum Homericarum ad Odysseam pertinentium reliquiae\" X 323ss.) ed Eustazio (ad Od. I 382). Tale minerale formava le ricche collane dei druidi nelle popolazioni galliche.\nNell'Apocalisse di Giovanni, della citt\u00e0 santa di Gerusalemme viene detto: \"Il suo splendore \u00e8 simile a quello di una pietra preziosissima, come pietra di diaspro cristallino\" (Ap., 21,11). La citt\u00e0 stessa poggia su dodici fondamenti costituiti ciascuno da una pietra preziosa. Il primo fondamento \u00e8 di diaspro.\nVariet\u00e0.\nLe variet\u00e0 di diaspro sono molte rendendo la classificazione dei vari tipi del minerale piuttosto difficile. Tuttavia, le principali variet\u00e0 del minerale sono:\nUtilizzi.\nIl diaspro presenta fratture concoidi (bordi taglienti come quelli del vetro o del quarzo) ed \u00e8 molto compatto e resistente, tanto da risultare un materiale utile per la produzione di punte, lame e altri utensili delle industrie litiche dall\"'Homo erectus\" in avanti: \u00e8 infatti una roccia del tutto simile alla selce.\nTra questi oggetti sono stati trovati dei sigilli cilindrici o degli amuleti in diaspro. Questi ultimi si ritenevano efficaci contro la siccit\u00e0 e i disturbi della vista.\nL'utilizzo come gemma di questa pietra \u00e8 molto modesto (viene tagliato a forma di cabochon), difatti si preferisce utilizzarla come pietra ornamentale per realizzare tessere di mosaico o oggetti di grandi dimensioni tipo coppe, vasi o sculture, come per esempio il Vaso Kolyvan.\nCon il diaspro si realizzano tra l'altro anche delle lastre per ricoprire pareti e pavimenti di ambienti lussuosi, come ad esempio alcuni palazzi dei nobili russi del periodo degli zar. Attualmente le lastre di diaspro vengono utilizzate come rivestimenti murali negli Stati Uniti."}
{"id": "313209", "revid": "478814", "url": "https://it.wikipedia.org/wiki?curid=313209", "title": "Gomasio", "text": "Il gomasio (in giapponese: \u3054\u307e\u5869 da \u3054\u307e, \"goma\", semi di sesamo e \u5869 \"shio\", sale) \u00e8 un prodotto utilizzato nella cucina asiatica e composto da sale marino e semi di sesamo tostati e pestati, a volte arricchito con alghe. Nella cucina giapponese \u00e8 utilizzato talvolta sul riso lessato o sugli onigiri.\nNella cucina orientale il gomasio viene utilizzato come condimento per insalate o salse. Viene usato anche nella cucina macrobiotica e a fini terapeutici.\nPreparazione.\nIl sesamo va lavato e quindi tostato a fuoco lento in una padella per non bruciarlo, mescolando in continuazione in modo che i semi si tostino uniformemente. Quando i semi di sesamo scuriscono e iniziano a scoppiettare vanno schiacciati tra le dita e se si sfarinano sono pronti e possono essere messi da parte. Successivamente si tosta anche il sale, fino a che i grani non si scuriscono un poco.\nUna volta tostato anche il sale si pu\u00f2 procedere a pestare il tutto assieme in un . Le proporzioni tra gli ingredienti possono variare, solitamente si utilizza una proporzione di sesamo/sale di 7:1 fino a 12:1. Va mescolato lentamente in modo circolare fino a quando ogni seme \u00e8 schiacciato a met\u00e0. Il gomasio non deve essere pestato troppo fine.\nPropriet\u00e0.\nIl gomasio costituisce un ottimo sistema per l'organismo di assorbire il sale, che quando viene rivestito dall'olio del sesamo viene assorbito con maggiore facilit\u00e0. Si consiglia comunque di assumerlo con moderazione, in particolare per i bambini dovrebbe essere preaparato con meno sale. Il sesamo \u00e8 ricco di proteine, calcio, fosforo. ferro, vitamina A e niacina. Per mantenere intatte le sue propriet\u00e0, il gomasio dovrebbe essere messo in un vasetto ben chiuso e consumato entro una settimana.\nViene utilizzato anche a scopi terapeutici, in particolare per migliorare la digestione, la qualit\u00e0 del sangue e l'assorbimento intestinale. Pu\u00f2 inoltre alleviare la fatica e alcuni dolori come il mal di testa e il mal di denti. In ambito terapeutico il rapporto tra sale e semi di sesamo \u00e8 di 1:3, 1:4.\nNome.\n\"Gomashio\" \u00e8 il nome tradizionale giapponese, utilizzato anche in altre lingue tra cui l'inglese; in Corea lo stesso prodotto \u00e8 chiamato \"ggaessogum\"."}
{"id": "313212", "revid": "228587", "url": "https://it.wikipedia.org/wiki?curid=313212", "title": "Alfonso I", "text": ""}
{"id": "313218", "revid": "6340", "url": "https://it.wikipedia.org/wiki?curid=313218", "title": "Mirc", "text": ""}
{"id": "313219", "revid": "1543377", "url": "https://it.wikipedia.org/wiki?curid=313219", "title": "Trafalgar Square", "text": "Trafalgar Square \u00e8 una piazza di Londra dedicata al ricordo della battaglia di Trafalgar (1805), in cui la Royal Navy di Horatio Nelson sconfisse le flotte combinate di Francia e Spagna, durante le guerre napoleoniche. In origine doveva essere intitolata a Re Guglielmo IV, ma l'architetto George Ledwell Taylor sugger\u00ec e ottenne di darle l'attuale nome.\nIl sito dove oggi \u00e8 situata Trafalgar Square era originariamente la sede delle stalle reali; le quali dopo, furono spostate presso Buckingham Palace, l'area della piazza fu interessata da un profondo rinnovamento urbano, grazie all'architetto John Nash.\nTrafalgar Square \u00e8 ornata da un'imponente colonna dell'ammiraglio Nelson e da una serie di sculture commemorative.\nConfigurazione.\nTrafalgar Square consiste in una vasta area centrale a cui si pu\u00f2 accedere mediante tre strade principali che confluiscono al suo interno ed include una terrazza sul lato nord che si affaccia sulla National Gallery. Le strade sopra accennate fanno parte della strada A4. Inizialmente il traffico che circolava intorno alla piazza era vincolato dal senso unico, ma successivamente l'introduzione di alcune opere ultimate nel 2003 hanno portato alla chiusura del lato nord per il traffico.\nLa colonna dell'ammiraglio Nelson si trova al centro della piazza e nelle immediate vicinanze si trovano delle fontane progettate da Sir Edwin Lutyens tra il 1937 e il 1939. Sempre in quest'area di Trafalgar Square si possono osservare quattro leoni bronzei dall'aria austera che furono scolpiti da Sir Edwin Landseer.\nSul lato nord della piazza \u00e8 ubicata, come gi\u00e0 accennata, la National Gallery mentre poco pi\u00f9 in l\u00e0 si erge la chiesa di Saint Martin-in-the-Fields.\nStoria.\nOrigini.\nAlcuni studi svolti nel 1960 misero in luce che, nell'area dove oggi insiste la piazza, circa 40.000 anni fa viveva una fauna di tipo continentale: sono stati infatti rinvenuti resti di leoni delle caverne, rinoceronti, elefanti dalle zanne dritte ed ippopotami.\nIn ogni caso, la piazza fu sin dal tredicesimo secolo il centro vitale della citt\u00e0: durante il regno di Edoardo I, l'area era sede delle scuderie reali (\"King's Mews\"), li collocate fino a quando Giorgio IV, in seguito ad un incendio divampato nel 1534, le spost\u00f2 presso Buckingham Palace.\nLa piazza di Nash.\nDopo che le scuderie reali vennero spostate presso Buckingham Palace, si venne a creare una vera e propria ferita del tessuto urbano che venne risanata solo nel 1826, quando una speciale commissione incaric\u00f2 l'architetto John Nash di redigere un intervento di riqualificazione urbana e architettonica dell'area. Il progetto di Nash prevedeva un radicale intervento nella zona compresa tra St Martin's Lane e lo Strand, da realizzarsi mediante massicci sventramenti e la creazione di un rettifilo (l'odierna Duncannon Street) che tagliasse il sagrato della chiesa di Saint Martin-in-the-Fields. L'inizio dei lavori fu sancito dalla stipula del \"Charing Cross Act\", nel 1826: fu nel 1835, inoltre, che si decise di intitolare la piazza - sotto la spinta dell'architetto George Ledwell Taylor - in onore alla vittoria britannica di Trafalgar, durante le guerre napoleoniche.\nMalgrado il risanamento dell'area fu portato a compimento molto velocemente, il resto degli interventi si protrasse per numerosi altri anni. La National Gallery venne edificata nell'area a nord della piazza tra il 1832 ed il 1838 su progetto di William Wilkins: quando quest'ultimo tuttavia mor\u00ec, la costruzione del complesso venne affidata a Charles Barry, che increment\u00f2 l'impatto monumentale che il museo avrebbe dovuto avere sulla piazza (anche mediante la creazione di una terrazza). Le fontane vennero aggiunte nel 1841; si decise di installare anche dei plinti, da utilizzare per l'illuminazione pubblica o per collocarvi statue. La piazza venne infine pavimentata con il tarmacadam, che verr\u00e0 poi sostituito con materiali petrosi negli anni venti del XX secolo.\nLa piazza venne aperta al pubblico londinese il 1\u00ba maggio 1844.\nLa colonna di Nelson.\nLa colonna dell'ammiraglio Nelson ebbe una storia indipendente da quella del progetto di Barry. L'idea fu del \"Nelson Memorial Committee\", che nel 1838 present\u00f2 al governo un monumento per commemorare la figura di Horatio Nelson, caduto nel 1805 nella battaglia di Trafalgar, finanziato da offerte pubbliche, da erigere al centro della piazza. Fu indetto un concorso, poi vinto dall'architetto William Railton, che concep\u00ec una colonna in ordine corinzio alta 51.59 metri, con quattro leoni bronzei agli angoli del piedistallo e la statua dell'Ammiraglio collocata sul capitello. L'idea di Railton, nonostante le numerose critiche denigratorie, fu approvata, e la Colonna era gi\u00e0 completa nel novembre del 1843.\nCi\u00f2 malgrado, i rilievi in bronzo sul basamento della colonna non erano completi prima del maggio 1854 e i quattro leoni bronzei (seppur gi\u00e0 previsti dal progetto originario) vennero aggiunti solo nel 1867. \u00c8 interessante ricordare che questi leoni vennero realizzati da Edwin Landseer che, per riprodurre fedelmente il corpo del felino, plasm\u00f2 le forme della propria opera modellandole sulle fattezze di un leone appena morto che si fece recapitare dallo zoo di Londra: la realizzazione delle sculture, tuttavia, impieg\u00f2 cos\u00ec tanto tempo che il cadavere della creatura inizi\u00f2 a putrefarsi e alcune parti delle sculture dovettero essere improvvisate.\nNel 1940, le SS naziste - consce del suo valore simbolico - svilupparono un piano segreto per trasferire la Colonna di Nelson a Berlino (la stessa sorte sarebbe toccata alla produzione di Rembrandt esposta alla National Gallery) in seguito a un'eventuale invasione dell'Inghilterra.\nStatue e monumenti.\nPlinti.\nIl progetto di Barry prevedeva due plinti per le sculture al lato settentrionale della piazza. Su quello posto ad est venne collocata nel 1844 la statua di Giorgio IV (inizialmente concepita per il Marble Arch), frutto dell'abile scalpello di Sir Francis Chantrey; l'altro rimase vuoto fino al termine del XIX secolo.\nAltri due plinti - con relative statue - vennero aggiunti nel diciannovesimo secolo:\nIl quarto plinto.\nSin dal 1998 il plinto vuoto all'angolo nordoccidentale della piazza - che cominci\u00f2 a diventare noto come \u00abquarto plinto\u00bb (\"Fourth Plinth\") - \u00e8 stato utilizzato per l'esposizione di opere d'arte. Lo schema \u00e8 stato posto in essere dalla Royal Society of Arts e poi gestito poi da un organismo \"ad hoc\", denominato Fourth Plinth Commission.\nAltre statue.\nNel lato settentrionale della piazza sono presenti tre busti di ammiragli. Quelli di John Jellicoe (di Sir Charles Wheeler) e di David Beatty (di William MacMillan) sono stati collocati \"in loco\" nel 1948 in concomitanza con l'apposizione delle due fontane. Nel 1967 anche Andrew Cunningham ha avuto una statua nella piazza.\nNel lato sud della piazza si erge invece una statua equestre bronzea di Carlo I, prodotta da Hubert Le Sueur. Inaugurata nel 1633, l'opera venne poi spostata nel 1678, dov'\u00e8 rimasta fino ad oggi.\nDi fronte alla National Gallery vi sono altre due statue: Giacomo II di Grinling Gibbons (a ovest del portico) e George Washington, in realt\u00e0 replica di un lavoro di Jean-Antoine Houdon.\nInfine, nel XIX secolo erano presenti altre due statue, poi rimosse:\nFontane.\nQuando Trafalgar Square fu realizzata nel 1840, lo scopo principale delle fontane non era concentrato sul colpire attraverso l'aspetto estetico, quanto piuttosto per ridurre lo spazio aperto a disposizione. Quest'ultime venivano inizialmente alimentate da acqua pompata da un pozzo artesiano da un motore a vapore situato dietro la National Gallery. Alla fine del 1930 si \u00e8 deciso di sostituire le vasche di pietra e la pompa. Le nuove fontane sono state in seguito costruite per un disegno di Sir Edwin Lutyens ad un costo di quasi 50.000 \u00a3; quelle vecchie vennero poi acquistate per una presentazione al governo canadese ed attualmente si trovano nelle citt\u00e0 di Ottawa e Regina. Le fontane presenti sono state poste in memoria a Lord Jellicoe (lato occidentali) e Lord Beatty (lato orientale).\nUlteriori lavori di restauro si sono resi necessari e sono stati ultimati solamente poco prima della fine di maggio del 2009. L'obsoleto sistema di pompaggio \u00e8 stato rimpiazzato con un altro, pi\u00f9 efficiente, in grado di spruzzare in aria un getto d'acqua di circa 24 metri (\"80 ft\"). Un nuovo sistema di illuminazione a LED \u00e8 stato installato anche durante questo restauro per ridurre i costi di manutenzione dovuti all'incessante illuminazione.\nLa nuova illuminazione \u00e8 stata progettata in concomitanza con i Giochi della XXX Olimpiade, tenutisi proprio a Londra nel 2012, e per la prima volta nella storia le fontane saranno in grado di avere getti dalle molte combinazioni diverse di colori. Il nuovo sistema di illuminazione ha un fabbisogno energetico molto pi\u00f9 basso.\nPiccioni.\nLa piazza una volta era molto nota per i suoi piccioni, e buttare loro chicchi di riso era divenuta ormai un'abitudine. La presenza dei volatili nell'area caus\u00f2 molte polemiche: i loro escrementi corrodevano le statue e lo stuolo di pennuti (che contava circa 35 000 esemplari) veniva considerato un rischio per la salute.\nNel febbraio del 2001, la vendita di semi per i piccioni venne interrotta; vennero inoltre attuati molti altri provvedimenti per allontanare i piccioni (attraverso l'uso, per esempio, di falchi addestrati). Per porre fine a questo problema, nel 2003 e nel 2007 vennero emanate delle delibere attraverso le quali \u00e8 stato vietato il nutrimento di pennuti entro i confini della piazza.\nAccesso.\nStazioni della metropolitana nelle vicinanze:\nLe linee di autobus che attraversano Trafalgar Square: 6, 9, 11, 12, 13, 15, 23, 24, 29, 53, 87, 88, 91, 139, 159, 176, 453."}
{"id": "313220", "revid": "1618934", "url": "https://it.wikipedia.org/wiki?curid=313220", "title": "Disuguaglianza di Young", "text": "In matematica, la disuguaglianza di Young afferma che se formula_1 e formula_2 sono numeri reali positivi e formula_3 tali che formula_4, allora\nL'uguaglianza vale solo se formula_6, dal momento che formula_7.\nLa disuguaglianza di Young \u00e8 un caso particolare della versione pesata della disuguaglianza tra media aritmetica e media geometrica. Essa viene utilizzata nella dimostrazione della disuguaglianza di H\u00f6lder.\nDimostrazione.\nSappiamo che la funzione formula_8 \u00e8 convessa, dal momento che la sua derivata seconda \u00e8 positiva per ogni valore di \"x\". Pertanto, possiamo scrivere:\nEssendo la funzione concava (la sua derivata seconda \u00e8 uguale a quella di formula_10, che \u00e8 una funzione concava, visto che formula_11 \u00e8 convessa), per formula_12 la funzione formula_13 ha un massimo. Dunque:\nDal momento che formula_15 e che la trasformata di Legendre di una funzione convessa \u00e8 anch'essa una funzione convessa (formula_16), risulta che le condizioni poste affinch\u00e9 valga la disuguaglianza di Young sono equivalenti al fatto che formula_17 sia la trasformata di Legendre di formula_18. La dimostrazione della disuguaglianza diventa immediata; infatti, dalla definizione di trasformata di Legendre e di massimo di una funzione:\nIl procedimento utilizzato \u00e8 del tutto generale, e non dipende dalla scelta di formula_20, purch\u00e9 sia una funzione convessa. \u00c8 immediato dimostrare che, in generale,"}
{"id": "313221", "revid": "599013", "url": "https://it.wikipedia.org/wiki?curid=313221", "title": "Uniforme", "text": "Le uniformi (dette anche divise) sono una tipologia di abbigliamento generalmente utilizzato dai partecipanti di organizzazioni sociali di vario genere, nei momenti di partecipazione alle attivit\u00e0 dell'associazione stessa.\nStoria.\nMolte civilt\u00e0 del passato condividono l'utilizzo di uniformi da parte di gruppi religiosi e militari. \nIn et\u00e0 contemporanea le divise sono principalmente indossate dagli appartenenti a determinate categorie di lavoratori od organizzazioni sociali alle forze armate, forze di polizia, guardie di sicurezza privata, servizi di emergenza, dai partecipanti alle competizioni sportive, ad esempio il torneo di Wimbledon \u00e8 noto anche per l'obbligo fatto ai tennisti di indossare divise bianche), e a volte sui posti di lavoro e nelle scuole. In alcuni paesi, anche i detenuti hanno l'obbligo di indossare un'uniforme.\nAlcune uniformi di tipo militare sono usate nel softair o anche come semplice abbigliamento.\nTipologie.\nUniforme carceraria.\nIn alcuni paesi, i detenuti indossano delle uniformi, generalmente con colori brillanti e ben visibili. Queste, tra l'altro, hanno lo scopo di impedire alcuni movimenti (col fine di prevenire la fuga), e soprattutto di rendere gli uomini che le indossano facilmente riconoscibili in caso di evasione.\nIn passato, i detenuti statunitensi indossavano uniformi a righe bianche e nere (oggi sostituite dall'arancione): un'immagine che \u00e8 divenuta simbolo del carcerato, soprattutto grazie alla diffusione della cinematografia hollywoodiana e delle vignette umoristiche. I detenuti inglesi indossavano in passato una divisa rappresentante una freccia, a significare \"propriet\u00e0 della corona inglese\".\nUniforme militare.\nUna divisa militare \u00e8 utilizzata dal personale militare delle forze armate di uno Stato.\nUniforme sportiva.\nIn quasi tutti gli sport, i professionisti utilizzano delle apposite uniformi, che consentano la possibilit\u00e0 di effettuare opportuni movimenti, e -nel caso degli sport di squadra- di riconoscere facilmente i propri compagni. Per gli sport pi\u00f9 popolari, in particolar modo per il calcio, le uniformi degli atleti e delle squadre di professionisti sono a volte oggetto di merchandising. In alcuni casi le divise utilizzate in particolari competizioni vengono rivendute ai collezionisti per scopi benefici.\nUniforme da lavoro.\nI lavoratori a volte indossano delle uniformi che li identifichino come appartenenti ad una specifica azienda. Ci\u00f2 avviene spesso per i commessi dei negozi e dei supermercati, per alcuni uffici come quelli postali, per le compagnie aeree, per gli impiegati di alberghi e ristoranti, ad esempio i camerieri e i baristi. L'utilizzo di uniformi da parte di aziende private \u00e8 in genere volto a dare un'immagine unitaria standard delle stesse.\nAlcuni lavori impongono poi l'utilizzo di uniformi particolari, per fini pratici o di sicurezza: nelle fabbriche, ad esempio, si utilizzano tute per non sporcarsi e strumenti come le scarpe rinforzate per la tutela della salute del lavoratore. L'espressione \"tute blu\" \u00e8 utilizzata in ambito giornalistico proprio per indicare tali lavoratori, contraddistinti dal loro abbigliamento.\nAltro esempio di uniformi da lavoro sono quelle indossate dalle Forze dell'ordine come Polizia, Carabinieri, Vigili del fuoco, in quest'ultimo caso anche con funzione particolare protettiva.\nUniforme diplomatica.\n\u00c8 quella particolare foggia di vestire che la prassi internazionale prevede per gli agenti diplomatici nelle pi\u00f9 solenni manifestazioni del procedimento protocollare internazionale. Ogni Stato \u00e8 libero di stabilire se i propri Agenti all'estero siano tenuti a possedere e ad indossare la divisa diplomatica e, in caso positivo a definire, altres\u00ec nei suoi particolari l'uniforme stessa. Secondo l'ordinamento italiano, l'uniforme diplomatica \u00e8 stata reinserita, con le opportune modifiche, dal DPR del 21 giugno 1948 n. 1125, pubblicato alla Gazzetta Ufficiale il 30 agosto 1948.\nGli elementi dell'uniforme sono: la marsina di panno turchino scuro, interamente chiusa, recante ricami in oro che variano secondo il grado gerarchico dell'Agente diplomatico; i calzoni della stessa stoffa con doppia banda ai lati; la feluca, con penne di struzzo bianche e la coccarda nazionale; la spada, con elsa in madreperla ed oro. L'attuale orientamento del cerimoniale tendente alla democratica semplificazione tende a far cadere in desuetudine l\u2019uniforme diplomatica, pur rimanendo, peraltro, inseparabilmente legata alla storia della diplomazia moderna e idealmente caratterizzandola.\nUniforme scolastica.\nL'utilizzo di uniformi scolastiche \u00e8 un'usanza britannica, un tempo diffusa anche nel resto d'Europa. Oggi, solo alcuni istituti scolastici del vecchio continente obbligano gli studenti ad indossare una divisa, mentre l'usanza \u00e8 ancora ampiamente diffusa in alcune ex-colonie britanniche, in Cina, nella Corea del Nord, nella Corea del Sud e nel Giappone. In particolare, in India, in Irlanda e Australia. Lo scopo dell\u2019uniforme scolastica \u00e8 quello di caratterizzare gli studenti appartenenti allo stesso istituto, e contemporaneamente evitare che il vestiario individuale utilizzato possa rendere evidente l'appartenenza degli studenti stessi a classi sociali diverse. \nNelle scuole del primo e secondo grado di istruzione \u00e8 ampiamente utilizzato il grembiule, utile per evitare che i bambini sporchino i vestiti con colori o giocando; tradizionalmente i grembiuli sono blu o azzurri per i maschi e rosa per le femmine, anche se taluni istituti, soprattutto privati, utilizzano grembiuli uguali per tutti. \nNella gran parte delle universit\u00e0 occidentali, invece, e nelle istituzioni accademiche superiori, \u00e8 tuttora in uso un abbigliamento \"ad hoc\", generalmente indossato dai professori nelle cerimonie, il cui elemento caratterizzante \u00e8 la toga.\nUniforme scout.\nRobert Baden-Powell, il fondatore dello scautismo, elabor\u00f2 i primi modelli di uniformi per il movimento."}
{"id": "313222", "revid": "1318658", "url": "https://it.wikipedia.org/wiki?curid=313222", "title": "Composto", "text": ""}
{"id": "313225", "revid": "767487", "url": "https://it.wikipedia.org/wiki?curid=313225", "title": "La guerra dei mondi (film 1953)", "text": "La guerra dei mondi (\"The War of the Worlds\") \u00e8 un film del 1953 diretto da Byron Haskin, ispirato all'omonimo romanzo di H.G. Wells del 1897. \u00c8 considerato un classico del cinema di fantascienza.\nIl film vinse un Premio Oscar per gli effetti speciali.\nNel 2011 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nIl film si apre con dei video tratti da filmati di guerra in bianco e nero, per poi passare all'immagine a colore dal titolo di testa. In un preambolo, un narratore esterno descrive alcuni pianeti del Sistema Solare, spiegando cos\u00ec i motivi per i quali i Marziani hanno deciso di conquistare la Terra, trovandola il mondo pi\u00f9 abitabile e colonizzabile rispetto alle atmosfere ostili e inabitabili degli altri pianeti.\nInfatti in un'estate di inizio anni cinquanta, nel periodo in cui Marte si avvicina di pi\u00f9 alla Terra, un enorme oggetto fiammeggiante del tutto simile a una meteora si schianta nei boschi dei dintorni di Linda Rosa, una cittadina della California meridionale. I pompieri intervengono e riescono a spegnere le fiamme. Lo scienziato veterano del Progetto Manhattan Clayton Forrester, il giorno dopo, si reca nella zona dell'impatto e qui fa conoscenza con la professoressa Sylvia Van Buren in compagnia del pastore Matteo Collins, suo zio. La presunta meteora, che \u00e8 impattata in modo ambiguo ed \u00e8 pi\u00f9 grossa rispetto alle altre dello stesso tipo, dimostra di essere leggermente radioattiva ed \u00e8 ancora troppo rovente per poter essere esaminata pi\u00f9 da vicino. A questo punto tre uomini vengono lasciati di guardia per la notte, mentre Forrester, Sylvia, Matteo e alcuni paesani festeggiano in ristorante.\nDi notte, l'oggetto inizia ad aprirsi, svitandosi in un punto posto alla cima, e dal buco fuoriesce un braccio meccanico provvisto di un \"occhio\", che emette inquietanti sibili. I tre uomini che erano rimasti a fare la guardia, intuendo che si tratti di creature extraterrestri, provano ad avvicinarsi sventolando una bandiera bianca in segno di pace, ma vengono ridotti in cenere quando il braccio li travolge con un letale raggio che danneggia la centrale elettrica di Linda Rosa causando un black out. Forrester scopre che gli orologi di tutti i cittadini si sono fermati e che le bussole, anzich\u00e9 indicare il nord magnetico, puntano verso la zona d'impatto della presunta meteora. Usciti dal ristorante, Forrester e gli altri vedono che verso il bosco \u00e8 scoppiato un incendio, quindi lui, lo sceriffo Bogany e un altro agente si recano sul posto e scoprono che linee elettriche sono a terra, che la macchina dei tre uomini \u00e8 stata divisa in due e che questi ultimi sono stati inceneriti. Subito dopo il braccio fuoriesce ed il poliziotto cerca di fuggire in macchina, ma viene incenerito. Forrester e lo sceriffo riescono a ripararsi prima che il braccio faccia fuoco e subito dopo vedono cadere un'altra meteora.\nL'esercito americano circonda il cratere della meteora. Un telegiornalista sul posto intervista un professore che lo informa che ne sono cadute altre in alcune parti del mondo e che ne \u00e8 caduta un'altra nelle vicinanze. Anche il professor Forrester viene intervistato, il quale ipotizza che gli esseri provengano da Marte, che potrebbero respirare la nostra atmosfera ed avere pi\u00f9 di un cervello. La notizia viene diffusa in tutta America. I militari mandano un aereo che possa gettare un bengala per dare la possibilit\u00e0 di vedere e fotografare gli esseri. Dal cratere escono luci verdi e varie fumate come se cercassero di uscire dalla meteora. Il sibilo ritorna e il braccio insegue l'aereo con il raggio per poi far fuoco nei dintorni, allontanando i presenti. I militari costruiscono un accampamento sul luogo, poco prima che inizi a muoversi qualcosa dal cratere, dal quale fuoriescono tre grosse macchine da guerra marziane che avanzano lentamente. Inaspettatamente, Matteo avanza verso le macchine recitando versi della Bibbia poich\u00e9, essendo un pacifista, tenta di fargli capire che non hanno nessuna intenzione di far loro del male. I Marziani invece inceneriscono il pastore. I soldati aprono il fuoco, ma inutilmente: le macchine marziane sono protette da uno scudo invisibile impenetrabile e iniziano a fare fuoco contro i terrestri, incenerendo i mezzi militari, bruciando l'accampamento e uccidendo il colonnello Ralph Heffner, provocando una terribile sconfitta.\nIl maggiore generale Mann riesce a fuggire, mentre Forrester e Sylvia fuggono dallo scontro a bordo di un piccolo aereo ricognitore militare, ma si schiantano all'incontro con le macchine marziane. Scesi dall'aereo, i due si rifugiano in un fossato mentre l'aereo viene distrutto dalle stesse macchine. Intanto la notizia della carneficina si diffonde nel Pentagono dove il maggiore generale Mann informa il presidente che il nemico ha distrutto tutti i mezzi mandati sul luogo del cratere e che il professor Forrester non \u00e8 rientrato. Il mattino seguente Forrester e Sylvia si ritrovano nei dintorni di Corona, dove un altro missile \u00e8 caduto nelle vicinanze uccidendo tutti. Successivamente i due si rifugiano in una fattoria abbandonata, dove in seguito precipita un missile marziano. I Marziani mandano un lungo cavo ottico a controllare la cantina e inizialmente fallisce a scovare i due umani. In seguito, Forrester e Sylvia incontreranno uno dei Marziani che viene ferito dallo scienziato (che preleva anche del sangue marziano). Il cavo ottico ritorna e Forrester lo mozza con un'ascia. I Marziani incendiano la fattoria dopo la fuga di Forrester e Sylvia. I due riescono a raggiungere l'Istituto Tecnologico a Los Angeles e analizzano le cose raccolte da Forrester: il sangue e la camera del cavo ottico raccolti fanno dedurre agli scienziati l'ottica e la fisicit\u00e0 dei Marziani.\nLe forze belliche del mondo uniscono le loro forze e si scontrano coraggiosamente contro gli invasori, ma nulla ha successo e i Marziani sgominano ogni cosa che incontrano sul loro cammino. I militari informano il presidente degli Stati Uniti di una base marziana nei dintorni di Los Angeles e, disperato, il presidente concede di sganciare una bomba atomica (10 volte pi\u00f9 potente di quelle normali) con L'Ala Volante sulla base marziana, ma neppure la bomba ha effetto sui marziani, protetti dal loro scudo di forza. Il gruppo dell'Istituto Tecnologico deve assolutamente trovare una soluzione, perch\u00e9 stimano che i Marziani impiegheranno all'incirca 6 giorni per conquistare la Terra. La citt\u00e0 inizia a evacuare. Dopo essersi separato dal gruppo per prendere alcuni attrezzi importanti con il furgone, Forrester viene fermato per strada dove si scatena un homo homini lupus in cui alcune persone disperate che non erano partite durante l'evacuazione e che travolgono via il furgone, probabilmente distruggendo le apparecchiature.\nTutto ormai sembra perduto, l'umanit\u00e0 \u00e8 indifesa contro gli inarrestabili Marziani. Forrester vaga per la post-apocalittica Los Angeles durante l'attacco dei Marziani, finch\u00e9 decide di rifugiarsi in una silenziosa chiesa piena di fedeli. Proprio mentre l'edificio sta crollando per via dei Marziani, Forrester ritrova Sylvia e miracolosamente rimangono illesi dal crollo della cattedrale. Al di fuori, i presenti vedono con sorpresa che le macchine da guerra marziane stanno impattando al suolo, immobili. Forrester scopre che i potentissimi invasori stanno lentamente morendo. Infatti, come nel romanzo originale, i Marziani sono caduti vittima dei virus e batteri ai quali gli umani sono immuni. I pi\u00f9 piccoli organismi che \"Dio nella sua infinita saggezza aveva messo su questa Terra\", hanno salvato la civilt\u00e0 umana.\nProduzione.\nLe sequenze delle distruzioni, soprattutto l'esplosione del municipio di Los Angeles, furono realizzate servendosi di grandi modelli ed esplosioni controllate (alcune di queste sequenze sono state riprese dalla serie TV \"Visitors\".) in alcune scene sono evidenti riprese di crolli a San Sebastiano nei pressi di Napoli, a seguito dell'eruzione del Vesuvio del 1944. Altre scene furono tratte da filmati di guerra, in uno in particolare si vede un camion Breda armato di cannone da 90/53 distrutto da forze inglesi che avanzano.\nIl sistema solare che si vede nell'introduzione del film \u00e8 stato dipinto da Chesley Bonestell.\nNella sequenza in cui la prima astronave si alza, nella parte inferiore si possono notare le tre gambe elettriche proiettare altrettanti fasci luminosi. Si tratta di un effetto speciale realizzato facendo scaricare migliaia di volt dal modello a terra attraverso dei cavi; tuttavia, questa tecnica venne abbandonata in quanto troppo costosa oltre che pericolosa, e si ha modo di vederla solo in questa scena. In tutte le altre scene in cui le astronavi aliene avanzano l'unica presenza dei raggi \u00e8 data dal terreno che prende fuoco con flebili fiammelle nel punto in cui i tre raggi dovrebbero cadere. Operazione questa praticamente inutile in quanto passa inosservata allo spettatore e comunque non aggiunge nulla alla drammaticit\u00e0 dell'azione.\nIl disegno dell'astronave venne curato dal direttore artistico di origini giapponesi Al Nozaki, la cui idea per la forma base si ispirava al corpo della manta. La loro origine aliena venne resa con l'assenza assoluta di saldature visibili. L'idea e la progettazione delle astronavi ha una storia piuttosto interessante: George Pal non volle assolutamente che gli alieni avessero astronavi simili ai missili allora in voga ed ebbe l'idea geniale di ispirarsi al mondo animale. I due animali scelti furono la manta per la fusoliera ed il cobra per l'armamento. Nozaki disegn\u00f2 prima e costru\u00ec dopo un piccolo modello che si diversificava dal progetto produttivo avendo l'armamento a forma di cobra come prolungamento posteriore dell'astronave, ma questa scelta non piacque a Pal che vedeva la cosa come incongruente: si pass\u00f2 quindi ad inserire il cobra all'interno dell'astronave come soluzione definitiva. Per ultimo venne provata una gamma di colori per illuminare l'interno. Rapidamente si arriv\u00f2 al colore verde che aveva a proprio favore due elementi: il primo era la complementarit\u00e0 con il colore rossiccio rame dell'astronave ed il secondo era che il verde rappresentava tradizionalmente il colore del mistero e dell'ignoto. La costruzione vera e propria avvenne nel reparto costruzioni e modelli della casa produttrice dove ne venne realizzato un prototipo in creta da cui si trasse un calco che serv\u00ec per ribattervi sopra, usando lamierino di rame, l'astronave definitiva. Anche l'aspetto dei marziani \u00e8 opera di Nozaki, costruiti e animati dal truccatore Charles Gemora.\nIl talento di Byron Haskin come esperto di effetti speciali lo avrebbe reso il candidato ideale per la regia, in quanto da bambino \u00e8 stato testimone di un terrificante terremoto a San Francisco, esperienza che gli sarebbe tornata utile per realizzare i particolari della distruzione con estremo realismo. Nel corso della sua carriera, in seguito, sarebbe stato sempre pi\u00f9 coinvolto nella creazione degli effetti speciali per la serie TV \"The Outer Limits\", della quale diresse anche diversi episodi divenuti classici del genere.\nDistribuzione.\nHome video.\nLa 1\u00aa edizione in DVD \u00e8 uscita nel 2000 distribuita dalla Paramount Pictures Home Video e contiene 13 scene. L'edizione speciale da collezione \u00e8 uscita nel 2005 e contiene alcuni contenuti speciali: commento di Ann Robinson e Gene Barry, commento di Joe Dante e di uno storico del cinema, \"Il cielo sta crollando - Il Making of de La guerra dei mondi\", \"Herbert George Wells - Il padre della fantascienza\", trailer cinematografico originale, \"The Mercury Theatre on the Air presenta la trasposizione radiofonica di La guerra dei mondi di Herbert George Wells\" (l'intera trasposizione radiofonica del libro che ha terrorizzato il New Jersey nel 30 ottobre 1938 per dire \"Boo! \u00c8 Halloween!\"); include un booklet di 12 pagine \"La guerra dei mondi\" che racconta la genesi del romanzo e il \"making of\" del film.\n\"La guerra dei mondi\" ha vinto il premio Red Carpet ed \u00e8 stato inserito in una collana di DVD \"Red Carpet\", con gli stessi contenuti dell'edizione normale.\nDoppiaggio italiano.\nNella versione in inglese vengono citate varie citt\u00e0 italiane come luoghi di atterraggio delle macchine marziane per dare l'idea di una invasione mondiale. Con il doppiaggio in italiano si pens\u00f2 bene di cambiare il nome delle citt\u00e0 per non suscitare l'ilarit\u00e0 nella sala dei luoghi citati e dove il film sarebbe stato proiettato. E cos\u00ec la citt\u00e0 di Napoli fu definita Atene e quella di Taranto venne rinominata Corinto. Nel doppiaggio vi furono anche refusi che rendono incomprensibili alcuni passaggi dei dialoghi. Il primo fu quello che si svolge di giorno dopo il ritrovamento della finta meteora in cui alcuni abitanti del luogo dialogano su che convenienza pratica vi sia ad avere una meteora vicino al proprio paese. Tra le varie ipotesi vi \u00e8 quella del commerciante del paese che, sollecitato da altri se convenga approntare una sorta di ristorante all'aperto per turisti, risponde che il cibo se lo porteranno da soli. \u00c8 evidente che il dialogo \u00e8 in contrasto con l'attivit\u00e0 dell'uomo; infatti nel dialogo originale dice esattamente il contrario e cio\u00e8 che mangeranno grazie al servizio da lui offerto. L'altro punto quanto meno grottesco \u00e8 nel finale in cui il protagonista dice vedendo le astronavi precipitare: \"gli sta succedendo qualcosa\". Nel contesto drammatico del momento suona come un'affermazione inappropriata visto che il fatto \u00e8 palese. Nell'originale invece dice: \"sta succedendo qualcosa\". In questo caso la frase \u00e8 congruente in quanto esprime la curiosit\u00e0 sottintesa di sapere perch\u00e9 le astronavi stiano precipitando senza motivo apparente.\nConfronto con il romanzo originale.\nFu il produttore George Pal a volere che la storia fosse ambientata nel mondo contemporaneo.\nA dispetto delle differenze dal racconto originale di H.G. Wells, la versione cinematografica conserva tuttavia numerose situazioni e idee del libro. Sono utilizzati, per esempio, i tripodi, anche se solo in teoria. Invece che da gambe meccaniche, infatti, le macchine da guerra sono sostenute da tre raggi magnetici. Come \u00e8 noto lo scopo di Wells era quello di criticare duramente le drammatiche ingiustizie ed ipocrisie della societ\u00e0 vittoriana attraverso una costruzione sociologica della storia camuffata da romanzo avvincente e di fantasia. Pal spostando negli anni '50 la storia la rese enormemente pi\u00f9 appetibile per il pubblico dell'epoca ma non dimentic\u00f2 lo scopo primario di Wells: tracciare uno spaccato della societ\u00e0 stimolato in questo da avvenimenti drammatici. Facendo un minimo di attenzione si nota che sin dalle prime scene vengono rappresentate tutte le categorie sociali dell'America di quegli anni: lo studente, il commerciante, l'agricoltore, l'autorit\u00e0 rappresentata dallo sceriffo, la religione ed infine la scienza nella persona del protagonista.\nNella prima scena drammatica in cui gli alieni riducono in cenere i tre uomini lasciati di guardia alla finta meteora, Pal, nella concitata scena che precede la loro morte li fa parlare, ed ognuno di essi a seconda della propria collocazione sociale e perci\u00f2 culturale esprime parere diverso rispetto all'ignoto permettendo allo spettatore di avere un'idea efficace di quale sia il pensiero corrente dell'americano medio di fronte ad una ignota minaccia. Una differenza sostanziale rispetto al romanzo \u00e8 l'atteggiamento di Pal nei confronti della religione. Wells tratt\u00f2 il prete presente nel romanzo come uno sciocco ed insulso ometto piagnucoloso mentre Pal pervase tutto il film di un palese sottotesto cristologico. Il prete \u00e8 una degna persona nella vita civile ed un eroico prelato pronto a sacrificarsi per gli altri. La distruzione sistematica del mondo \u00e8 messa in palese contrasto col desiderio divino: ci vollero 7 giorni per farlo e gli alieni in 7 giorni riusciranno a distruggerlo. Il protagonista \u00e8 uno scienziato giovane e brillante ma non riuscir\u00e0 a trovare il modo di fermare i marziani; neppure l'esercito con l'uso della bomba atomica ci riuscir\u00e0. Solo Dio, il creatore, salver\u00e0 il mondo attraverso l'intervento della natura nella sua forma pi\u00f9 minuscola: i batteri.\nOpere derivate.\nDal film venne tratta una trasposizione radiofonica, trasmessa l'8 febbraio 1955 all'interno del programma \"Lux Radio Theatre\". L'idea del programma era ispirata alla famosa trasmissione di Orson Welles del 1938 che aveva scatenato il panico tra i radioascoltatori."}
{"id": "313228", "revid": "16567701", "url": "https://it.wikipedia.org/wiki?curid=313228", "title": "Wha-Wha", "text": ""}
{"id": "313230", "revid": "990757", "url": "https://it.wikipedia.org/wiki?curid=313230", "title": "Scuola secondaria", "text": ""}
{"id": "313232", "revid": "486946", "url": "https://it.wikipedia.org/wiki?curid=313232", "title": "Scuola media superiore", "text": ""}
{"id": "313233", "revid": "486946", "url": "https://it.wikipedia.org/wiki?curid=313233", "title": "Scuola media", "text": ""}
{"id": "313236", "revid": "125407832", "url": "https://it.wikipedia.org/wiki?curid=313236", "title": "David Jewitt", "text": "Biografia.\nSi \u00e8 laureato nel 1979 presso l'University College London (UCL), per proseguire gli studi con un dottorato in astronomia presso il California Institute of Technology nel 1983. Attualmente \u00e8 professore di astronomia presso l'Universit\u00e0 delle Hawaii. \nAppartiene al gruppo di scienziati che ha studiato le immagini e i dati inviati sulla Terra dalle sonde Voyager; si \u00e8 reso scopritore di diversi satelliti naturali dei giganti gassosi del sistema solare esterno. I suoi campi di interesse comprendono il sistema solare esterno, gli oggetti transnettuniani, la formazione del sistema solare e le propriet\u00e0 fisiche delle comete.\nA lui sono attribuite, fra le altre, le scoperte di:\n\u00c8 stato inoltre scopritore o coscopritore di diversi asteroidi trans-nettuniani. In particolare \u00e8 stato l'autore, insieme a Jane X. Luu, della scoperta dell'asteroide (15760) 1992 QB1, il primo oggetto transnettuniano scoperto dopo Plutone e Caronte, prototipo della classe dei Cubewani.\nRiconoscimenti.\nNel 2012 gli \u00e8 stato attribuito il Premio Shaw. Gli \u00e8 stato dedicato un asteroide, 6434 Jewitt."}
{"id": "313237", "revid": "2010557", "url": "https://it.wikipedia.org/wiki?curid=313237", "title": "Franco CFA", "text": "Il Franco CFA (in francese \"franc CFA\", ) che significava in origine nel 1945 \"Franco delle Colonie Francesi d'Africa\", abbreviato FCFA, e successivamente diventato acronimo di \"Comunit\u00e0 Finanziaria Africana,\" \u00e8 il nome di due valute comuni a diversi paesi africani, constituente in parte la \"zona franco\".\nPaesi.\nIl franco CFA \u00e8 la valuta utilizzata da 14 paesi africani:\nStoria.\nLa maggior parte dei paesi aderenti ha fatto parte dell'impero coloniale francese (con le eccezioni rappresentate dalla Guinea Equatoriale, ex-colonia spagnola, e la Guinea-Bissau, ex-colonia portoghese).\nUna parte di questi stati (Benin, Burkina Faso, Costa d'Avorio, Guinea-Bissau, Mali, Niger, Senegal e Togo) sono riuniti nell'Unione economica e monetaria ovest-africana (UEMOA), mentre i restanti (Camerun, Repubblica Centrafricana, Repubblica del Congo, Gabon, Guinea Equatoriale e Ciad) sono riuniti nella Comunit\u00e0 economica e monetaria dell'Africa centrale (CEMAC).\nSono associate al franco CFA anche le Isole Comore, nell'Oceano Indiano, dentro la cosiddetta \"zona franco\" (franco comorano).\nLa valuta fu creata (insieme al Franco CFP, \"Franc des Colonies fran\u00e7aises du Pacifique\", poi divenuto \"Change franc Pacifique\") il 26 dicembre 1945, al momento della ratifica, da parte della Francia, degli accordi di Bretton Woods. A quei tempi la sigla indicava il franco delle colonie francesi in Africa (\"Colonies fran\u00e7aises d'Afrique\").\nIl nome, che cambi\u00f2 in \"franco della Comunit\u00e0 Francese dell'Africa\" nel 1958 (senza necessit\u00e0 di modificare la sigla), oggi indica :\nL'esistenza di nomi distinti evidenzia la divisione della zona in due: la prima ha come istituto di emissione la BCEAO (Banque centrale des \u00c9tats de l'Afrique de l'Ouest), la seconda la BEAC (Banque des \u00c9tats de l'Afrique centrale); le rispettive valute non sono intercambiabili.\nEvoluzione dell'area del Franco CFA.\nLa composizione dell'area del Franco CFA \u00e8 cambiata nel tempo: essendo l'adesione volontaria e non vincolante, alcuni stati hanno optato per l'uscita dall'area a fine di dotarsi di una propria moneta. Altri stati, invece, hanno deciso di aderirvi pur non essendo ex colonie francesi. Si d\u00e0 anche il caso del Mali che, dopo aver optato per l'uscita dall'area nel 1962, ha poi deciso di rientrarvi nel 1984. Altri membri hanno scelto, negli anni Settanta, di passare all'uso del franco francese e, di conseguenza, hanno poi adottato l'Euro. \nUscite e ingressi nell'area Franco CFA.\nQuello che segue \u00e8 l'elenco cronologico delle modifiche intervenute dalla creazione iniziale:\nAccordi di cambio.\nGli accordi che vincolano i due istituti centrali con le autorit\u00e0 francesi sono identici e prevedono le seguenti clausole:\nIl franco CFA ha sempre mantenuto la parit\u00e0 rispetto al franco francese, salvo in casi particolari.\nDopo l'introduzione dell'euro, il valore del franco CFA \u00e8 stato agganciato alla nuova valuta; \u00e8 comunque la Banca di Francia e non la Banca centrale europea che continua a garantire la convertibilit\u00e0 del franco CFA."}
{"id": "313238", "revid": "439868", "url": "https://it.wikipedia.org/wiki?curid=313238", "title": "Cassaria", "text": "La Cassaria \u00e8 una commedia di Ludovico Ariosto, rappresentata per la prima volta il 5 marzo 1508 alla corte di Ferrara.\nInizialmente scritta in prosa, fu successivamente messa in versi dallo stesso Ariosto tra il 1528 e il 1529.\nOrigine del nome.\nDeve il nome alla cassa che si trova al centro dell'intrigo.\nGenere.\nNella storia del teatro italiano, la \"Cassaria\" \u00e8 il primo tentativo di confronto col genere classico della commedia. Si rif\u00e0 al modello della letteratura latina, in particolare di Publio Terenzio Afro. Sono presenti i richiami alla realt\u00e0 del periodo ma l'impostazione della vicenda, la moltiplicazione delle situazioni e i tipi psicologici restano quelli classici, con giovani innamorati, servi furbi, vecchi avidi, schiavi e mezzani.\nL'azione si svolge nella citt\u00e0 greca di Metellino ed \u00e8 alimentata soprattutto dalle trovate dei due servi astuti, Volpino e Fulcio.\nTrama.\nNella citt\u00e0 greca di Metellino due giovani, Erofilo e Caridoro, sono innamorati di altrettante fanciulle, Eulalia e Corisca, schiave del ruffiano Lucrano che ne \u00e8 il lenone. Seguendo i consigli del servo Volpino, Erofilo tenta di riscattare Eulalia dando in pegno a Lucrano una cassa di ori filati del padre Crisobolo, ma il ritorno imprevisto del genitore complica tutto. \nVolpino tenta di far passare per ladro Lucrano, ma la cassa viene recuperata e Volpino sbugiardato e imprigionato. Fulcio, servo di Caridoro, riesce a spillare denaro a Crisobolo con un inganno, potendo, cos\u00ec, riscattare le due fanciulle e ottenere la libert\u00e0 di Volpino.\nAnalogie con le commedie di Plauto.\nNella trama dell'opera si trovano molte analogie con le commedie latine dello scrittore Tito Maccio Plauto. Infatti l'elemento chiave dell'equivoco tra i personaggi \u00e8 una cesta che permette di rivelare importanti segreti di una persona, ma che tuttavia viene perduta e poi ritrovata, risolvendo la matassa delle peripezie. Nella \"Cistellaria\" di Plauto ad esempio la protagonista \u00e8 Selenia, abbandonata in un bordello da un ricco signore per un amore extraconiugale, la cui vera identit\u00e0 \u00e8 celata in una cassa che contiene alcuni suoi oggetti infantili. Nella commedia \"Vidularia\" la storia ruota attorno ad un baule che dovrebbe svelare l'identit\u00e0 di un certo Nicodemo. Tuttavia il baule viene perduto in mare durante un viaggio e ripescato da un marinaio che scopre ci\u00f2 che contiene. E nell'ultima \"Rudens\" il tema \u00e8 sempre lo stesso: quello del naufragio di due giovani innamorati e il ritrovamento del loro baule da parte di un pescatore, il quale vuole ricattarli. Infatti uno degli due innamorati \u00e8 figlio di un nobile, preoccupato molto per la sua salute dato che non si hanno pi\u00f9 sue notizie dal naufragio, e per questo il marinaio vorrebbe essere risarcito per il ritrovamento dell'oggetto prezioso. Ma proprio alla fine sopraggiungono i due giovani sulla scena e il malfattore \u00e8 citato in tribunale."}
{"id": "313240", "revid": "1318658", "url": "https://it.wikipedia.org/wiki?curid=313240", "title": "Palazzo di Westminster", "text": "Il palazzo di Westminster (conosciuto anche come Houses of Parliament) \u00e8 l'edificio di Londra in cui hanno sede le due camere del Parlamento del Regno Unito (la Camera dei lord e la Camera dei comuni). Si trova sulla riva sinistra del Tamigi, nella \"City of Westminster\", vicino agli altri edifici governativi di Whitehall.\nLa parte pi\u00f9 antica del palazzo ancora esistente, Westminster Hall, risale al 1097. La finalit\u00e0 originaria del palazzo era quella di residenza reale, ma nessun monarca vi ha pi\u00f9 vissuto dal sedicesimo secolo. La maggior parte della struttura attuale risale al diciannovesimo secolo, quando il palazzo fu ricostruito dopo essere stato, con eccezione della Westminster Hall, interamente distrutto da un incendio nel 1834. Gli architetti responsabili della ricostruzione del palazzo furono sir Charles Barry e Augustus Welby Northmore Pugin, e il palazzo \u00e8 un esempio di neogotico. Una delle caratteristiche pi\u00f9 famose del palazzo \u00e8 la torre dell'orologio (la \"Elizabeth Tower\"), una notevole attrazione turistica che ospita il famosissimo Big Ben.\nIl palazzo comprende pi\u00f9 di 1000 stanze, delle quali le pi\u00f9 importanti sono senz'altro la Camera dei lord e la Camera dei comuni. Il palazzo include anche stanze di comitati, biblioteche, camere da pranzo, corridoi \"(lobbies)\", bar e palestre. \u00c8 il luogo di importanti cerimonie di Stato: notevole \u00e8 ad esempio la cerimonia di apertura del Parlamento. Il termine \"Westminster\" viene spesso utilizzato come sinonimo di \"Parlamento\". Gli uffici parlamentari spesso sconfinano negli edifici pi\u00f9 vicini, come la Portcullis House.\nStoria.\nIl palazzo di Westminster fu strategicamente importante durante il Medioevo, poich\u00e9 collocato sulle rive del Tamigi. La costruzione occupa il sito almeno dalle et\u00e0 anglosassoni. Conosciuto all'epoca come \"Thorney Island\", il sito sarebbe stato usato per la prima volta da Canuto il Grande (regno dal 1016 al 1035). Il penultimo re Sassone d'Inghilterra, Edoardo il Confessore, costru\u00ec un palazzo reale a Thorney Island poco a occidente della citt\u00e0 di Londra all'incirca nella stessa epoca in cui fu costruita l'Abbazia di Westminster (fra il 1045 e il 1050). Thorney Island e l'area circostante diventarono presto conosciute come \"Westminster\" (una contrazione delle parole \"West Monastery\", monastero occidentale). Dopo la conquista normanna (1066), re Guglielmo I si stabili nella Torre di Londra, ma in seguito si trasfer\u00ec a Westminster. Tuttavia, n\u00e9 i palazzi usati dai Sassoni n\u00e9 quelli usati da Guglielmo I sopravvissero. Le parti pi\u00f9 antiche del Palazzo odierno (Westminster Hall e la Great Hall) risalgono al regno del successore di Guglielmo I, Guglielmo II.\nIl palazzo di Westminster fu la residenza principale del monarca nel tardo periodo medievale. Con l'evoluzione delle forme di governo in Inghilterra, molte istituzioni pubbliche hanno avuto luogo a Westminster. Per esempio, il predecessore del Parlamento, la \"Curia Regis\", si riuniva a Westminster Hall (sebbene seguisse il Re quando questi si trasferiva in altri palazzi). Il \"Model Parliament\", primo Parlamento ufficiale d'Inghilterra, si riun\u00ec nel palazzo nel 1295. Da allora, quasi tutti i Parlamenti si sono riuniti a Westminster (ad eccezioni di alcuni che per vari motivi si sono riuniti in altri luoghi).\nWestminster rimase cos\u00ec la residenza principale del monarca a Londra, finch\u00e9 un incendio non la distrusse nel 1529. Nell'anno successivo, Enrico VIII acquis\u00ec il Palazzo di York dal cardinale Thomas Wolsey, un potente ministro che aveva perso i favori del re. Rinominandolo palazzo di Whitehall, Enrico VIII lo us\u00f2 come sua principale residenza. Sebbene Westminster rimanesse ufficialmente il palazzo reale, era usato dalle due Camere del Parlamento e come tribunale.\nData la destinazione originaria di residenza reale, il palazzo non includeva alcuna stanza apposita destinata alle due Camere. Le cerimonie di stato importanti, come la cerimonia di apertura del Parlamento, si tenevano nella \"Painted Chamber\" (\"stanza dipinta\"). La Camera dei lord si riuniva abitualmente nella \"White Chamber\" (\"stanza bianca\"). La Camera dei comuni non disponeva invece di una stanza tutta per s\u00e9; i dibattiti a volte erano tenuti nella \"Chapter House\" dell'Abbazia di Westminster. I Comuni acquisirono in seguito una dimora permanente nel palazzo, la cappella di Santo Stefano, in precedenza una cappella reale, ma solo durante il regno del successore di Enrico VIII, Edoardo VI. Il \"Chantries Act\" del 1547 (all'interno della Riforma Protestante) dissolse l'ordine religioso dei canonici di Santo Stefano (oltre a altre istituzioni) cosicch\u00e9 la cappella venne lasciata a libera disposizione dei Comuni. Vennero effettuate delle modifiche alla cappella per renderla pi\u00f9 adatta al nuovo uso.\nIl 16 ottobre 1834, la maggior parte del palazzo viene distrutta in un incendio; solo la Westminster Hall, la Jewel Tower, la cripta della cappella di Santo Stefano e il chiostro sopravvissero al rogo. Una Commissione Reale fu istituita allo scopo di studiare la ricostruzione del palazzo. La Commissione decise che il palazzo avrebbe dovuto essere stato ricostruito nello stesso luogo, e che lo stile architettonico avrebbe dovuto essere uno fra gotico e classico. Immediatamente si apr\u00ec un dibattito pubblico molto acceso. Coloro che preferivano lo stile classico sostenevano che lo stile gotico sarebbe stato troppo \u201ccrudo\u201d, e quindi inappropriato per il Parlamento. Al contrario, altri (incluso Augustus Welby Northmore Pugin) affermavano che l'autentico stile architettonico cristiano era quello gotico, collegando invece il classicismo agli antichi Greci o agli antichi Romani. Oltretutto, molti sostenevano che l'architettura gotica fosse lo stile \u201cnazionale\u201d britannico, associando il classicismo alla Francia.\nNel 1836, dopo aver studiato 97 proposte rivali, la Commissione scelse il progetto di Charles Barry per un palazzo in stile gotico. La prima pietra fu posata nel 1840; la Camera dei lord fu completata nel 1847 e quella dei Comuni nel 1852 (Barry ricever\u00e0 per questo il titolo di cavaliere). Sebbene la gran parte dei lavori fosse stata eseguita entro il 1860, la costruzione non giunse al termine che una decina di anni dopo.\nIl palazzo di Westminster continu\u00f2 a funzionare normalmente fino al 1941, quando la Camera dei comuni fu distrutta dalle bombe tedesche nel corso della seconda guerra mondiale. Giles Gilbert Scott fu scelto come architetto e scelse di preservare le caratteristiche essenziali del progetto di Sir Charles Barry. I lavori della Camera dei comuni furono terminati nel 1950.\nA causa di alcuni danni che il Palazzo ha avuto nel corso degli anni, si sta pensando, a partire dal 2015, di chiuderlo per dei lavori di restauro, che potranno estendersi per la durata di cinque anni ed un costo totale intorno ai tre miliardi di sterline.\nInterni.\nIl palazzo di Westminster include approssimativamente 1100 stanze, 100 scalinate e 4,8\u00a0km di corridoi. Il palazzo ha quattro piani. Il piano terra include uffici, sale da pranzo e bar. Il primo piano ospita le stanze principali del palazzo fra cui le camere, le \"lobbies\" e le biblioteche. La \"Robing Room\", la \"Royal Gallery\", la \"Prince's Chamber\", la Camera dei lord, la \"Peers' Lobby\", la \"Central Lobby\", la \"Members' Lobby\" e la Camera dei comuni sono allineate lungo una linea che va da sud a nord, in quest'ordine. Westminster Hall \u00e8 invece collocata su un lato, alla stessa estremit\u00e0 del Palazzo in cui sono collocati i Comuni. Gli ultimi due piani sono invece occupati da stanze per commissioni e uffici.\nIn origine, il Palazzo era controllato dal Lord Great Chamberlain. Nel 1965, tuttavia, fu deciso che ogni Camera avrebbe dovuto controllare le stanze assegnate ad essa. Lo \"Speaker\" e il Lord Chancellor esercitano il controllo per conto delle rispettive camere. Al Lord Great Chamberlain rimane la custodia di alcune stanze cerimoniali.\nLa Camera dei lord.\nLa Camera dei lord \u00e8 collocata sul lato sud del Palazzo di Westminster. La stanza misura 13.7 metri per 24.4. I banchi della Camera, cos\u00ec come altri mobili nel \u201clato Lord\u201d del palazzo, sono di colore rosso. La parte superiore della Camera \u00e8 decorata da finestre in vetro colorato e da sei affreschi allegorici rappresentanti la religione, la cavalleria e la legge. Sempre nella parte superiore, in corrispondenza della galleria per il pubblico, \u00e8 presente una piccola tenda, alta poco meno di trenta centimetri. Fu innalzata negli anni '20 per nascondere le gambe delle spettatrici dal ginocchio in gi\u00f9; la moda stava diventando sempre pi\u00f9 provocatoria, si diceva al tempo, e la vista delle gambe nude era considerata inadatta ai Lord.\nAd un'estremit\u00e0 della Camera si trovano il Trono e il Baldacchino ornato d'oro; sebbene il Sovrano possa occupare il Trono teoricamente durante qualsiasi seduta, questo accade in realt\u00e0 soltanto durante la cerimonia di apertura del Parlamento. Altri membri della Famiglia Reale presenti alla cerimonia usano sedie ufficiali accanto al Trono. Di fronte al trono si trova il Woolsack (\"sacco della lana\"), un cuscino rosso senza schienale n\u00e9 braccioli, l\u00ec collocato a rappresentare l'importanza storica del commercio della lana, di cui \u00e8 imbottito. Il Woolsack viene usato dall'ufficiale che presiede la seduta (Lord Chancellor o un deputato). Il \u201cmace\u201d (\"bastone\") della Camera, rappresentante l'autorit\u00e0 reale, \u00e8 collocato sul retro del Woolsack. Di fronte al Woolsack c'\u00e8 il Judges' Woolsack (un cuscino rosso pi\u00f9 grande del precedente, occupato da alcuni Lord durante la cerimonia di apertura del Parlamento) e il Tavolo della Camera (a cui siedono i funzionari).\nI membri della Camera occupano i banchi rossi posti su tre lati della stessa. I banchi alla destra di Lord Chancellor formano lo Spiritual Side (\"lato spirituale\"), quelli alla sua sinistra il Temporal Side (\"lato temporale\"). La divisione dei seggi fra i Lord \u00e8 la seguente: tutti i \u201cLord spirituali\u201d (vescovi e arcivescovi della Chiesa d'Inghilterra) siedono nello Spiritual Side; i \u201cLord Temporali\u201d (nobili) siedono invece in parti diverse a seconda del partito politico a cui sono affiliati: coloro che sono affiliati alla maggioranza siedono nello Spiritual Side, mentre i componenti dell'opposizione siedono nel Temporal Side. Alcuni pari, che non si collocano in nessuno dei due schieramenti, vanno ad occupare dei seggi situati alla parte opposta della Camera rispetto al Woolsack, cio\u00e8 fra i due \"sides\": questi pari sono anche conosciuti come \"cross-benchers\".\nLa Camera dei lord \u00e8 la sede di importanti cerimonie ufficiali, fra cui la gi\u00e0 citata cerimonia di apertura del Parlamento, all'inizio di ogni sessione parlamentare annuale. Il Sovrano, seduto sul Trono, pronuncia un discorso, descrivendo a grandi linee l'agenda legislativa del Governo per la sessione parlamentare a venire. I rappresentanti dei Comuni non entrano nella Camera; assistono invece ai lavori dal Bar all'entrata della stessa. Una cerimonia simile \u00e8 tenuta alla fine della sessione parlamentare; a tale cerimonia, comunque, il Sovrano non partecipa, facendosi invece sostituire da alcuni Lord (\"Lords Commissioners\").\nLa Camera dei comuni.\nLa Camera dei comuni \u00e8 collocata all'estremit\u00e0 nord del Palazzo di Westminster. La stanza misura 14 metri per 21 ed \u00e8 molto pi\u00f9 austera della Camera dei lord. I banchi come molti altri mobili del lato del Palazzo occupato dai Comuni, sono di colore verde. Altri Parlamenti delle nazioni del Commonwealth hanno ricalcato questo schema per cui la Camera bassa del parlamento \u00e8 associata al verde e la Camera alta al rosso.\nAd un'estremit\u00e0 della Camera si trova la Speaker's Chair, un dono dal Parlamento australiano. Di fronte alla Speaker's Chair si trova il Tavolo della Camera, a cui siedono i funzionari e su cui \u00e8 posto il bastone cerimoniale dei Comuni. I banchi verdi sono occupati dai deputati secondo una suddivisione simile a quella usata nella Camera dei lord: i membri della maggioranza siedono alla destra dello Speaker, l'opposizione alla sua sinistra; non ci sono \"cross-benches\". La Camera \u00e8 relativamente piccola e c'\u00e8 spazio solo per 427 dei 646 Membri del Parlamento. Durante le interrogazioni al primo ministro e nei dibattiti maggiori i Membri del Parlamento restano in piedi ad un'estremit\u00e0 dell'aula.\nPer tradizione, il Sovrano britannico non entra nella Camera dei comuni. L'ultimo monarca ad entrare nella stanza fu re Carlo I, nel 1642, tentando di arrestare cinque Membri del Parlamento accusati di alto tradimento. Quando chiese allo Speaker, William Lenthall, se avesse alcuna conoscenza del luogo in cui questi si trovassero, Lenthall rispose: \nLe due linee rosse sul pavimento della Camera sono lunghe, per tradizione, due lunghezze di spada e distanti fra loro circa trenta centimetri; per tradizione, non possono essere attraversate dai Membri del Parlamento.\nWestminster Hall.\nWestminster Hall, la parte pi\u00f9 antica del palazzo di Westiminster attualmente esistente, fu eretta nel 1097. In origine il tetto era sorretto da pilastri, ma durante il regno di Riccardo II, fu sostituito da un tetto con travi a coppia d'archi, disegnato da Henry Yevele e Hugh Herland. Westminster Hall \u00e8 uno dei pi\u00f9 grandi saloni d'Europa con un soffitto non supportato da pilastri; le sue misure sono di 21 metri per 73.\nNella storia, Westminster Hall ha avuto numerose funzioni. In primo luogo \u00e8 stata usata a scopi giudiziari; ha ospitato tre delle pi\u00f9 importanti corti del regno: la \"Court of King's Bench\", la \"Court of Common Pleas\" e la \"Chancery Court\", poi unite nel 1873 a formare l'Alta Corte di Giustizia, che continu\u00f2 a riunirsi a Westminster Hall fino al suo spostamento, nel 1882, alla Corte Reale di Giustizia. Oltre alle corti regolari, Westminster Hall ha anche ospitato importanti processi di stato, inclusi processi per \"impeachment\" e il processo a re Carlo I alla fine della Guerra civile inglese.\nWestminster Hall ha anche avuto funzione cerimoniale. Dal dodicesimo al diciannovesimo secolo i banchetti di incoronazione in onore dei nuovi monarchi furono tenuti qui. L'ultimo banchetto di incoronazione tenuto nella sala fu quello di re Giorgio IV nel 1821; il suo successore, Guglielmo IV, abbandon\u00f2 l'idea perch\u00e9 considerata troppo costosa. Il salone \u00e8 stato anche usato come camera ardente nel corso dei funerali di stato. Un tale onore \u00e8 solitamente riservato ai Sovrani e ai/alle loro consorti; gli unici non reali ad approfittarne nel ventesimo secolo sono stati Frederick Sleigh Roberts, primo conte di Roberts, nel 1914 e Sir Winston Churchill nel 1965. La camera ardente pi\u00f9 recente \u00e8 stata quella, nel 2002, della Regina Madre.\nA Westminster Hall si tengono inoltre i discorsi cerimoniali alla Corona da parte delle due Camere in occasioni particolarmente importanti: il venticinquesimo e il cinquantesimo anniversario del regno della regina Elisabetta II, rispettivamente nel 1977 e nel 2002; il trecentesimo anniversario della Gloriosa Rivoluzione nel 1988; il cinquantesimo anniversario della fine della seconda guerra mondiale nel 1995.\nCon le riforme del 1999, la Camera dei comuni usa una stanza accanto a Westminster Hall come camera addizionale per i dibattimenti. La stanza ha la forma di un ferro di cavallo allungato; si pone cos\u00ec in contrasto con la Camera principale, dove i seggi delle due coalizioni sono opposti gli uni agli altri. Questo schema \u00e8 volto a riflettere la natura bipartisan dei dibattiti tenuti a Westminster Hall. Nel corso di tali dibattiti, tenuti tre volte a settimana, non sono inoltre tipicamente discussi temi particolarmente importanti o controversi.\nAltre stanze.\nIl primo piano del palazzo ospita anche altre stanze importanti. All'estremit\u00e0 meridionale del Palazzo si trova la \"Robing Room\", la stanza in cui il Sovrano si prepara per la cerimonia di apertura del Parlamento indossando abiti ufficiali e la Corona Imperiale. I dipinti di William Dyce nella \"Robing Room\" raffigurano scene dalla leggenda di Re Art\u00f9. Subito a lato si trova la \"Royal Gallery\", a volte usata da dignitari stranieri che vogliono parlare ad entrambe le Camere. Le pareti sono impreziosite da due enormi dipinti di Daniel Maclise: \"La morte di Nelson\" (raffigurante il decesso di lord Nelson alla battaglia di Trafalgar) e \"L'incontro di Wellington e Bl\u00fccher\" (raffigurante l'incontro tra il duca di Wellington e Gebhard Leberecht von Bl\u00fccher alla battaglia di Waterloo).\nImmediatamente a sud della Camera dei lord si trova la Camera del Principe, una piccola anticamera usata dai Pari. La stanza contiene dipinti raffiguranti i membri della dinastia Tudor. Immediatamente a nord della Camera dei lord si trova la \"Peers' Lobby\", spesso usata dai Lord per discutere in modo informale degli argomenti delle sedute.\nIl fulcro del palazzo \u00e8 l'ottagonale \"Central Lobby\", a lato della \"Peers' Lobby\" e appena sotto la Central Tower, arricchita da statue raffiguranti uomini di stato e da mosaici che rappresentano i santi patroni delle nazioni costituenti il Regno Unito: san Giorgio per l'Inghilterra, sant'Andrea per la Scozia, san David per il Galles e san Patrizio per l'Irlanda del Nord. Sempre nella \"Central Lobby\" gli elettori possono incontrare i rispettivi membri del Parlamento. Oltre la stanza, a lato della Camera dei comuni, si trova la \"Members' Lobby\", in cui si tengono discussioni o negoziazioni dei membri del Parlamento. Vi si trovano inoltre anche statue di molti dei passati primi ministri, inclusi David Lloyd George, sir Winston Churchill e Clement Attlee.\nIl palazzo include anche gli appartamenti di stato per i presidenti delle due Camere. L'appartamento dello Speaker si trova all'estremit\u00e0 nord del palazzo, quello di Lord Chancellor all'estremit\u00e0 sud. Ogni giorno, Speaker e Lord Chancellor prendono parte ai cortei formali dai loro appartamenti alla rispettiva Camera.\nSicurezza.\nLe figure ufficiali preposte alla sicurezza delle due Camere sono il Gentleman Usher of the Black Rod e il Serjeant-at-Arms: il primo per i Lord, il secondo per i Comuni. Il ruolo delle due figure \u00e8 tuttavia solo cerimoniale: la sicurezza del palazzo \u00e8 affidata alla Divisione del Palazzo di Westminster della Polizia Metropolitana, la forza di polizia per l'area della \"Grande Londra\u201d.\nIl tentativo pi\u00f9 famoso di forzare la sicurezza del palazzo \u00e8 senz'altro quello della Congiura delle polveri del 1605: un tentativo, da parte degli estremisti cattolici, di causare un'esplosione nel palazzo durante la cerimonia di apertura del Parlamento, in modo da uccidere il re protestante Giacomo I, la sua famiglia e gran parte dell'aristocrazia. La congiura, comunque, fu scoperta quando un nobile cattolico, William Parker, ricevette una lettera anonima che lo avvisava di non andare alla cerimonia. Le autorit\u00e0 condussero un'indagine all'interno del palazzo, nel corso della quale si trov\u00f2 la polvere da sparo, oltre a uno degli attentatori, Guy Fawkes. I cospiratori furono quindi accusati di alto tradimento a Westminster Hall, e quindi impiccati e squartati. Da allora, per tradizione, la Guardia del Corpo Reale conduce un controllo nelle cantine del palazzo prima di ogni cerimonia di apertura del Parlamento.\nIl palazzo di Westminster originario fu anche teatro, nel 1812, di quello che, finora, \u00e8 stato l'unico omicidio ai danni di un primo ministro britannico: qui, infatti, Spencer Perceval venne colpito e ucciso da John Bellingham mentre si stava recando ad un'udienza parlamentare.\nIl 17 giugno 1974 una bomba da 9 chilogrammi posizionata dalla Provisional IRA, esplose a Westminster Hall. Nel 1979, Airey Neave, un importante uomo politico conservatore, fu ucciso da un'auto bomba mentre stava uscendo dal nuovo parcheggio del palazzo. L'attentato venne rivendicato sia dall'Irish National Liberation Army, sia dalla Provisional IRA; gli inquirenti ritennero che la responsabilit\u00e0 fosse da attribuire ai primi.\nCon l'aumento delle possibilit\u00e0 che un automezzo carico di esplosivi fosse condotto all'interno del palazzo (nonostante la cessazione, nel frattempo, dell'attivit\u00e0 terroristica nordirlandese), una serie di barriere fu posizionata sulla via d'accesso nel 2003.\nIl palazzo \u00e8 anche stato il sito di numerose azioni di protesta. Nel 1970, per esempio, vennero lanciati dei gas lacrimogeni all'interno della Camera dei comuni come segno di protesta contro le condizioni di vita in Irlanda del Nord; per la stessa causa, nel 1978, fu lanciato del letame ad opera di alcuni manifestanti, tra cui la figlia di Dom Mintoff, \"leader\" del partito laburista maltese all'epoca dei fatti. All'inizio del 2004, per il timore di attacchi del genere e la possibilit\u00e0 di attentati chimici o biologici, venne costruita una protezione in vetro lungo la \"Strangers' Gallery\".\nLa nuova barriera non proteggeva per\u00f2 le tre righe frontali dell'assemblea, zona detta \"Distinguished Strangers' Gallery\", e proprio nel maggio di quell'anno alcuni manifestanti dell'associazione Fathers 4 Justice attaccarono il primo ministro inglese Tony Blair mentre si trovava in quella zona. In settembre, cinque manifestanti contro la messa al bando della caccia alla volpe interruppero i lavori della Camera dei comuni entrando nella sala. Nonostante tutto ci\u00f2, i membri del pubblico continuano ad avere libero accesso alle gallerie.\nDal 1\u00ba agosto 2005, in seguito ad una delibera parlamentare, non \u00e8 pi\u00f9 possibile tenere manifestazioni di protesta nel raggio di un chilometro dal palazzo, a meno di non avere un'autorizzazione della Polizia Metropolitana.\nCultura e turismo.\nL'esterno del palazzo di Westminster \u2014 la torre dell'orologio in modo particolare \u2014 \u00e8 una delle attrazioni turistiche pi\u00f9 visitate di Londra. L'UNESCO classifica il palazzo come patrimonio dell'umanit\u00e0. \u00c8 possibile visitare il palazzo in vari modi:\nIl canale della BBC \"BBC Parliament\" trasmette in diretta tutte le sessioni parlamentari."}
{"id": "313242", "revid": "439868", "url": "https://it.wikipedia.org/wiki?curid=313242", "title": "I suppositi", "text": "I Suppositi, anche Suppositi (\"Scambiati\"), \u00e8 una commedia di Ludovico Ariosto scritta attorno al 1509.\nOriginariamente fu in prosa e poi venne riscritta in versi tra il 1528 e il 1531 seguendo il modello della commedia latina di Publio Terenzio Afro.\nOrigine del nome.\nIl termine latino suppositio esprime un significato che pu\u00f2 mutare a seconda del contesto. Nello specifico pu\u00f2 riferirsi anche allo scambio di persona, come sembra essere il caso della commedia di Ariosto.\nDescrizione.\nI suppositi sono i bambini nati e subito abbandonati dai genitori, i \"trovatelli\". Interessante \u00e8 il dar vita a personaggi che fanno parte della realt\u00e0 quotidiana della Ferrara coeva (senza escludere gerghi, allusioni pesanti e oscene) con impiego di fonti volgari derivanti dalla tradizione novellistica e da Boccaccio, in modo tale da accentuarne la modernit\u00e0.\nTrama.\nLa trama si fonda su una serie di scambi di persona e sugli equivoci che ne nascono. Una novit\u00e0 di grande rilievo \u00e8 costituita dal fatto che la scena \u00e8 in Ferrara, e vi \u00e8 una fitta rete di riferimenti a realt\u00e0 e luoghi cittadini ben noti agli spettatori, che potevano cos\u00ec vedere riflesso sul palcoscenico, con curiosit\u00e0 e divertimento, il mondo a loro familiare.\nErostrato \u00e8 un giovane studente di Ferrara, innamorato pazzo di Polinesta, figlia di un noto imprenditore e commerciante. Dato che egli non avrebbe mai potuto arrivare a conquistare la ragazza per l'opposizione certa del padre, Erostrato escogita un brillante scambio di persona. Convocato il servitore Dulippo egli propone di spacciarsi per il padrone per un breve periodo di tempo, mentre egli avrebbe indossato i panni di un volgare straccione per intrufolarsi nella casa di Polinesta per farsi assumere come cameriere. Il trucco per un po' di tempo funziona, ma poi le bugie verranno a galla e gli interlocutori dei due personaggi protagonisti inizieranno a capire l'imbroglio dato che Dulippo, il quale dovrebbe apparire elegante e raffinato, \u00e8 un cafone, mentre l'altro fatica a comportarsi come un servitore. Inoltre Polimesta scopre un giorno Erostrato e Dulippo che conversano di nascosto riguardo alla loro prossima mossa, e cos\u00ec il brillante piano di Erostrato di ingannare la sua amata va all'aria.\nAnalogie con le commedie di Terenzio.\nDue sono le commedie di Publio Terenzio Afro con le quali \"Suppositi\" possiede molte analogie. Il tema principale questa volta \u00e8 lo scambio di persona e gli equivoci che ne scaturiscono per l'impossibilit\u00e0 di imitare perfettamente l'uno i costumi dell'altro. Nell\"'Eunuchus\" la protagonista \u00e8 Fedria che possiede un fratello di nome Cherea il quale, essendo innamorato di una cortigiana della sorella, si traveste da eunuco per incontrarla. Il soldato Trasone, anche lui innamorato della schiava Panfila, si scontrer\u00e0 con il povero Cherea che si ritrover\u00e0 imprigionato in una serie di equivoci e pasticci, finendo per essere smascherato dalla sorella. Infatti gli eunuchi erano fanciulli castrati che servivano per compiere le faccende domestiche, assistere i signori e le signore e anche soddisfare sessualmente l'uno e l'altra. Nella commedia \"Il punitore di se stesso\" Cremete, il protagonista, \u00e8 un giovane che ha combattuto da molti anni in Asia, facendo soffrire il padre che se ne lamenta con un vicino per non aver dato troppo amore al suo pupillo quando era piccolo per pensare troppo ai suoi doveri. Il ragazzo ora scopre che la serva Antifilia lo ama ma, su consiglia di un servo, decide di fingersi innamorato della cortigiana Bacchilide, generando cos\u00ec una miriade di vicissitudini divertenti."}
{"id": "313245", "revid": "599013", "url": "https://it.wikipedia.org/wiki?curid=313245", "title": "Marco Cassetti", "text": "Caratteristiche tecniche.\nCalciatore dotato di grande resistenza fisica e duttilit\u00e0 tattica, destro di piede e abile negli inserimenti dalle retrovie, durante la sua carriera ha giocato come terzino, ala o all'occorrenza centrocampista, inoltre durante le sue ultime stagioni da professionista ha giocato prevalentemente da difensore centrale.\nCarriera.\nClub.\nEsordi.\nCresciuto nel settore giovanile del Lumezzane, nel 1996 passa in prestito per due anni al Montichiari, per poi tornare a giocare con il Lumezzane nel 1998. Nell'estate del 2000 si trasferisce al Verona, con cui esordisce in Serie A il 30 settembre dello stesso anno nella partita (-Verona (1-1). Con gli scaligeri gioca due stagioni da rincalzo in Serie A e una stagione (2002-2003) da titolare in Serie B.\nLecce.\nNell'agosto 2003 si trasferisce al , neopromosso in Serie A, con cui gioca da titolare nella stagione 2003-2004, chiusa con la salvezza dei giallorossi, totalizzando 30 presenze e 5 gol (il primo gol in massima serie risale alla seconda giornata di campionato, nella vittoria casalinga per 3-1 contro l'). Nella stagione 2004-2005, terminata dai salentini all'undicesimo posto, si afferma come uno dei migliori esterni destri del campionato italiano, grazie all'allenatore Zden\u011bk Zeman che lo trasforma da centrocampista a difensore, nonostante alcune prime perplessit\u00e0 iniziali del giocatore. In campionato segna 4 gol in 36 presenze e le sue prestazioni individuali gli valgono la prima convocazione in nazionale italiana: \u00e8 il primo calciatore del Lecce a riceverla. Nella stagione 2005-2006 gioca un altro campionato da titolare con il Lecce, che retrocede in Serie B con tre giornate di anticipo rispetto alla fine del campionato.\nRoma.\nNell'estate del 2006 viene ingaggiato dalla Roma, con la quale sottoscrive un contratto fino al giugno 2009. Con la societ\u00e0 capitolina vince la Coppa Italia (2006-2007) e la Supercoppa italiana (2007). Segna il suo primo gol in Serie A con la maglia della Roma contro l'Inter (vittoria della Roma per 3-1 a San Siro) e sigla la prima rete in UEFA Champions League sul campo dello . Il 6 dicembre 2009, al 77' minuto e con la maglia numero 77, realizza il gol che decide per 1-0 il derby della capitale contro la . L'11 aprile 2010 segna, di testa, nella gara contro l'Atalanta, la sua seconda rete in campionato. Il 3 giugno 2010 prolunga per un'altra stagione il proprio contratto con la . Durante l'ultimo anno della gestione Sensi, Cassetti prolunga nuovamente di un altro anno il suo contratto fino al 30 giugno 2012 per un compenso lordo di 1,8 milioni di euro pi\u00f9 bonus per la stagione sportiva 2011-2012. Alla fine della stagione si ritrova svincolato.\nWatford.\nIl 23 agosto 2012 viene ufficializzato il suo ingaggio da parte dell'Udinese e la sua immediata cessione al Watford, con la formula del prestito annuale. Con gli inglesi, allenati da Gianfranco Zola, gioca l'intera stagione da titolare in seconda serie, ottenendo il terzo posto e il traguardo dei play-off. Il 19 luglio 2013 viene ufficialmente acquistato dal Watford. Con la squadra inglese realizza il suo primo ed unico gol in campionato il 25 marzo 2014, nella gara casalinga pareggiata per 3-3 contro il Blackburn Rovers.\nComo.\nIl 20 gennaio 2015 raggiunge un accordo con il , squadra di Lega Pro.\nIl 31 maggio realizza in trasferta, nella semifinale di ritorno dei play-off contro il Matera, uno dei rigori che consentono l'accesso in finale alla sua squadra, che al termine della stagione ottiene la promozione in Serie B.\nTrova la prima rete in campionato con la maglia \"Lariana\" segnando di testa il 24 ottobre dello stesso anno, nel pareggio interno per 1-1 contro il . Si ritira dall'attivit\u00e0 agonistica all'et\u00e0 di 39 anni, al termine della stagione 2015-2016.\nNazionale.\nCassetti \u00e8 stato il primo calciatore del Lecce a vestire la maglia della nazionale italiana, con cui ha debuttato il 30 marzo 2005, nell'amichevole Italia- (0-0) disputata a Padova, dove \u00e8 subentrato al quarantaseiesimo del secondo tempo al posto di Marco Materazzi. L'11 giugno 2005, nell'amichevole vinta per 2-1 contro l' a New York, ha realizzato il suo primo e unico gol in nazionale. \u00c8 tornato a vestire la maglia della nazionale dopo quasi tre anni di assenza, il 6 febbraio 2008, in occasione della partita amichevole Italia- (3-1) giocata a Zurigo. In azzurro conta 5 presenze e una rete.\nDopo il ritiro.\nNel corso dell'autunno 2017 inizia a seguire il corso speciale per allenatori UEFA, che abilita all'allenamento di tutte le formazioni giovanili, alle prime squadre fino alla Serie C, e alla posizione di allenatore in seconda in Serie B e Serie A. Il 15 dicembre consegue la licenza.\nDa marzo 2018 \u00e8 uno degli speaker radiofonici di \"Tele Radio Stereo\".\nNel settembre 2020 ottiene l'abilitazione per Allenatore Professionista di Prima Categoria - Uefa Pro.\nStatistiche.\nPresenze e reti nei club.\n\"Statistiche aggiornate al 20 maggio 2016.\"\nCronologia presenze e reti in nazionale.\n "}
{"id": "313248", "revid": "1318658", "url": "https://it.wikipedia.org/wiki?curid=313248", "title": "Eteri corona", "text": "Gli eteri corona sono una famiglia di polieteri ciclici derivati dal glicole etilenico, in cui l'unit\u00e0 strutturale fondamentale, la cui ripetizione caratterizza questi composti, \u00e8 formata dal gruppo -OCH2CH2-. Derivano il nome dal fatto che le loro configurazioni pi\u00f9 stabili assumono la forma di una corona.\nUn'importante caratteristica strutturale degli eteri corona \u00e8 che il diametro della cavit\u00e0 creata dagli atomi di ossigeno che si ripetono nel ciclo \u00e8 paragonabile al diametro degli ioni di metalli alcalini. La cavit\u00e0 di un etere corona \u00e8 una regione polare e le coppie di elettroni non condivisi degli ossigeni che formano la cavit\u00e0 solvatano efficacemente gli ioni dei metalli alcalini. Da ci\u00f2 deriva il loro uso in chimica organica che permette di ottenere soluzioni non acquose di composti che altrimenti sarebbero insolubili in solventi organici apolari o poco polari. In particolare, la dimensione degli ioni metallici chelabili \u00e8 funzione della dimensione dell'etere ciclico: cos\u00ec, ad esempio, 18-corona-6 \u00e8 in grado di chelare K+, 15-corona-5 chela Na+ mentre il pi\u00f9 piccolo 12-corona-4 riesce a chelare solamente il piccolo ione Li+.\nLa superficie esterna dell'etere corona \u00e8 apolare e con caratteristiche di idrocarburo. In conseguenza di ci\u00f2, gli eteri corona e i loro complessi con gli ioni dei metalli alcalini si sciolgono facilmente in solventi organici non polari.\nUn grosso contributo alla conoscenza della chimica degli eteri corona \u00e8 stato dato dal chimico organico Charles J. Pedersen che nel 1967 not\u00f2 che un sottoprodotto dalla reazione di condensazione di molecole di catecolo era in grado di solubilizzare i sali di potassio. I suoi studi approfonditi in questo campo gli permisero di vincere il premio Nobel per la chimica nel 1987.\nNomenclatura.\nLa nomenclatura IUPAC ufficiale prevede l'indicazione nel primo numero nel nome dell'etere del numero di atomi dell'anello (in genere indicato in parentesi quadre). Nel secondo numero il numero di atomi di ossigeno (o di altri donatori). Eventuali sostituenti vengono indicati con un prefisso; es. benzo-, dicicloesano-, ecc. Tra i due numeri \u00e8 interposto il termine corona.\nAd esempio il dibenzo[18]corona-6 indica un etere corona sostituito da due gruppi benzo e avente un anello macrociclico di 18 membri, di cui 6 sono atomi di ossigeno donatori.\nUn sistema di nomenclatura pi\u00f9 generalizzato per questi leganti organici neutri \u00e8 stato sviluppato da V\u00f6gtle e Weber nel 1979, ma modificato successivamente da Cram nel 1986; in questo sistema qualunque macrociclico, \u00e8 chiamato corando. Le molecole lineari aperte sono indicate come podandi; sistemi biciclici o oligociclici sono chiamati criptandi; sistemi rigidi basati su frammenti di \"p\"-metilanisolo, sono chiamati sferandi. Tuttavia in generale, per gli eteri corona con donatori all'ossigeno viene mantenuta la vecchia nomenclatura.\nAffinit\u00e0 per i cationi.\nGli eteri corona presentano in genere alta affinit\u00e0 per cationi metallici come lo ione potassio.\nStudi su questo tipo di strutture sono fatti in chimica ospite/ospitante.\nMolecole quali il 18-corona-6 pu\u00f2 anche accettare ammine protonate e formare complessi molto stabili in soluzione e in fase gassosa. Ad esempio l'ammino acido lisina, contenente una ammina primaria nella catena laterale, quando protonata \u00e8 capace di legare la cavit\u00e0 del 18-corona-6 tramite legami a idrogeno tra i tre atomi di idrogeno dell'ammina protonata e i tre atomi di ossigeno dell'ospitante.\nAza-corone.\nAlcuni o tutti gli atomi di ossigeno di un etere corona possono essere rimpiazzati da atomi di azoto dando luogo a aza-corone; nel caso di una parziale sostituzione si possono formare criptandi. Un noto per la tetrazacorna \u00e8 il ciclene nel quale tutti gli atomi di ossigeno sono sostituiti."}
{"id": "313249", "revid": "599013", "url": "https://it.wikipedia.org/wiki?curid=313249", "title": "Sistema Controllo Marcia Treno", "text": "Il Sistema di Controllo della Marcia Treno (in sigla SCMT) \u00e8 un sistema di controllo ferroviario che ha il compito di mantenere sotto vigilanza elettronica il comportamento del personale di macchina (PdM) dei treni in base all'aspetto dei segnali ferroviari, alla velocit\u00e0 massima consentita sul tratto di linea che si percorre, alla velocit\u00e0 massima ammessa per quel treno stesso e ad altri parametri come, ad esempio, il grado di frenatura della linea o la capacit\u00e0.\nNel momento in cui l'agente di condotta porta il treno in una condizione di marcia non sicura, l'SCMT protegge la marcia del treno prima segnalando al PdM la condizione di pericolo e, se non ci sono interventi degli agenti di condotta che eliminino le incongruenze, azionando automaticamente la frenatura di emergenza fino ad arrivare all'arresto del convoglio.\nFunzioni e scopi principali.\nIl Sistema Controllo Marcia Treni garantisce l'incremento degli standard di sicurezza dell'esercizio. Permette inoltre il possibile affidamento dei mezzi di trazione ad agente unico addetto alla condotta, attuando la protezione:\nConsente inoltre ulteriori protezioni e funzioni:\nCaratteristiche e funzionamento.\nBoe standard europee di tipo \"eurobalise\" sono collocate lungo la linea:\nLe boe dialogano e interagiscono con il sistema presente a bordo dei treni, fornendo al computer di bordo del treno una serie di informazioni, come ad esempio l'aspetto del segnale incontrato e la distanza di quello successivo. In questo modo, quando il treno supera un segnale di avviso disposto al giallo (avviso di via impedita del successivo segnale di prima categoria) il computer di bordo \u00e8 in grado di tracciare una curva teorica di frenatura, valutare la velocit\u00e0 massima che il convoglio deve avere in fase di avvicinamento al successivo segnale disposto a via impedita (il sistema valuta automaticamente anche la distanza che sta percorrendo il convoglio) e, se la velocit\u00e0 \u00e8 eccessiva, segnalarlo al personale di condotta. \nNormalmente il controllo della velocit\u00e0 viene effettuato solo fino a quando questa \u00e8 superiore a 30\u00a0km/h,al di sotto della quale si attiva la \u201cvelocit\u00e0 di rilascio\u201d (in alcuni casi tale velocit\u00e0 \u00e8 di 10 Km/h detta \"velocit\u00e0 di rilascio ridotta\" ) in quanto viene considerato che lo spazio di frenatura di un convoglio che viaggia a tale velocit\u00e0 \u00e8 tale da arrestare in pochi metri il convoglio anche in caso di superamento di un segnale a via impedita per malore o errore del personale di condotta. Nel caso in cui, invece, il convoglio stia avanzando su un binario tronco o ingombrato, la velocit\u00e0 viene controllata fino al completo arresto del treno grazie a tre boe che controllano che essa sia inferiore prima a 30, poi a 15 e infine a 5 km/h.\nIl sistema di tipo discontinuo puntiforme, grazie alla sofisticata serie di informazioni che da terra trasmette ai computer di bordo dei rotabili (informazioni relative alle caratteristiche proprie del singolo punto informativo), riesce a creare una \"catena di appuntamenti\" (ogni boa, oltre alle sue informazioni, fornisce anche la posizione e la distanza della successiva boa) e l'elaborazione fatta dal sottosistema di bordo lo fa equiparare nei fatti ad un sistema continuo. Per far s\u00ec che le informazioni trasmesse da terra siano sempre presenti, ogni punto informativo \u00e8 composto da due boe ridondanti. La doppia boa garantisce anche che le informazioni che vengono acquisite dal treno siano effettivamente quelle a lui pertinenti e non quelle relative ad un altro treno, per esempio uno che viaggi sul binario di verso opposto (problema del dialogo incrociato, o cross-talk): se venissero acquisite le informazioni di due boe in ordine inverso, vorrebbe dire che il treno sta dialogando con quelle del binario a fianco, e il sottosistema di bordo escluderebbe le informazioni ricevute.\nSottosistemi.\nIl sistema \u00e8 quindi suddiviso idealmente in un \"SST\" (Sottosistema di Terra) e in un \"SSB\" (Sottosistema di Bordo). Esistono anche un Sottosistema Diagnostico di Terra ed un Sottosistema Diagnostico di Bordo.\nSottosistema di Terra.\nIl Sottosistema di Terra \u00e8 composto, nella sua unit\u00e0 minimale, da una coppia di boe eurobalise di tipo fisso. Le boe sono transponder passivi, non alimentati: trasmettono i propri dati solo al passaggio del treno quando vengono energizzate dal campo elettromagnetico prodotto dall'antenna posta a bordo del treno. Questo tipo di boe comunicano al SSB un solo possibile telegramma preconfigurato, generalmente contenente informazioni su variazioni di velocit\u00e0, di pendenza e altre caratteristiche della linea.\nNei segnali sono invece presenti delle boe di tipo commutato che, grazie alle informazioni fornite ad un encoder (ridondante) posto nei locali tecnici (encoder da cabina) o direttamente sul segnale (encoder da segnale o encoder da palo), generano un telegramma \"proprio\" contenente una serie specifica di informazioni secondo un protocollo prestabilito, in base alle condizioni che l'apparato di sicurezza concede (aspetto dei segnali). Le boe sono poste a terra in linea, e in genere sono fissate su una traversa del binario. L'insieme di due o pi\u00f9 boe installate sulla linea che trasmettono contenuto informativo \u00e8 definito \"Punto Informativo\" e, come gi\u00e0 detto, la duplicazione o ridondanza \u00e8 utilizzata sia per assicurare la disponibilit\u00e0 del sistema SCMT anche in caso di guasti, sia per fornire la direzione del treno e trasmettere il telegramma corretto (in caso di singolo binario). La boa, nella quasi totalit\u00e0 dei casi, \u00e8 una eurobalise a 1023 bit.\nSottosistema di Bordo.\nIl Sottosistema di Bordo \u00e8 composto principalmente da un computer che analizza i dati immessi in fase di partenza e quelli ricevuti dalle boe e genera una curva di frenatura che il macchinista deve rispettare conducendo il convoglio. Se questo non avviene, il sistema avvia la frenatura d'emergenza. Un componente essenziale del Sottosistema di Bordo \u00e8 il Sistema Odometrico, che, sulla base di informazioni provenienti da appositi sensori, stima la velocit\u00e0 e lo spazio percorso dal treno tra due riferimenti certi (PI, Punti Informativi). Nel sistema SCMT i sensori misurano gli angoli descritti da due assili tra loro indipendenti. Gli algoritmi di odometria devono, per quanto possibile, compensare eventuali slittamenti/pattinamenti degli assili sensorizzati dovuti a trazione o frenatura in condizioni di aderenza degradata. Fra i componenti integrati nel SSB figura anche un registratore di eventi, chiamato in gergo \"RCEC\" (Registratore Cronologico Eventi di Condotta), dotato di unit\u00e0 di memorizzazione resistente agli urti violenti tipici di un potenziale incidente ferroviario.\nStoria.\nL'installazione di tale sistema di controllo \u00e8 iniziata nel 2003 e il piano di realizzazione complessivo ha interessato 11.511\u00a0km di rete ferroviaria elettrificata a 3 kV cc. Le industrie principali che fabbricano e che installano sistemi SCMT sono Hitachi Rail STS, Alstom Ferroviaria, Bombardier, GE Transportation Systems, ECM S.p.A., Selta SpA in Ati con SITE SpA, MER MEC S.p.A. e Sigma S.p.A. per la fabbricazione di boe e tool."}
{"id": "313250", "revid": "767487", "url": "https://it.wikipedia.org/wiki?curid=313250", "title": "John Illsley", "text": "Fu David Knopfler a presentarlo al fratello Mark, leader della band. Illsley \u00e8 stato molto apprezzato tanto dalla critica quanto dal pubblico in virt\u00f9 della sua ottima preparazione tecnica.\nDurante l'attivit\u00e0 degli Straits pubblic\u00f2 anche due album da solista con scarso successo: nel primo, intitolato \"Never Told a Soul\" (1984), sono evidenti le influenze della rock band inglese; \"Glass\" del 1988 \u00e8 invece pi\u00f9 originale. In entrambi i lavori compare Mark Knopfler alla chitarra.\nA partire dal 1995 si \u00e8 occupato prevalentemente di pittura (vendendo i propri quadri tramite internet), senza comunque rinunciare a riprendere il basso per qualche \"session\" con amici: nel 2002 Illsley suon\u00f2 con Mark Knopfler in una serie di concerti di beneficenza, mentre nel 2006 prese parte al tour del gruppo folk irlandese dei Cunla. Quest'ultima esperienza frutt\u00f2 l'album \"Live in Les Baux de Provence\" (2007). Fu l'incipit per una nuova carriera musicale: la collaborazione con Greg Pearle port\u00f2 infatti l'anno successivo ad un nuovo album di inediti dal titolo \"Beautiful You\" (in cui Illsley suona anche la chitarra). Si tratta di un preludio di una nuova carriera solista che porter\u00e0 a quattro album successivi, \"Streets of Heaven\" nel 2010, \"Testing the Water\" nel 2014, \"Long Shadows\" nel 2016 e \"Coming up for Air\" nel 2019."}
{"id": "313251", "revid": "1652635", "url": "https://it.wikipedia.org/wiki?curid=313251", "title": "Pettenasco", "text": "Pettenasco (\"Pitnasch\" in piemontese e in lombardo) \u00e8 un comune italiano di abitanti della provincia di Novara adagiato a met\u00e0 della sponda orientale del Lago d'Orta.\nStoria.\nNell'abitato sono state rinvenute tombe di epoca romana.\nSecondo la leggenda della vita di San Giulio, nel IV secolo d.C. vi risiedeva il prefetto Audenzio, che aiut\u00f2 il santo nell'evangelizzazione e fu sepolto accanto a lui nell'Isola di San Giulio. In epoca medievale fece parte della Riviera di San Giulio con propri statuti.\nNell'abitato si trovano i resti di alcune case medievali, con portali in pietra incisi. Un campaniletto romanico \u00e8 quel che rimane dell'antica chiesa dedicata a S. Audenzio ed \u00e8 unito all'attuale parrocchiale di S. Caterina, eretta nel 1778: questa conserva dipinti del XVII secolo ed \u00e8 affiancata da un alto campanile del 1792.\nLa presenza di attivit\u00e0 molitoria \u00e8 attestata fin dal primo documento che cita il paese, risalente al IX secolo. Dalla met\u00e0 del XIX secolo vari mulini furono convertiti in tornerie idrauliche, dove i \"gratagamul\", i tornitori del legno, realizzavano centinaia di oggetti venduti in tutta Italia. Una delle pi\u00f9 antiche tornerie \u00e8 stata convertita in Museo dell'arte della tornitura del legno.\nI vigneti di Luneglio.\nDa un documento di \"de vico Petinasco\" che elenca legati dal 1622 in avanti, si indicano quali allora fossero i beni posseduti dalla Parrocchiale e dalla Confraternita di S. Spirito. \nVi si trovano tra gli altri:\nAncora pi\u00f9 anticamente si trovano tracce di una notevole attivit\u00e0 vitivinicola; infatti negli \"statuti di Petinasci\" del 1433 sono evidenziate alcune prescrizioni, tra le quali quella che condannava i cani all'arresto forzato in casa da agosto ad ottobre per conservare intatta l'uva nelle vigne.\nOggi, per non dimenticare e in onore a un passato ormai perso per sempre (Pettenasco ancora agli inizi del 1900 era un fiorente frutteto, la sua copiosa frutta e verdura oltre ad essere venduta ai mercati dei borghi attorno al lago veniva anche esportata nella vicina Svizzera), grazie alla appena sorta linea ferroviaria per il Sempione, hanno ritrovato vita alcuni vigneti.\nSport.\nNei mesi estivi tra gli anni 1980 e 1990 ebbe sede a Pettenasco il cosiddetto \"mercatino\", una sorta di calciomercato dedicato specificamente alle squadre di calcio dilettantistiche basate tra Piemonte orientale e Lombardia occidentale, organizzato dall'emittente radiofonica locale Teleradiosole e dal giornale Tribuna Sportiva di Novara.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "313252", "revid": "2179670", "url": "https://it.wikipedia.org/wiki?curid=313252", "title": "Tricloroammina", "text": ""}
{"id": "313253", "revid": "64833", "url": "https://it.wikipedia.org/wiki?curid=313253", "title": "Universit\u00e0 di Teramo", "text": ""}
{"id": "313254", "revid": "123649106", "url": "https://it.wikipedia.org/wiki?curid=313254", "title": "Iannis Xenakis", "text": "Per la rilevanza del suo lavoro teorico e compositivo, viene annoverato tra le figure pi\u00f9 rappresentative tra i compositori della seconda parte del Novecento.\nBiografia.\nPrimi anni.\nNato a Br\u0103ila, in Romania, da genitori greci, all'et\u00e0 di 10 anni si trasfer\u00ec con la famiglia in Grecia, dove in seguito inizi\u00f2 gli studi di architettura e ingegneria ad Atene. Interruppe i suoi studi nel 1941, a causa dell'invasione del suo paese da parte dei nazisti.\nPrese parte alla Resistenza durante la Seconda guerra mondiale e nella prima fase della guerra civile greca in qualit\u00e0 di membro della compagnia di studenti \"Lord Byron\" dell'Esercito popolare greco di liberazione (\u0395\u039b\u0391\u03a3 - \"Ellinik\u00f3s La\u00efk\u00f3s Apeleftherotik\u00f3s Strat\u00f3s\"). Nel 1945 fu ferito al volto dall'esplosione di un obice, riportando gravissime lesioni che lo lasciarono semisfigurato causandogli anche la perdita di un occhio.\nNel 1946 pot\u00e9 terminare gli studi ed ottenere il titolo di ingegnere, ma in seguito alle sue attivit\u00e0 politiche durante la guerra fu duramente perseguitato (in seguito verr\u00e0 perfino condannato a morte), ragion per cui decise di emigrare: grazie ad un passaporto falso riusc\u00ec ad arrivare in Francia nel 1947.\nParigi.\nStabilitosi a Parigi, nel 1948 inizi\u00f2 a lavorare per lo studio del famoso architetto Le Corbusier, in qualit\u00e0 di ingegnere. Incominci\u00f2 ben presto a collaborare alla progettazione di varie opere importanti in cui lo studio era impegnato in quel periodo, come le unit\u00e0 abitative di Nantes (1949) e di Briey-en-For\u00eat, il Centro culturale di Bagdad (1957), il convento di La Tourette (1953) ed il famoso Padiglione Philips per la Fiera di Bruxelles (1958), che fu sede della prima esecuzione del \"Po\u00e8me \u00c9lectronique\" di Edgard Var\u00e8se. La struttura del Padiglione in effetti era basata sulle stesse concezioni formali che Xenakis aveva gi\u00e0 utilizzato nel suo brano \"Metastaseis\", da lui composto quattro anni prima. La natura \"duale\" di queste opere (\"Metastaseis\" ed il Padiglione Philips) \u00e8 un esempio della teoria meta-artistica di Xenakis, secondo la quale un'espressione artistica basata su un calcolo matematico pu\u00f2 essere realizzata indifferentemente dal tipo di media utilizzato.\nFu poco dopo l'arrivo a Parigi che Xenakis cominci\u00f2 i suoi studi di composizione, inizialmente sotto la guida di Arthur Honegger e Darius Milhaud, con i quali, tuttavia, ebbe rapporti non facili e si trov\u00f2 ben presto in conflitto riguardo ai loro metodi didattici. A partire dal 1951 fu allievo di Olivier Messiaen, di cui segu\u00ec assiduamente i corsi di analisi presso il Conservatorio Superiore di Parigi. Ebbe cos\u00ec modo di accrescere la propria consapevolezza, assieme alle capacit\u00e0 tecniche compositive, al punto che in breve tempo inizi\u00f2 ad applicare i concetti matematici e architettonici sviluppati nello studio di Le Corbusier con del materiale prettamente musicale, indirizzo questo molto caldeggiato da Messiaen stesso.\nCarriera internazionale.\nNel 1955 il direttore d'orchestra Hans Rosbaud diresse la prima esecuzione del suo brano \"Metastaseis\" al Festival di Donaueschingen; questo brano e quelli immediatamente successivi (\"Phitoprakta\" del 1956 e \"Achorripsis\" del 1957), assieme agli articoli che Xenakis pubblic\u00f2 su \"Gravesaner Bl\u00e4tter\", la rivista di musicologia diretta da Hermann Scherchen, diedero a Xenakis una notoriet\u00e0 internazionale, che finalmente gli permise di dedicarsi esclusivamente e totalmente alla composizione.\nNel 1963 pubblic\u00f2 il volume \"Musiques Formelles\" (in seguito rivisto ed ampliato nel 1971 e nel 1990), una raccolta di suoi saggi sulle sue idee musicali e sulle sue personali tecniche compositive.\nDa pioniere dell'uso del computer nell'ambito della \"composizione algoritmica\", Xenakis fond\u00f2 nel 1966 il \"CEMAMu\" (Centre d'\u00c9tudes de Math\u00e9matique et Automatique Musicales), istituto dedicato allo studio dell'applicazione informatica nella musica, dove successivamente ha concepito e sviluppato il sistema UPIC, che permette la realizzazione sonora diretta della notazione grafica di forme geometriche. Fond\u00f2 inoltre un istituto dagli intenti simili presso l\"'Indiana University\" a Bloomington (Stati Uniti).\nDal 1975 al 1978 fu professore di composizione al \"Gresham College\" di Londra, dove tenne anche numerose conferenze pubbliche.\nColpito dalla malattia di Alzheimer, Iannis Xenakis si spense a Parigi nel 2001.\nLa sua musica.\nIl notevole corpus delle opere di Iannis Xenakis comprende lavori per organici sempre molto differenziati, che vanno dallo strumento solo al gruppo da camera, dal quartetto d'archi alla grande orchestra, dal gruppo di voci sole fino alle composizioni per nastro magnetico. \nNonostante nella musica di Xenakis siano fondamentali i collegamenti con la matematica e l'architettura, l'autore, pur utilizzando delle procedure che avrebbero potuto fare delle sue opere delle produzioni totalmente disumanizzate, riesce a proporre una musica molto spesso decisamente lirica, talora addirittura commovente (si vedano soprattutto le sue ultime opere, per le quali, vista la loro volontaria semplicit\u00e0, la critica le ha messe in relazione alle ultime opere di Franz Liszt).\nAi suoi esperimenti con i nastri magnetici si deve lo sviluppo della tecnica della sintesi granulare.\nMusica e architettura.\nNel 1953 - 1954 Xenakis compone \"Metastaseis\" per orchestra (61 strumenti); \u00e8 storicamente la prima volta che una composizione musicale viene interamente dedotta da regole e processi matematici. Per il compositore, si tratta qui di mettere in pratica una relazione diretta tra musica e architettura, una combinazione certo abbastanza inedita, ma che per l'assistente di Le Corbusier \u00e8 del tutto naturale.\nSuccessivamente Xenakis metter\u00e0 a profitto questa combinazione, utilizzando analoghe regole di costruzione nell'elaborazione dei piani per il Padiglione Philips, per l'Esposizione Universale di Bruxelles nel 1958. All'interno del padiglione, nell'ambito del futuribile spettacolo multimediale allestito da Le Corbusier, grazie ad una serie di altoparlanti verranno diffuse opere di Edgard Var\u00e8se (\"Po\u00e8me \u00e9lectronique\") e di Xenakis stesso (\"Concret PH\"). All'epoca di cui si parla (met\u00e0 degli anni cinquanta), una tale intrusione del pensiero matematico nell'elaborazione formale non pu\u00f2 ancora beneficiare dell'aiuto del computer per elaborare le proprie rappresentazioni.\nMusica stocastica.\nNel 1956 Xenakis pubblica una teoria della musica stocastica, la quale si appoggia tra l'altro sulla Teoria dei giochi di John von Neumann. L'alea diventa in questo contesto molto di pi\u00f9 di un semplice \"caso\"; al contrario di quanto succede con Boulez (\"Terza sonata\" per pianoforte, o in altre coeve opere \"aperte\"), o con John Cage e le sue \"rinunce\", per Xenakis la probabilit\u00e0 \u00e8 interamente calcolata, le regole vengono rese esplicite (vedi \"Achorripsis\" oppure \"ST/10-1\" nel 1961). Il processo globale \u00e8 interamente prevedibile, anche se gli avvenimenti che lo compongono sono aleatori. Con questa filosofia compositiva, Xenakis cerca di avvicinarsi ai fenomeni biologici ed agli avvenimenti naturali del mondo vivente.\nI suoi primi brani elettronici basati su strutture stocastiche appaiono nel 1957 con la composizione \"Diamorphoses\". Per la prima volta, le sue teorie ebbero il beneficio di un sostegno tecnologico grazie ad un computer IBM. Fu inoltre il suo primo brano scritto al GRM (Groupe de recherches musicales), un centro di ricerca e produzione di musica elettroacustica fondato a Parigi da Pierre Schaeffer.\nMusica e spazi.\nCon i vari \"Polytope\" (spettacoli di luci e suoni proposti in diversi luoghi dal 1967 al 1978), e successivamente con il\n\"Diatope\" (realizzato per l'inaugurazione del Centre Pompidou di Parigi) Xenakis ritorna al concetto, a lui molto caro, del matrimonio tra architettura e musica. I \"Polytope\" ed il \"Diatope\" (titoli di evidente origine matematica) sono stati frutto di un tentativo di riunire le differenti dimensioni spaziali particolari proprie all'arte del suono con quelle, pi\u00f9 abituali, delle arti visive, con il fondamentale contributo delle esperienze e gli studi legati alla propriocezione.\nAutomi cellulari.\nXenakis \u00e8 stato anche tra i primi compositori ad impiegare gli automi cellulari; il primo esempio citato in letteratura riguarda \"Horos\", composizione per orchestra del 1986, in cui gli automi cellulari vengono usati per la produzione di progressioni armoniche e combinazioni timbriche. A tal riguardo ha scritto lo stesso Xenakis nell'edizione americana del 1992 di \"Musiques formelles\": "}
{"id": "313259", "revid": "46113773", "url": "https://it.wikipedia.org/wiki?curid=313259", "title": "Stabilit\u00e0 secondo Lyapunov", "text": ""}
{"id": "313292", "revid": "1745361", "url": "https://it.wikipedia.org/wiki?curid=313292", "title": "National Hockey League", "text": "La National Hockey League o NHL \u00e8 un'organizzazione professionistica composta da 32 squadre di hockey su ghiaccio provenienti da Stati Uniti e Canada, dove \u00e8 anche nota, soprattutto in Qu\u00e9bec con il nome francese di Ligue nationale de hockey (LNH). \u00c8 la principale lega di hockey su ghiaccio del mondo e una delle maggiori leghe sportive professionistiche nordamericane. La Stanley Cup, il pi\u00f9 vecchio trofeo per sport professionistici del Nord America, viene assegnata annualmente al campione di lega alla fine di ogni stagione, dopo i playoff.\nLa NHL ospita molti giocatori provenienti da diverse parti del mondo, e attualmente la lega ha giocatori di circa 20 paesi diversi. I canadesi hanno storicamente costituito la maggioranza dei giocatori della NHL, dato che sia lo sport che la lega hanno avuto origine in Canada. Dagli anni '80 la percentuale di giocatori statunitensi ed europei \u00e8 aumentata a causa della continua espansione della NHL negli Stati Uniti, per gli elevati livelli di gioco paragonati ad altre leghe, e per la disponibilit\u00e0 di molti giocatori europei di buon livello.\nStoria.\nNel 1917, in seguito ai conflitti sorti all'interno della National Hockey Association (NHA) tra Eddie Livingstone, proprietario dei Toronto Blueshirts, ed altri proprietari, i dirigenti di quattro squadre (Canadiens de Montr\u00e9al, Montreal Wanderers, Ottawa Senators e Quebec Bulldogs) si incontrano all'Hotel Windsor di Montr\u00e9al per discutere del futuro della NHA. L'incontro port\u00f2 alla fondazione il 26 novembre 1917 della National Hockey League, con sede a Montreal, Canada. Le squadre fondatrici furono i Canadiens, i Wanderers ed i Senators e il primo presidente della lega fu Frank Calder. Una franchigia di Toronto venne data temporaneamente ai Toronto Arena Corp, spesso indicati come Toronto Arenas, bench\u00e9 giocassero senza un nickname.\nNonostante le difficolt\u00e0 del primo decennio, le squadre della NHL erano gi\u00e0 allora estremamente competitive: nei primi nove anni di vita della lega conquistarono per sette volte la Stanley Cup. Dal 1926 in poi la coppa divenne un trofeo esclusivo della NHL. A quel punto la lega cominci\u00f2 ad ampliarsi: prima con l'ingresso degli Hamilton Tigers (nel 1920\u201321), e poi di Boston Bruins (nel 1924, i Bruins furono la prima squadra americana della lega), Montreal Maroons (nel 1924-25), New York Americans (nel 1925, dopo aver acquistato gli asset degli Hamilton Tigers), Pittsburgh Pirates (nel 1925-26), New York Rangers (nel 1926), Chicago Blackhawks e Detroit Cougars (1926\u201327, successivamente chiamati Red Wings). Nella stagione 1930-31 la lega era composta da 10 team. Negli anni seguenti, tra la grande depressione e la seconda guerra mondiale, precisamente dal 1942, rimasero solo 6 squadre, oggi conosciute come Original Six: Montreal Canadiens, Toronto Maple Leafs, Detroit Red Wings, Chicago Blackhawks, Boston Bruins e New York Rangers, che per i seguenti 25 anni saranno gli unici team a far parte della NHL. In questo periodo la famiglia Norris aveva influenza su 4 delle 6 squadre della lega, dato che Detroit e Chicago erano dirette da membri della famiglia, e Boston e New York avevano contratto mutui con essi. I media di allora rinominarono la lega \"the Norris House League\".\nLa concorrenza della Western Hockey League e la ricerca di una maggiore appetibilit\u00e0 televisiva port\u00f2 ad una nuova espansione: nel 1967 il numero di squadre raddoppi\u00f2 passando da 6 a 12, con l'ingresso nella lega di Philadelphia Flyers, St. Louis Blues, Minnesota North Stars, Los Angeles Kings, Oakland Seals e Pittsburgh Penguins. Le squadre furono suddivise in due gruppi: le Original Six vennero messe nella East Division, mentre le sei squadre nuove formarono la West Division. I playoff furono allargati di conseguenza, passando da quattro a otto squadre (4 per division); i primi due turni venivano giocati all'interno della propria division (primo turno con accoppiamenti 1-4 e 2-3, quindi la finale divisionale), garantendo quindi lo scontro per la Stanley Cup tra una Original Six e una squadra di espansione.\nLa lega si allarg\u00f2 nuovamente nel 1970 quando entrarono a farne parte i Canucks a Vancouver (citt\u00e0 a cui era stata negata una franchigia alla precedente espansione) e i Sabres a Buffalo.\nNel 1972 venne fondata la World Hockey Association e, nonostante non concorresse per la Stanley Cup (assegnava un proprio trofeo chiamato AVCO World Trophy), le sue potenzialit\u00e0 come rivale erano chiare a tutti. La NHL decise quindi di procedere con un'ulteriore espansione aggiungendo al campionato New York Islanders e Atlanta Flames, e, nel 1974, Kansas City Scouts e Washington Capitals. Le due leghe si contesero giocatori e fans fino al 1979, anno dello scioglimento della WHA. A quel punto quattro dei rimanenti sei team della WHA (New England Whalers, Qu\u00e9bec Nordiques, Edmonton Oilers e Winnipeg Jets) si unirono alla NHL, mentre i rimanenti due (Birmingham Bulls e Cincinnati Stingers) si sciolsero. I Whalers furono costretti, dietro richiesta dei Boston Bruins, a cambiare nome in Hartford Whalers.\nCon l'espansione del 1974, le allora 18 squadre NHL vennero suddivise in 2 \"conference\", denominate Campbell e Wales, ciascuna comprendente due \"division\". Dal momento che n\u00e9 le conference n\u00e9 le division riflettevano alcun criterio geografico, vennero scelte denominazioni legate a personaggi storici dell'hockey nord-americano. Le \"division\" della Wales Conference si chiamavano Adams e Norris, mentre quelle della Campbell Conference si chiamavano Patrick e Smythe. Dalla stagione 1981-82, per diminuire i costi degli spostamenti, furono apportati opportuni aggiustamenti alla suddivisione delle squadre nelle varie division (incluso uno scambio di conference tra la Patrick e la Norris Division) in modo da ottenere una suddivisione maggiormente geografica: la Wales Conference rappresentava quindi l'Est (in particolare, la Adams Division copriva il nord-est, la Patrick Division copriva la costa atlantica), mentre la Campbell Conference rappresentava l'Ovest (in particolare, la Norris Division copriva la fascia centrale, mentre la Smythe Division copriva la zona pi\u00f9 occidentale). Per lo stesso motivo il calendario fu modificato, nella sua composizione, alzando il numero di scontri tra le squadre pi\u00f9 prossime tra loro e diminuendo quello tra le squadre pi\u00f9 lontane tra loro (nella stagione precedente ciascuna squadra giocava lo stesso numero di partite contro tutte le altre).\nQuesta suddivisione cambi\u00f2 nel 1993, quando la NHL si riorganizz\u00f2 in \"conference\" \"geografiche\" (Eastern e Western), a loro volta suddivise dapprima in due division (Northeast e Atlantic; Central e Pacific) e quindi, dalla stagione 1998-99, in tre (Atlantic, Southeast e Northeast; Central, Northwest e Pacific). Le ragioni della riorganizzazione sono da imputare alla rapida espansione verso gli Stati Uniti ed allo sforzo di espandere il bacino di utenza della lega.\nDagli anni novanta ad oggi si sono aggiunte 10 nuove franchigie: San Jose Sharks nel 1991, Ottawa Senators e Tampa Bay Lightning nel 1992, Mighty Ducks of Anaheim e Florida Panthers nel 1993, Nashville Predators nel 1998, Atlanta Thrashers nel 1999 (divenuti Winnipeg Jets nel 2011), Minnesota Wild e Columbus Blue Jackets nel 2000, i Vegas Golden Knights nel 2017 e i Seattle Kraken nel 2021, portando cos\u00ec il totale alle 32 squadre attuali.\nDalla stagione 2013-14 il numero di division si \u00e8 ridotto da sei a quattro (Atlantic e Metropolitan all'Est, Central e Pacific all'Ovest), con conseguente ridistribuzione delle squadre.\nVincitori della Stanley Cup.\nI Montreal Canadiens sono la franchigia con pi\u00f9 successi, con 24 Stanley Cup vinte; delle quattro maggiori leghe sportive professionali del Nord America i Canadiens sono secondi solo ai New York Yankees per numero di campionati vinti: gli Yankees hanno infatti vinto 27 campionati della Major League Baseball. La seconda franchigia per numero di campionati vinti nella NHL \u00e8 quella dei Toronto Maple Leafs con 13 Stanley Cup, ma la loro ultima vittoria risale al 1967. I Detroit Red Wings, con 11 Stanley Cup, sono la franchigia statunitense ad aver vinto il maggior numero di campionati. Il maggior numero di vittorie consecutive nella Stanley Cup \u00e8 di cinque, ed appartiene ai Montreal Canadiens, dal campionato 1955-56 a quello 1959-60; sia i New York Islanders (dal 1979-80 al 1982-83) che i Montreal Canadiens (dal 1975-76 al 1978-79) hanno quattro vittorie consecutive. La formazione del 1977 dei Montreal Canadiens, quella che vinse la seconda di quattro Stanley Cup consecutive, \u00e8 stata nominata dalla ESPN come la seconda migliore squadra sportiva di tutti i tempi.\nBlocchi della stagione.\nNella storia della NHL ci sono stati quattro blocchi della stagione, tra il 1992 ed il 2013.\nIl primo fu uno sciopero indetto dalla National Hockey League Players Association nell'aprile del 1992, sciopero che dur\u00f2 per 10 giorni, e tutti gli incontri non disputati in quel periodo vennero programmati successivamente. Il lockout all'inizio della stagione 1994-95 forz\u00f2 la lega a ridurre gli incontri da 84 a 48, con le squadre che disputarono solo gli incontri intra-conference durante la porzione di stagione giocata. Il susseguente accordo tra la NHL e l'associazione dei giocatori, port\u00f2 ad un rinnovo del contratto, che si sarebbe dovuto rinegoziare nel 1998, ma il termine fu successivamente esteso al 15 settembre 2004.\nSenza nessun nuovo accordo in mano quando il contratto si concluse il 15 settembre 2004, il commissario della lega Gary Bettman annunci\u00f2 un nuovo lockout dell'associazione dei giocatori e la fine delle operazioni da parte della dirigenza della NHL. Il lockout ferm\u00f2 la lega per 310 giorni, il pi\u00f9 lungo di tutta la storia dello sport professionistico. La NHL fu infatti la prima lega sportiva professionistica a perdere un'intera stagione.\nLa lega vot\u00f2 allora per inserire la clausola della \"certezza del costo\" per i propri team, ma la NHLPA replic\u00f2 che questo era poco pi\u00f9 che un eufemismo per mascherare il cosiddetto salary cap, ossia l'inserimento di un tetto massimo che le squadre potevano utilizzare per i salari dei giocatori. L'associazione dei giocatori inizialmente rifiut\u00f2 questa clausola. Un nuovo accordo venne raggiunto nel luglio 2005, con termine dopo sei anni, con l'opzione di estensione per un altro anno, portando cos\u00ec la NHL a ripartire nella stagione 2005-06.\nIl 5 ottobre 2005, la prima giornata della stagione post-lockout inizi\u00f2 con 15 incontri. Di questi 15 incontri, 11 vennero disputati in arene con il tutto esaurito. Nella stessa stagione venne battuto il record di spettatori. Complessivamente si arriv\u00f2 a 20.854.169 spettatori, una media di 16.955 a partita, che port\u00f2 ad un incremento dell'1,2% rispetto al precedente record ottenuto nella stagione 2001-02. Inoltre, i Montreal Canadiens, Colorado Avalanche, Minnesota Wild, ed i Vancouver Canucks realizzarono il tutto esaurito in tutti i loro incontri casalinghi. Le sei squadre canadesi giocarono al 98% o pi\u00f9 della capacit\u00e0 delle arene in tutti gli incontri casalinghi. 24 delle 30 squadre eguagliarono o superarono il proprio record del 2003\u201304. I Pittsburgh Penguins ebbero il maggior incremento con il 33%, principalmente grazie alla prima scelta ai draft, il diciottenne Sidney Crosby..\nIl 15 settembre 2012 ha avuto inizio un'altra serrata, chiusa il 6 gennaio 2013 con un accordo decennale, e la stagione in corso dimezzata.\nOrganizzazione attuale.\nLa National Hockey League nacque nel 1917 con quattro club e attraverso una serie di espansioni, riduzioni e spostamenti consiste attualmente di 32 franchigie, 25 delle quali negli Stati Uniti e 7 in Canada.\nIl numero attuale \u00e8 in vigore dalla stagione 2021-22 quando i Seattle Kraken verranno inseriti nella lega come team di espansione. L'attuale dislocazione delle squadre \u00e8 invece in vigore dal 2011, quando gli Atlanta Thrashers vennero ceduti ad un gruppo canadese che trasfer\u00ec la franchigia a Winnipeg a partire dalla stagione 2011-12, quindici anni dopo il trasferimento degli originali Winnipeg Jets a Phoenix.\nDi tutte le maggiori leghe nordamericane, la NHL \u00e8 l'unica ad avere squadre con sede nella capitale di due stati diversi: Ottawa e Washington D.C..\nI 32 team che attualmente compongono la NHL sono divisi in due conference, a loro volta suddivise in due division con numero variabile di squadre, otto per la Western Conference e otto per la Eastern Conference. L'attuale suddivisione delle squadre \u00e8 in vigore dalla stagione 2021-22.\nAltre squadre che hanno partecipato alla NHL.\nDopo la prima stagione della NHL, molte squadre si sono disputate i trofei e la Stanley Cup. Di seguito si elencano le diverse squadre che hanno cambiato nome o che non esistono pi\u00f9, divise in periodi storici.\nDopo l'espansione del 1967.\nNel 1967 la NHL decise di ampliare il numero di squadre da 6 a 12. Alcune di queste franchigie esistono ancora, altre no.\nCambiamenti di nome della franchigia.\nAlcune squadre hanno cambiato il loro nome nonostante non si siano spostate di citt\u00e0.\nLa stagione.\nLa stagione NHL \u00e8 divisa tra stagione regolare, che inizia il primo mercoled\u00ec di ottobre e termina ai primi di aprile (in cui tutte le squadre si incontrano tra di loro secondo un calendario predefinito), e playoff, che iniziano subito dopo il termine della stagione regolare e terminano ai primi di giugno (in cui le squadre si affrontano in scontri a eliminazione diretta giocati con serie al meglio delle sette partite).\nRegular season.\nNella NHL la regular season consiste in 82 partite, 41 in casa e 41 in trasferta. Il calendario \u00e8 sbilanciato: ogni squadra gioca pi\u00f9 di frequente contro le altre squadre della propria division e pi\u00f9 di rado contro quelle dell'altra conference. Gli attuali criteri di composizione del calendario sono entrati in vigore nella stagione 2013-14, con il riallineamento delle squadre in quattro division, e sono differenti a seconda del numero di squadre presenti nella propria division di appartenenza.\nPer le squadre della Eastern Conference (8 squadre per division) i criteri sono i seguenti:\nPer le squadre della Western Conference (7 squadre per division) i criteri sono i seguenti:\nPer esigenze di calendario, una squadra della Pacific e una della Central Division giocano tra loro uno scontro inter-divisionale in pi\u00f9, giocando di conseguenza una partita in meno all'interno della propria division. Tali squadre ruotano a turno ogni anno.Parimenti, negli scontri intra-divisionali, le squadre che si affrontano un numero dispari di volte ruotano a turno ogni anno.\nPer ogni partita vengono attribuiti:\nLa NHL \u00e8 l'unica lega tra le maggiori leghe professionistiche nordamericane ad assegnare un punto per la sconfitta in overtime.\nAlla fine della regular season le migliori tre squadre di ciascuna division accedono di diritto ai playoff, per un totale di dodici franchigie. Le rimanenti quattro, due per ciascuna Conference, vengono scelte in base al numero di punti conquistati nella stagione regolare senza tener conto della division di appartenenza, e vengono definite \"wild card\".Alle qualificate di diritto vengono assegnate le teste di serie da 1 a 3 (in base al piazzamento in classifica nella division), le wild card sono considerate tutte teste di serie numero 4.\nPlayoff della Stanley Cup.\nI playoff, chiamati anche \"playoff della Stanley Cup\", sono organizzati in quattro turni, ciascuno dei quali viene giocato al meglio delle sette partite (serie \"best-of-seven\").I playoff vengono disputati in maniera separata tra le due \"conference\", pertanto i primi tre turni vengono disputati rispettivamente nella \"Eastern Conference\" e nella \"Western Conference\". Nella finale della Stanley Cup si sfidano quindi la vincitrice della East e la vincitrice della West.\nL'attuale criterio di composizione del tabellone \u00e8 entrato in vigore nella stagione 2013-14, con il riallineamento delle squadre in quattro division e la conseguente modifica ai criteri di qualificazione. Il tabellone risulta ora simile (ma non completamente uguale) a quello utilizzato nei playoff dal 1982 al 1993, quando i primi due turni venivano disputati all'interno delle division.\nIl tabellone \u00e8 diviso in due parti (una per conference), a loro volta divise idealmente in due sezioni (una per division). In ogni sezione sono presenti due scontri: uno tra le teste di serie 1 e 4 (ossia, la vincitrice della division e una wild card) e l'altro tra le teste di serie 2 e 3 (ossia la seconda e la terza classificata\ndella division). Per ogni conference, la migliore delle due vincitrici di division gioca contro la peggiore delle due wild card, e viceversa.\nLe vincitrici di questi incontri si affrontano nel secondo turno; le vincitrici delle quattro sezioni si affrontano a due a due nelle finali di conference; le due squadre rimaste si giocano la Stanley Cup.\nNei primi due turni, il vantaggio del campo va alla squadra con la testa di serie pi\u00f9 alta, mentre negli ultimi due va alla squadra con il maggior numero di punti conquistati durante la regular season. In caso di parit\u00e0, si applicano gli stessi criteri utilizzati per stilare la classifica della regular season: si guarda il numero di vittorie ottenute (escludendo quelle agli shootout), quindi la classifica avulsa, e da ultimo la differenza reti complessiva.\nLa squadra con il vantaggio del campo disputa in casa le prime due partite e le eventuali gara 5 e gara 7 (formato 2-2-1-1-1).\nRegole.\nNonostante la NHL segua le regole generiche dell'hockey su ghiaccio, ci sono alcune differenze rispetto agli incontri organizzati dall'International Ice Hockey Federation.\nDurata degli incontri.\nOgni incontro, della durata totale di 60 minuti, \u00e8 diviso in tre periodi di 20 minuti ciascuno. Tra un tempo e l'altro ci sono 15 minuti di intervallo. Durante le interruzioni del gioco le squadre hanno 18 secondi di tempo per sostituire i giocatori (5 secondi per la squadra in trasferta, 8 secondi per la squadra di casa e 5 secondi per posizionarsi), eccetto durante i timeout televisivi. Questi timeout durano 2 minuti ognuno, e avvengono 3 volte per periodo: durante il gioco normale dopo 6, 10 e 14 minuti dall'inizio del periodo, a meno che non si sia in power play o sia stato appena segnato un goal. Le squadre hanno la facolt\u00e0 di richiedere, durante le interruzioni del gioco, un solo timeout di 30 secondi.\nCampo da gioco.\nIl campo da gioco \u00e8 una superficie ghiacciata rettangolare con gli angoli arrotondati, circondata da una balaustra. Misura 60.96x25.91 metri nella NHL, mentre i campi internazionali variano tra i 60/61 metri di lunghezza per 29/30 di larghezza. La linea rossa divide il campo a met\u00e0, mentre le due linee blu lo dividono in tre zone. Vicino agli estremi del campo ci sono due sottili linee rosse che vengono usate per giudicare i gol e le infrazioni di liberazione vietata.\nUna novit\u00e0 della stagione 2005-06, dopo essere stata testata nella AHL, \u00e8 la comparsa di un trapezio dietro le porte. Il portiere pu\u00f2 giocare il puck solo in quest'area o davanti alla linea del gol. Se gioca il puck dietro la linea del gol e non all'interno del trapezio, una penalit\u00e0 minore di 2 minuti verr\u00e0 comminata dagli arbitri. Questa regola \u00e8 spesso indicata come la \"Brodeur rule\", dal nome del portiere dei New Jersey Devils Martin Brodeur, che giocava spesso il puck dietro la rete, e questo fatto viene indicato come causa della creazione della nuova regola.\nVittoria.\nQuando il disco oltrepassa completamente la linea della porta, viene segnato un goal. Un goal pu\u00f2 essere annullato quando succede una delle seguenti situazioni:\nLa squadra con pi\u00f9 goal alla fine dei 60 minuti ha vinto la partita. In caso di pareggio si disputa un tempo supplementare di 5 minuti, che a partire dalla stagione 2015-16 viene giocato in 3 contro 3, in cui vige la regola del sudden death (la prima segnatura pone fine alla partita).\nNel caso in cui il supplementare non risolva la situazione, la partita viene decisa agli shootout, il cui meccanismo \u00e8 analogo a quello impiegato nel calcio con i tiri di rigore. Tre giocatori per ogni squadra, scelti dai rispettivi allenatori, si alternano nell'effettuare un tiro di rigore. Al termine dei tre turni la squadra che ne ha realizzati di pi\u00f9 vince la partita. La sequenza pu\u00f2 terminare anticipatamente se la squadra in svantaggio \u00e8 matematicamente impossibilitata a raggiungere la parit\u00e0. In caso di parit\u00e0 al termine dei tre turni si procede a oltranza, finch\u00e9 la parit\u00e0 non viene risolta. Nessun giocatore pu\u00f2 tirare due volte fino a che ogni giocatore della panchina non abbia tirato almeno una volta. La squadra che perde all'overtime o agli shootout prende comunque un punto per la classifica.\nDurante i play-off non sono previsti gli shootout: si disputano tempi supplementari a oltranza, di 20 minuti l'uno, giocati regolarmente in 5 contro 5, sempre con la regola del sudden death.\nFuorigioco.\nSi ha quando un attaccante entra nella zona d'attacco prima del puck. Il gioco viene interrotto e si riprende con un ingaggio nella zona neutrale.\nLa regola del \"two-line pass\" o \"offside pass\", che si verificava se un passaggio partito dall'interno della zona difensiva superava la linea di centrocampo, \u00e8 stata eliminata dalla NHL nel 2006.\nLiberazione vietata.\nIl giocatore che dalla propria met\u00e0 campo manda il disco oltre la linea di porta avversaria (nel caso in cui non venga realizzata una rete) commette una liberazione vietata. Il gioco viene interrotto e si riprende con un ingaggio nella zona difensiva della squadra che ha commesso l'infrazione.\nDurante un power-play, tale regola non si applica alla squadra che si trova in inferiorit\u00e0 numerica.\nPenalit\u00e0.\nNell'hockey una penalit\u00e0 \u00e8 una punizione per un comportamento non consentito. Tutte le penalit\u00e0 vengono decise dall'arbitro. I guardalinee possono solo segnalare le infrazioni pi\u00f9 ovvie, come la presenza di troppi giocatori sul ghiaccio.\nLe penalit\u00e0 sono di cinque tipi: \"minore\", \"maggiore\", \"misconduct\", \"game misconduct\" e \"penalit\u00e0 di partita\".\nIl giocatore a cui viene fischiata una penalit\u00e0 \"minore\" si accomoda per due minuti in panca puniti, e la sua squadra si trova a giocare con un uomo in meno. Se durante questi due minuti la squadra in power-play realizza un goal, il giocatore viene liberato anzitempo dalla panca puniti. In caso rete subita in doppia inferiorit\u00e0 numerica, viene liberato il giocatore a cui \u00e8 rimasto meno tempo da scontare.\nAlcune fra le penalit\u00e0 minori sono:\nIn caso di fallo grave, al giocatore pu\u00f2 essere sanzionata una doppia penalit\u00e0 minore (4 minuti totali), che viene considerata come due penalit\u00e0 minori consecutive: se la squadra in inferiorit\u00e0 numerica subisce un goal durante i primi due minuti, viene annullata solo la prima delle due penalit\u00e0, e al giocatore rimangono comunque da scontare i secondi due minuti.\nLe penalit\u00e0 \"maggiori\", che solitamente vengono comminate in caso di rissa o di fallo particolarmente violento, durano cinque minuti, e devono sempre essere scontate per intero: non vengono interrotte neanche se la squadra in inferiorit\u00e0 numerica subisce un goal. Nel caso in cui rimangano da giocare meno di cinque minuti, solitamente il giocatore viene rimandato direttamente negli spogliatoi anzich\u00e9 in panca puniti. Nel caso in cui venga penalizzato un giocatore per squadra in seguito a rissa, alle due squadre \u00e8 consentito sostituire il giocatore sul ghiaccio (ossia, il numero di giocatori in pista non cambia); il giocatore torna disponibile per la squadra alla prima interruzione del gioco dopo lo scadere dei cinque minuti.\nLe penalit\u00e0 di tipo \"condotta antisportiva (misconduct)\" durano 10 minuti e vengono assegnate per cattiva condotta. Una \"condotta antisportiva\" rende il giocatore non disponibile alla squadra per la durata della penalit\u00e0, ma non comporta alcuna alterazione del numero di giocatori in campo.\nUn \"game misconduct\" (detto anche \"penalit\u00e0 partita\") consiste nell'espulsione del giocatore, che deve obbligatoriamente lasciare la pista e rientrare negli spogliatoi. Il \"game misconduct\" in s\u00e9 non altera il numero dei giocatori in campo. Se a un giocatore viene comminata contemporaneamente una penalit\u00e0 maggiore o minore e un \"game misconduct\", il giocatore viene espulso, un compagno di squadra (scelto dall'allenatore) sconta la penalit\u00e0 in panca puniti al posto suo e la sua squadra gioca in inferiorit\u00e0 numerica. A fini statistici, in NHL, un \"game misconduct\" viene conteggiato con 10 minuti a carico del giocatore penalizzato.\nUna \"penalit\u00e0 di partita\", assegnata in casi particolarmente gravi, comporta l'espulsione immediata del giocatore con annessa penalit\u00e0 maggiore (scontata da un compagno di squadra scelto dall'allenatore). Secondo il regolamento NHL, una \"penalit\u00e0 di partita\" comporta l'automatica sospensione del giocatore, definita poi nel numero di partite dal Commissioner NHL o suoi delegati. A fini statistici, in NHL, una \"penalit\u00e0 di partita\" viene conteggiato con 10 minuti a carico del giocatore penalizzato.\nPremi e trofei.\nAl termine di ogni stagione la NHL assegna una gran quantit\u00e0 di premi alle squadre e ai singoli giocatori.\nHockey Hall of Fame.\nGiocatori, allenatori, arbitri e guardalinee, oltre ai proprietari delle squadre che si sono particolarmente distinti durante la loro carriera possono essere inseriti nella Hockey Hall of Fame. I giocatori possono essere inseriti solamente dopo tre anni dalla loro ultima partita, il periodo di tempo pi\u00f9 basso di tutti i maggiori sport professionistici. In passato, dieci giocatori sono stati ritenuti cos\u00ec meritevoli di questo riconoscimento che il periodo dei tre anni \u00e8 stato ignorato. L'ultimo di questi \u00e8 stato Wayne Gretzky nel 1999. La NHL ha dichiarato che dopo quello di Gretzky non ci sarebbero pi\u00f9 stati inserimenti \"prematuri\". Il 6 febbraio 2000 in virt\u00f9 di essere stato il pi\u00f9 grande giocatore di tutti i tempi, il numero di Wayne Gretzky, il 99, \u00e8 stato ritirato per tutta la lega NHL: nessun giocatore di nessuna franchigia NHL potr\u00e0 pi\u00f9 indossarlo."}
{"id": "313293", "revid": "3763", "url": "https://it.wikipedia.org/wiki?curid=313293", "title": "NHL", "text": ""}
{"id": "313294", "revid": "1516087", "url": "https://it.wikipedia.org/wiki?curid=313294", "title": "ExxonMobil", "text": "La Exxon Mobil Corporation, o anche in forma abbreviata ExxonMobil, \u00e8 una delle principali compagnie petrolifere statunitensi di importanza mondiale ed opera sul mercato europeo coi marchi \"Esso\" e \"Mobil\". \u00c8 il risultato della fusione tra Exxon e Mobil, effettuata il 30 novembre del 1999.\nNel 2005 ha avuto profitti per 36,13 miliardi di dollari (un primato per una societ\u00e0 quotata), poco meno del Prodotto interno lordo dell'Azerbaigian, mentre il suo fatturato supera per 30,5 miliardi di dollari il PIL dell'Arabia Saudita. Il suo quartier generale \u00e8 ad Irving, un sobborgo di Dallas. La fusione tra Exxon e Mobil assume un significato particolare nella storia americana, perch\u00e9 ha riunito due delle principali compagnie (la Standard Oil Company of New Jersey, progenitrice della Exxon e la Standard Oil Company of New York, da cui \u00e8 nata la Mobil) che formavano il trust Standard Oil di John Davison Rockefeller.\nGrazie alle suddette fusioni aziendali, la ExxonMobil \u00e8, riguardo a fatturato, profitti e capitalizzazione di borsa, il secondo pi\u00f9 grande ente privato al mondo, dopo la Shell, superando le restanti \"big four\" del mercato petrolifero mondiale: BP e TotalEnergies.\nStoria.\nSia Exxon che Mobil discendono dall'antica compagnia di John Davison Rockefeller, la Standard Oil. Nel 1911, dopo una sentenza della Corte Suprema degli Stati Uniti, lo Standard Oil Trust fu diviso in 34 societ\u00e0. Due di queste erano la \"Standard Oil of New Jersey\" (detta \"Jersey Standard\"), che successivamente divenne Exxon, e la \"Socony\" (\"Standard Oil Company of New York\"), che successivamente divenne Mobil.\nNello stesso anno, la produzione nazionale di cherosene fu sorpassata per la prima volta da quella di benzina. Il mercato automobilistico in crescita fece nascere il marchio commerciale Mobiloil, registrato nel 1920.\nPer tutto il decennio successivo entrambe le compagnie crebbero significativamente. Jersey Standard acquis\u00ec il 50% di\n\"Humble Oil &amp; Refining Co.\", produttore di petrolio texano. Socony compr\u00f2 una quota del 45% della Magnolia Petroleum Co., una ditta di raffinamento e distribuzione di petrolio. Nel 1931, Socony si fuse con la Vacuum Oil Co., un pioniere industriale del settore dal 1866.\nNella regione dell'Asia orientale, Jersey Standard possedeva pozzi e raffinerie in Indonesia ma nessuna rete commerciale di vendita. Socony-Vacuum aveva invece un mercato in Asia supportato da impianti in California. Nel 1933, Jersey Standard e Socony-Vacuum unirono i loro interessi nella regione con una joint venture paritaria. Standard-Vacuum Oil Co., o \"Stanvac,\" operava in 50 paesi, dall'Africa orientale alla Nuova Zelanda, prima di essere sciolta nel 1962.\nLa Socony cambi\u00f2 definitivamente nome in Mobil Oil Corporation nel 1966, mentre Jersey Standard cambi\u00f2 il suo nome in Exxon Corporation nel 1972 e scelse Exxon come marchio in tutti gli Stati Uniti. In altre parti del mondo, ExxonMobil continua ancora oggi ad usare il marchio Esso.\nExxon Chemical Company divenne una organizzazione di importanza globale nel 1965 e nel 1999 era uno dei maggiori produttori e venditori di alcheni, composti aromatici, polietilene e polipropilene, oltre che di prodotti particolari come elastomeri, plastificanti, solventi, alcoli e resine adesive. Era anche leader nella tecnologia dei catalizzatori metalloceni per la produzione di polimeri unici ad alte prestazioni. Analoghe posizioni di leadership erano detenute dalla Mobil. \nNel 1998, Exxon e Mobil hanno firmato un accordo di 73,7 miliardi di dollari per unirsi e formare una nuova compagnia chiamata Exxon Mobil Corporation, il maggiore gruppo del mondo. Dopo l'approvazione degli azionisti e degli enti regolatori la fusione \u00e8 stata completata il 30 novembre 1999 e l'accordo \u00e8 stato annunciato il giorno successivo.; il nuovo gruppo continua ad utilizzare entrambi i marchi per la vendita dei suoi prodotti e per le stazioni di servizio.\nNel 2000, ExxonMobil ha venduto Benicia, raffineria californiana e 340 stazioni col marchi Exxon alla Valero Energy Corporation, come parte di una sentenza di scorporo della FTC sugli impianti in California. ExxonMobil continua a rifornire con prodotti petroliferi pi\u00f9 di 700 rivenditori con marchio Mobil nello Stato.\nNel 2005, il prezzo delle sue azioni \u00e8 cresciuto in parallelo con il prezzo del petrolio, superando General Electric nella classifica delle aziende di maggiore capitalizzazione nel mondo. Alla fine del 2005 ExxonMobil ha annunciato profitti record (36 miliardi di dollari di profitto annuale, pi\u00f9 42% rispetto all'anno precedente). La compagnia e l'American Petroleum Institute, il gruppo di lobby delle industrie petrolifere e chimiche americane, comunque hanno cercato di minimizzare questo successo per evitare critiche dai consumatori, mettendo grandi annunci sui maggiori quotidiani americani (The New York Times, The Washington Post e altri) confrontando i profitti dell'industria petrolifera con quelli dell'industria farmaceutica e delle banche.\nIn Italia, la rete di stazioni di servizio locale gestita dalla \"Esso italiana\" viene ceduta nel 2017 al gruppo indiano dei fratelli Issa.Nel 2018 viene inoltre annunciata la vendita della raffineria di Augusta all'azienda di stato algerina Sonatrach, segnando un progressivo disimpegno di ExxonMobill nel paese.\nControversie.\nLe attivit\u00e0 di ExxonMobil nella regione di Aceh in Indonesia, dove la compagnia estrae ed esporta gas naturale, hanno attratto l'attenzione. Nel giugno 2001, ExxonMobil \u00e8 diventata obiettivo di una causa istituita dal tribunale federale del distretto di Washington per illecito civile in zone estere. La causa riguarda reati che violano i diritti umani (tortura, omicidio e stupro), in cui la ditta \u00e8 implicata, fornendo supporto materiale alle forze militari indonesiane, di guardia agli impianti della compagnia, che avrebbero commesso questi reati appunto ad Aceh. La ditta nega le accuse e ha depositato una mozione che rigetta la causa, pendente nel 2005. Il Dipartimento di Stato USA ha depositato un parere sul caso nel luglio 2002, richiedendo che la causa, ordinata dall'ente International Labor Rights Fund, sia rigettata per motivi di sicurezza nazionale.\nExxonMobil controlla concessioni sull'estrazione del petrolio per 44500\u00a0km\u00b2 al largo della costa dell'Angola da cui si dovrebbero estrarre secondo le stime 7,5 miliardi di barili (1,2\u00a0km\u00b3) di greggio. Sono state sollevate alcune richieste di chiarimento circa la modalit\u00e0 con cui sono state ottenute: Forbes riporta che \"ExxonMobil ha consegnato\ncentinaia di milioni di dollari al regime corrotto del presidente Jos\u00e9 Eduardo dos Santos alla fine degli anni Novanta\".\nNel 2003, l'ente americano Office of Foreign Assets Control riport\u00f2 che ExxonMobil ha iniziato un commercio illegale con il Sudan e insieme a dozzine di altre compagnie ha dovuto risarcire il governo USA.\nExxonMobil \u00e8 considerata da molti ambientalisti un esempio di totale irresponsabilit\u00e0 e inosservanza verso il rispetto dell'ambiente, fra i gruppi commerciali statunitensi. La compagnia \u00e8 stata oggetto di numerose campagne politiche, tra cui la\ncampagna di boicottaggio Stop Esso, tenuta da Greenpeace, Friends of the Earth e People and Planet. Queste\norganizzazioni solitamente usano la scritta \"E$$O\", per mostrare la loro convinzione che la compagnia sia solo interessata in\nprofitti a breve termine e voglia usare il proprio peso finanziario per \"comprare\" influenza.\nUn nuovo movimento ambientalista, Exxpose Exxon, accusa ExxonMobil di contribuire al riscaldamento globale e di non aver ancora indennizzato i nativi americani colpiti dal disastro della Exxon Valdez. Diversamente da compagnie petrolifere, ExxonMobil ha attivamente combattuto il protocollo di Kyoto e contestato le teorie scientifiche sui cambiamenti climatici globali. Greenpeace ha condotto una campagna contro Esso per molti anni, a causa delle presunte colpe della compagnia circa il problema dei cambiamenti climatici. Greenpeace afferma che ExxonMobil ha chiaramente rifiutato di ammettere che i combustibili fossili abbiano effetti negativi sull'ambiente o sulle variazioni climatiche complessive, malgrado la maggior parte degli scienziati ne sia convinta.\nExxonMobil \u00e8 stata anche impegnata nella richiesta, ancora senza successo, di rilasciare permessi per la perforazione per l'estrazione di petrolio nell'Arctic National Wildlife Refuge, il che, secondo gli ambientalisti, danneggerebbe il fragile ecosistema della regione.\nExxonMobil ha ricevuto un giudizio del \"14%\" in Corporate Equality Index dalla Human Rights Campaign nel 2004. La compagnia aveva perso precedentemente punti perch\u00e9 dopo la fusione non aveva adottato alcune delle politiche aziendali LGBT-friendly gi\u00e0 in uso in Mobil.\nLe attivit\u00e0 di finanziamento dei \"negazionisti del clima\" da parte di ExxonMobil sono l'oggetto di un recente voluminoso libro di Steve Coll intitolato \"Private Empire\" recensito dal New York Times.\nNel giugno 2011 la Exxon \u00e8 stata condannata a risarcire con 1,5 miliardi di dollari i cittadini di Jacksonville (Maryland - Usa) per aver inquinato nel 2006 le falde acquifere di quella citt\u00e0 a seguito di uno sversamento di 100.000 litri di benzina; la decisione venne tuttavia annullata nel 2013 dopo il ricorso della compagnia.\nNel 2018 presso una sede di stoccaggio di metano nell'Ohio \u00e8 avvenuta una grossa perdita di gas, superiore alle emissioni di metano dell'intera industria petrolifera e del gas di molti paesi industrializzati, quantificata in circa un quarto del riscaldamento globale causato dai gas ad effetto serra del 2019. ExxonMobil, inizialmente, ha minimizzato l'ampiezza dell'evento, ma i rilievi satellitari hanno constatato una fuoriuscita di gas in atmosfera, protrattasi per circa un mese, di decine di tonnellate ogni ora.\nI risultati di una ricerca del 2019 sostengono che ExxonMobil, con emissioni di 41,90 miliardi di tonnellate di CO2 equivalente dal 1965, \u00e8 stata la societ\u00e0 con le quarte emissioni pi\u00f9 elevate al mondo durante quel periodo.\nDirezione della compagnia.\nL'attuale presidente del consiglio di amministrazione e CEO della ExxonMobil Corporation \u00e8 Darren W. Woods, che ha raggiunto la posizione il 1\u00ba febbraio 2017, dopo la nomina ufficiale di Rex Tillerson a Segretario di Stato degli Stati Uniti."}
{"id": "313306", "revid": "1104133", "url": "https://it.wikipedia.org/wiki?curid=313306", "title": "Kirk Douglas", "text": "Padre dell'attore Michael Douglas e dei produttori Joel Douglas e Peter Douglas, nonch\u00e9 nonno di Cameron Douglas, nel 1999 l'American Film Institute lo inser\u00ec al 17\u00ba posto tra le pi\u00f9 grandi star della storia del cinema statunitense.\nBiografia.\nKirk Douglas nacque ad Amsterdam, nello stato di New York, il 9 dicembre del 1916 da immigrati ebrei bielorussi originari di \u010cavusy: Bryna Sanglel, detta Bertha (1884-1978) e Herschel Danielovitch, detto Harry (1884-1950). Si laure\u00f2 in Lettere presso la St. Lawrence University e si diplom\u00f2 poi all'Accademia americana di arti drammatiche di New York.\nDopo aver prestato servizio nella Marina degli Stati Uniti durante la seconda guerra mondiale, incominci\u00f2 a lavorare a teatro, recitando anche a Broadway, dove venne scritturato dal regista Guthrie McClintic, il quale gli sugger\u00ec di cambiare subito nome: \"Isadore Demsky\", secondo McClintic, poteva andar bene per apparire in recite studentesche, ma sui cartelloni di Broadway non aveva possibilit\u00e0 di far colpo. Issur Danielovitch opt\u00f2 quindi per Kirk, dal nome di un personaggio dei fumetti che era tra i suoi preferiti, e per Douglas, dal cognome della sua insegnante di dizione all'accademia.\nLa sua prima interpretazione cinematografica fu quella di un giovane procuratore distrettuale nel film \"Lo strano amore di Marta Ivers\" (1946) di Lewis Milestone, accanto a Barbara Stanwyck e Van Heflin; l'anno seguente affianc\u00f2 Robert Mitchum e Jane Greer in \"Le catene della colpa\" di Jacques Tourneur. Successivamente recit\u00f2 anche in ruoli brillanti, tuttavia la commedia non si addiceva alle sue caratteristiche, pi\u00f9 adatte a ruoli forti, spesso cinici, da \"duro\". Conquist\u00f2 l'interesse del pubblico e della critica interpretando un pugile forte atleticamente, ma di scarse qualit\u00e0 umane, in \"Il grande campione\" (1949) di Mark Robson; il successo definitivo arriv\u00f2 per\u00f2 con \"L'asso nella manica\" (1951) di Billy Wilder, in cui interpret\u00f2 Chuck Tatum, giornalista senza scrupoli che specula sul dramma di un minatore intrappolato dopo il crollo in una miniera. Seguirono \"Piet\u00e0 per i giusti\" (1951) di William Wyler, accanto a Eleanor Parker, in cui interpretava un poliziotto spietato, e \"Il bruto e la bella\" (1952) di Vincente Minnelli, nei panni di un produttore cinematografico dal cuore di pietra verso la fragile diva Lana Turner. In quegli anni forn\u00ec ottime prove anche nelle pellicole \"Chimere\" (1950) di Michael Curtiz e \"Lo zoo di vetro\" (1950) di Irving Rapper.\nNel 1954, dopo avere interpretato in Italia il mito di \"Ulisse\" di Mario Camerini, ove affianc\u00f2 Silvana Mangano e Anthony Quinn, fond\u00f2 una propria casa di produzione denominata \"Bryna Productions\" (dal nome della madre), con la quale realizz\u00f2 i suoi pi\u00f9 grandi successi da protagonista. Nel 1956 interpret\u00f2 con grande efficacia il pittore Vincent van Gogh nel film \"Brama di vivere\", diretto da Vincente Minnelli, mentre al 1957 risale uno dei capolavori nella sua ricca filmografia, \"Orizzonti di gloria\", pellicola fortemente antimilitarista diretta dal giovane Stanley Kubrick e al quale Douglas teneva molto. Sempre diretto da Kubrick, l'attore sar\u00e0 il protagonista nel 1960 del colossal \"Spartacus\", da lui stesso prodotto. Nella sua lunga carriera fu anche un eccellente interprete di film western, tra i quali sono da ricordare \"Il grande cielo\" (1952) di Howard Hawks, \"L'uomo senza paura\" (1955) di King Vidor, e \"Sfida all'O.K. Corral\" (1957) di John Sturges: in quest'ultimo imperson\u00f2 splendidamente il personaggio del medico Doc Holliday, al fianco di Burt Lancaster nel ruolo dello sceriffo Wyatt Earp. \nPer tutti gli anni sessanta partecip\u00f2 a film di vario genere, distinguendosi ancora per la sua presenza sanguigna e decisa; tra questi si segnalano il disneyano \"Ventimila leghe sotto i mari\" (1954) di Richard Fleischer, \"I vichinghi\" (1958) di Richard Fleischer, \"Noi due sconosciuti\" (1960) di Richard Quine, \"L'occhio caldo del cielo\" (1961) di Robert Aldrich, \"Due settimane in un'altra citt\u00e0\" (1962) di Vincente Minnelli (1962), \"Solo sotto le stelle\" (1962) di David Miller, \"Sette giorni a maggio\" (1964) di John Frankenheimer, \"Carovana di fuoco\" (1967) di Burt Kennedy, \"La fratellanza\" (1968) di Martin Ritt e \"Il compromesso\" (1969) di Elia Kazan.\nNegli anni settanta e ottanta dirad\u00f2 la sua attivit\u00e0 sul grande schermo; di questo periodo si ricordano, tra gli altri, \"Uomini e cobra\" (1970) di Joseph L. Mankiewicz, \"Un uomo da rispettare\" (1972) di Michele Lupo, \"Fury\" (1978) di Brian De Palma, \"Jack del Cactus\" (1979) di Hal Needham, \"Saturno 3\" (1980) di Stanley Donen, \"L'uomo del fiume nevoso\" (1982) di George Miller e \"Due tipi incorreggibili\" (1986) di Jeff Kanew, ove apparve nuovamente in coppia con Burt Lancaster. \nNel 1980 fu presidente della giuria della 33\u00aa edizione del festival di Cannes. \nRicevette tre candidature al Premio Oscar, senza mai vincerlo. Solo nel 1996 fu premiato con l'Oscar alla carriera. Il 16 gennaio 1981 ottenne una prestigiosa onorificenza civile statunitense, la Medaglia presidenziale della libert\u00e0, dal presidente Jimmy Carter. Douglas interpret\u00f2 il suo penultimo film, \"Vizio di famiglia\" (2003) di Fred Schepisi, accanto al figlio Michael e al nipote Cameron. La sua ultima apparizione fu nel 2004, con il film \"Illusion\" di Michael A. Goorjian, nella parte di un regista moribondo. Saltuariamente attivo anche nelle produzioni televisive, vi apparve per l'ultima volta nel 2008.\nOrmai lontano dalle scene per l'et\u00e0 e le limitazioni fisiche, si impegn\u00f2, attraverso i mezzi di comunicazione di massa (fra i quali un suo blog), in una campagna atta a indurre gli Stati Uniti d'America a chiedere perdono per la schiavit\u00f9 delle persone deportate dall'Africa fra i secoli XVI e XIX e per le ingiustizie che gli afroamericani continuarono a patire anche dopo l'abolizione formale del regime schiavista, battaglia vinta nell'agosto 2008.\nKirk Douglas mor\u00ec a Beverly Hills il 5 febbraio 2020 a 103 anni, il pi\u00f9 anziano vincitore del Premio Oscar alla carriera.\nVita privata.\nKirk Douglas si spos\u00f2 due volte. Dal primo matrimonio con l'attrice britannica Diana Dill (durato dal 1943 al 1951) ebbe due figli, l'attore Michael Douglas (nato nel 1944) e Joel Douglas (nato nel 1947), divenuto in seguito produttore. Nel 1954 Douglas si rispos\u00f2 con la produttrice Anne Buydens, conosciuta sul set di \"Atto d'amore,\" dalla quale ebbe altri due figli, Peter Vincent (1955) ed Eric (1958-2004, morto a 46 anni per abuso di stupefacenti).\nNel 1949 venne marginalmente coinvolto nel caso della scomparsa di Jean Spangler.\nRiconoscimenti.\nPer il suo contributo all'industria del cinema, Kirk Douglas ha una stella sulla Hollywood Walk of Fame al 6263 di Hollywood Boulevard.\nDoppiatori italiani.\nDa doppiatore \u00e8 stato sostituito da:"}
{"id": "313308", "revid": "2166047", "url": "https://it.wikipedia.org/wiki?curid=313308", "title": "Pinsk", "text": "Pinsk (, , in polacco \"Pi\u0144sk\", in latino \"Pinscum\") \u00e8 una citt\u00e0 di abitanti della Bielorussia.\nGeografia fisica.\nPinsk \u00e8 situata nella regione geografica della Polesia, a sud-ovest di Minsk, ed \u00e8 attraversata dal fiume Pina da cui deriva il nome. Amministrativamente fa parte della voblasc' di Br\u0117st. La citt\u00e0 si trova al centro delle vaste paludi del Pryp\"jat'.\nStoria.\nLe prime tracce documentate della citt\u00e0 risalgono al 1097 in alcune cronache del tempo, dove si parla di una cittadina di nome \"Pinesk\" appartenente al territorio di Svjatopolk II di Kiev, sovrano del Principato di Turov e Pinsk. Data la sua posizione, stretta fra i principati di Galizia-Volinia e Navahrudak, venne a lungo combattuto tra queste due entit\u00e0 statali ma, nel 1320, venne conquistata dalle forze del Granducato di Lituania. Nel 1640 la rivolta dei Cosacchi guidati da Bohdan Chmel'nyc'kij arriv\u00f2 anche a Pinsk, che venne conquistata dai ribelli. Quando le truppe della Confederazione polacco-lituana la ripresero, dei suoi abitanti vennero uccisi e case vennero date alle fiamme. Otto anni dopo venne di nuovo bruciata, questa volta dai russi, nel corso della Guerra russo-polacca (1654-1667). I polacco-lituani, guidati da Janusz Radziwi\u0142\u0142, la riconquistarono con notevole difficolt\u00e0.\nNel 1793 con la terza spartizione della Polonia, Pinsk entr\u00f2 a far parte dell'Impero russo. Secondo un censimento russo del 1897 la popolazione cittadina ammontava in quegli anni a unit\u00e0, dei quali ebrei.\nDopo la fine della guerra sovietico-polacca la citt\u00e0 pass\u00f2 alla Polonia. Sotto il governo di Varsavia venne qui istituito il quartier generale della \"Flottiglia fluviale Polacca,\" mentre la maggioranza della popolazione continuava ad essere costituita da cittadini di religione ebraica (attorno al 70%). Durante l'occupazione nazista, durata dal 1941 al 1944, quella che fu una delle pi\u00f9 fiorenti comunit\u00e0 giudaiche dell'est Europa venne decimata da eccidi, costretta a vivere in un ghetto e infine completamente cancellata nel giro di pochi mesi nel 1942.\nCaratteristiche.\nCentro industriale attivo nella costruzione di barche per la navigazione dei fiumi locali, Pinsk si trova in una zona molto fertile dal punto di vista agricolo. Nell'ambito della voblasc' \u00e8 la terza citt\u00e0 dopo Br\u0117st e Baranavi\u010dy.\nSport.\nCalcio.\nLa principale squadra di calcio locale \u00e8 il Volna Pinsk, che disputa i suoi incontri interni allo stadio Volna."}
{"id": "313316", "revid": "709565", "url": "https://it.wikipedia.org/wiki?curid=313316", "title": "Zelig (programma televisivo)", "text": "Zelig \u00e8 un programma televisivo italiano di genere comico, andato in onda su Italia 1 dal 1997 al 2003 e su Canale 5 dal 2003 al 2016 e nel 2021. La trasmissione, prodotta da Bananas srl, Mediaset e Einstein Multimedia, deriva il suo nome dal fatto che in origine veniva trasmessa dall'omonimo locale milanese di cabaret sito al civico 140 di viale Monza a Milano, il quale a sua volta trae la sua denominazione dal noto film di Woody Allen del 1983.\nStoria.\nIl cabaret dello Zelig debutta in televisione il 29 ottobre 1996 su Italia 1 in seconda serata, con lo speciale \"Zelig, 10 anni di cabaret\", che celebra il decennale dall'apertura del locale. Dopo questo speciale, dal 5 maggio 1997 parte la trasmissione vera e propria con il titolo \"Zelig - Facciamo cabaret\", con Claudio Bisio e Antonella Elia, scritto da Marco Posani con la collaborazione di Giancarlo Bozzo. Il programma va in onda per varie edizioni nella tipica collocazione oraria della seconda serata del luned\u00ec, sotto la guida di diversi conduttori tra i quali si fanno notare Laura Freddi, Simona Ventura e Massimo Boldi. Alle prime edizioni partecipano comici del calibro di Luciana Littizzetto, i Fichi d'India, Lella Costa, Enrico Bertolino, Leone Di Lernia, i Gemelli Ruggeri.\nA partire dal 31 marzo 2000, con il ritorno alla conduzione di Claudio Bisio, il titolo del programma viene cambiato nel pi\u00f9 semplice \"Zelig\" e riscuote un successo pi\u00f9 ampio, grazie anche alla presenza di Michelle Hunziker. La conduzione rimane quindi invariata fino al 2003 e in questi anni si fanno notare comici quali Ficarra e Picone, Ale e Franz con i loro personaggi \"noir\", Max Pisu, Sergio Sgrilli con le sue parodie musicali, Fabrizio Fontana nei panni di James Tont, i Pali e Dispari, Le Tutine e Gabriele Cirilli nei panni di Kruska.\nIl salto di qualit\u00e0 avviene all'inizio del 2003. Il programma passa in prima serata (era gi\u00e0 avvenuto nelle edizioni di Simona Ventura ma con successo moderato, e nel Natale del 2002) con il nuovo titolo di \"Zelig Circus\", ancora una volta su Italia 1, e riscuote un enorme successo (anche contro il Festival di Sanremo) che porter\u00e0 il programma su Canale 5 a maggio per festeggiare le cento puntate. Inoltre, per la prima volta la trasmissione lascia il locale milanese e, dopo uno speciale natalizio al Teatro Savoia di Campobasso, trasloca in un Tendone circense (situato a Sesto San Giovanni) per sottolineare la nuova impostazione del programma.\nDalla stagione successiva (primi mesi del 2004), il programma passa definitivamente su Canale 5, ottenendo risultati eccellenti nella prima serata del venerd\u00ec. Michelle Hunziker viene sostituita da Vanessa Incontrada. In questa stagione hanno molto risalto Anna Maria Barbera nei panni di Sconsolata e Flavio Oreglio con le sue \"poesie catartiche\". A partire da questo momento il programma si \u00absdoppia\u00bb e va in onda anche in seconda serata con il titolo \"Zelig Off\", condotto da Giorgia Surina prima su Italia 1, poi anch'esso su Canale 5, nel quale hanno la possibilit\u00e0 di esibirsi comici emergenti o alle prime esperienze.\nIl programma va in onda in prima serata con gran successo anche nel 2005 (tra i comici figuravano anche Cochi e Renato) e nel 2006, con i relativi tour estivi per l'Italia. Nel 2007 si decide di far prendere una pausa al programma, sempre campione di ascolti, programmandolo per l'autunno successivo; si cambia locale, passando al teatro degli Arcimboldi, e nome (ridiventa semplicemente \"Zelig\"). In primavera invece torna \"Zelig Off\", che rivela tra gli altri Niba, Gigi e Ross, Ciciri e tria, Giancarlo Kalabrugovic, con la conduzione di Teresa Mannino e Federico Basso; dello spettacolo vengono realizzate anche quattro puntate esterne a Ercolano e Sorrento. L'11 e il 18 gennaio 2008 vanno in onda due puntate speciali (intitolate \"Arcizelig\"). \"Zelig\" torna da luned\u00ec 29 settembre 2008 su Canale 5, sempre con la conduzione di Claudio Bisio e Vanessa Incontrada. Nel gennaio del 2009 torna \"Arcizelig\" per quattro venerd\u00ec.\nIl 3 gennaio 2009 \"Bananas\" e \"La Gazzetta dello Sport\" lanciano in edicola la collana \"Gazzelig\": la prima uscita, \"Checco Zalone e i Mitili ignoti Live Tour\", vende copie. In estate vanno in onda sei puntate di \"Zig Zelig\" con il meglio di tutte le edizioni di \"Zelig\" dal 2003 al 2009. Nel dicembre 2009 parte la nuova edizione di \"Zelig Off\" con una puntata ogni domenica ed ogni mercoled\u00ec (incluse due puntate speciali il 24 e il 31 dicembre in occasione delle feste natalizie).\nIl 19 gennaio 2010, comincia una nuova edizione di \"Zelig\", che vede ancora alla conduzione la collaudata coppia Bisio-Incontrada. Le puntate vanno in onda tutti i marted\u00ec e terminano il 30 marzo 2010. \u00c8 l'ultima edizione condotta da Vanessa Incontrada: pochi mesi dopo l'ultima puntata, infatti, viene comunicato che la presentatrice lascia il programma per dedicarsi a nuovi progetti professionali. Negli anni seguenti, i giornali riporteranno e alimenteranno svariate polemiche tra la Incontrada e gli autori del programma: l'attrice e conduttrice accusa di maschilismo e scarsa solidariet\u00e0 gli autori e i colleghi, i quali replicano smentendo e negando tali accuse.\nIl 14 gennaio 2011 comincia un'altra nuova edizione di \"Zelig\" dove la Incontrada, accanto a Claudio Bisio, viene sostituita da Paola Cortellesi, per una durata di dodici puntate.\nL'edizione del 2012 invece ne conta ben quindici e inizia il 13 gennaio, confermando la coppia vincente della precedente stagione. Il 20 gennaio va in onda una serata speciale in occasione della centesima puntata trasmessa da Canale 5. In quell'anno \"Zelig Off\" va in onda anche su Italia 2.\nIl 6 giugno 2012, Bisio e la Cortellesi annunciano di lasciare \"Zelig\": Bisio per prendersi una pausa, la Cortellesi per dedicarsi a nuove esperienze.\nIl 23 dicembre 2012, gli autori storici di \"Zelig\" Gino e Michele, hanno pubblicato su Twitter le prime foto del nuovo tendone che ospiter\u00e0 la nuova edizione di \"Zelig\", che torna a chiamarsi \"Zelig Circus\" e va in onda dal 14 gennaio 2013 su Canale 5. La struttura si chiama Pala 3, si trova in piazzale Cuoco a Milano e accoglier\u00e0 ogni settimana tanti comici capitanati, quest'anno, da Teresa Mannino e dal Mago Forest, ma il successo riscosso non \u00e8 pi\u00f9 quello delle precedenti edizioni.\nNell'estate 2013 va in onda marted\u00ec sera alle 21:10 in prima serata su Canale 5 \"Zelig Antology\", che ripropone tutte le migliori gag dagli esordi alle edizioni pi\u00f9 recenti. Nell'inverno 2013/2014 il programma torna su Italia 1 con il titolo \"Zelig 1\", un'edizione ibrida tra \"Zelig\" e \"Zelig Off\", condotto da Katia Follesa, Elisabetta Canalis e Davide Paniate. Questa edizione viene girata come l\"'Off\" nello storico locale di viale Monza ma, a differenza di questo, va in onda in prima serata e alterna alcuni comici esordienti ad altri gi\u00e0 apparsi in edizioni precedenti e alcuni veterani come Federico Basso, Antonio D'Ausilio e Massimo Bagnato.\nIn occasione dei 18 anni dal suo debutto, il programma torna su Canale 5 dal 9 ottobre 2014. Questa edizione viene registrata al tendone Linear4ciak di viale Puglie in Milano e ogni puntata \u00e8 condotta da una diversa coppia di VIP.\nIl programma torna dal 1\u00ba dicembre 2016 con il titolo \"Zelig Event\", per quattro puntate condotte da Michelle Hunziker e Christian De Sica presso la \"Zelig Arena\" di via Crescenzago. Al termine dell'edizione, gli autori e ideatori del format, Gino e Michele e Giancarlo Bozzo, annunciano che in futuro il programma non sarebbe pi\u00f9 andato in onda sulle reti Mediaset. \nDal 25 febbraio 2018 sono cominciate le trasmissioni del canale tematico Zelig TV, in onda prima sul canale 243 e successivamente sul canale 63 del digitale terrestre; il canale ha cessato le trasmissioni il 1\u00ba novembre 2020.\nDal 19 Ottobre Al 4 Novembre 2020 Zelig e andato in onda su Comedy Central con il nome di \"Zelig C-LAB\" con la conduzione di Federico Basso e Davide Paniate.\nNel 2021, in occasione del venticinquennale dalla prima trasmissione, \"Zelig\" \u00e8 stato reinserito nel palinsesto Mediaset per inizialmente tre puntate speciali, che diventeranno 4 per via degli alti ascolti, andate in onda su Canale 5 di gioved\u00ec dal 18 novembre al 9 dicembre 2021 presso il teatro degli Arcimboldi con la conduzione di Claudio Bisio e Vanessa Incontrada.\nCuriosit\u00e0.\n\"Zelig\" negli anni \u00e8 stato trampolino di lancio anche di molti libri comici. Da quando \u00e8 iniziata l'avventura della prima serata gi\u00e0 su Italia 1, quasi tutti i comici del programma hanno pubblicato libri comici sui loro personaggi, editi quasi tutti dalla Kowalski.\nSigla\nLa sigla del programma \u00e8 Demasiado Corason di Willy DeVille."}
{"id": "313318", "revid": "57777", "url": "https://it.wikipedia.org/wiki?curid=313318", "title": "Desossiribosio", "text": ""}
{"id": "313319", "revid": "107158539", "url": "https://it.wikipedia.org/wiki?curid=313319", "title": "Maurice Boitel", "text": "Biografia.\nMaurice Boitel apparteneva al movimento d'arte chiamato \"La Jeune Peinture\" (Giovane Pittura) della scuola di Parigi, assieme a pittori come Bernard Buffet, Yves Brayer, Louis Vuillermoz, Pierre-Henry, Daniel du Janerand, Gaston S\u00e9bire, Paul Colomb, Bernardino Toppi, Jean Monneret.\nStudi alla Scuola Nazionale Superiore delle Belle Arti di Parigi.\nBoitel fu poi allievo delle scuole di Belle Arti di Boulogne-sur-Mer, di Amiens (citt\u00e0 ove risiedette per qualche anno), poi di Digione, nell'\"atelier\" di Andr\u00e9 Claudot.\nDopo avere frequentato la Scuola Nazionale Superiore delle Belle Arti di Parigi, dove ha conosciuto Bernard Buffet, Daniel du Janerand e Louis Vuillermoz, che sarebbero poi diventati suoi amici, Maurice Boitel ha vinto il concorso del premio della Villa Abd-el-Tif in Algeri dove \u00e8 rimasto due anni (1946-1947) ed ha realizzato una serie di opere che riguardavano le localit\u00e0 di questo paese, allora provincia francese.\nPremi e mostre.\nHa ottenuto quasi tutti i premi di pittura francesi tra il 1946 e il 2000, la medaglia d'oro dell'Istituto di Francia e quella degli Artisti Francesi ed \u00e8 stato membro dei comitati dei principali saloni parigini (Salon d'Automne, salon des Artistes Fran\u00e7ais, Salon de la soci\u00e9t\u00e9 Nationale des Beaux Arts, Salon \"Comparaisons\", Salon \"Terra Latina\", Salon du dessin et de la Peinture \u00e0 l'eau). Nel 1963 vinse anche il Premio Puvis de Chavannes.\nLe mostre individuali della sua opera si sono principalmente tenute nel Grand Palais (1990) di Parigi, nel Museo delle Belle Arti della citt\u00e0 di Parigi al Palais de Chaillot (1963), nei Musei provinciali di Boulogne-sur-Mer (1976), Montbar, Montreuil-sur-Mer etc., nelle gallerie parigine Ren\u00e9 Drouet, Suillerot, Bernier e le sue opere possono anche essere viste alla galleria Contini di Caracas (Venezuela).\nAl estero, ha partecipato a mostre a New York, Los Angeles, Zurigo, Tokyo, Citt\u00e0 del Messico, Monaco di Baviera, Francoforte, San Pietroburgo, Abidjan.\nLuoghi di lavoro.\nHa soprattutto dipinto a Cadaqu\u00e9s (Spagna), ad Audresselles, a Nuits-Saint-Georges (Borgogna), ad Ambazac (Limosino), nelle isole dell'Atlantico, e anche a Nizza, Roma, Firenze e Venezia.\nLe sue opere sono state acquistate soprattutto da Inglesi, Americani, Giapponesi, Svizzeri, Tedeschi, Iraniani, Venezuelani, Brasiliani e Francesi.\nCollegamenti esterni.\ncollection terre des peintres - 3 avenue Percier 75008 Paris - ed. Compagnie Internationale de Banque."}
{"id": "313321", "revid": "1428919", "url": "https://it.wikipedia.org/wiki?curid=313321", "title": "Queens' College (Cambridge)", "text": "Il Queen's College of St Margaret and St Bernard, abbreviato in Queens' College, \u00e8 una delle pi\u00f9 antiche scuole costituenti l'Universit\u00e0 di Cambridge.\nFu fondato nel 1448 da Margherita d'Angi\u00f2, moglie del sovrano Enrico VI, a sua volta fondatore del King's College.\nNel 1465 fu rifondato da Elisabetta Woodville, regina consorte di Edoardo IV e questa doppia progenitura giustifica l'ortografia del nome (\"Queens' College\" = Collegio delle regine) che rende omaggio a entrambe le fondatrici; il nome completo della scuola \u00e8 un tributo ai santi Margherita di Antiochia e Bernardo di Chiaravalle.\nDescrizione.\nIl Queens' College \u00e8 uno dei \"college\" che hanno edifici lungo la sponda del Cam (gli altri sono il King's, il Clare, il Trinity Hall, il Trinity, il St John's ed il Magdalene). Il \"President's Lodge\" (alloggio del Presidente) del Queens' \u00e8 il pi\u00f9 antico edificio di Cambridge ad essere situato sul fiume, costruito intorno al 1460. Il Queens' College \u00e8 anche uno dei due college che hanno edifici del corpo principale su entrambi i lati del Cam (L'altro \u00e8 il St John's).\nIl 'Mathematical Bridge' (\"Ponte matematico\") collega la parte pi\u00f9 antica del college (soprannominata dagli studenti \"Lato oscuro\") con la parte pi\u00f9 recente (\"Il lato chiaro\"), ed \u00e8 una delle viste pi\u00f9 fotografate a Cambridge (solitamente fotografato dal vicino ponte di Silver Street). Secondo la leggenda popolare, il ponte fu originariamente progettato da Sir Isaac Newton senza usare dadi e bulloni, ed in passato gli studenti (o i \"fellows\") hanno tentato di smontare e rimontare il ponte. Il mito continua sostenendo che questi ingegneri troppo ambiziosi non siano stati in grado di raggiungere la bravura di Newton, ed abbiano dovuto arrendersi e tenere in piedi il ponte con dadi e bulloni. La storia \u00e8 falsa: il ponte fu costruito nel 1749 da James Essex il Giovane (1722-1784) su progetto di William Etheridge (1709-1776), 22 anni dopo la morte di Newton. Fu ricostruito nel 1866 e nel 1905, sullo stesso progetto.\nIl Queens' \u00e8 unico tra i college di Cambridge per la sala multifunzionale Fitzpatrick Hall. Il livello di accessibilit\u00e0 concesso agli studenti permette loro di fare teatro, cinema, feste ed attivit\u00e0 sportive."}
{"id": "313324", "revid": "17351", "url": "https://it.wikipedia.org/wiki?curid=313324", "title": "Aviazione civile", "text": ""}
{"id": "313325", "revid": "37401", "url": "https://it.wikipedia.org/wiki?curid=313325", "title": "Queen's College", "text": ""}
{"id": "313326", "revid": "4106", "url": "https://it.wikipedia.org/wiki?curid=313326", "title": "Queens' College", "text": ""}
{"id": "313328", "revid": "697352", "url": "https://it.wikipedia.org/wiki?curid=313328", "title": "Elasticit\u00e0 (disambigua)", "text": ""}
{"id": "313329", "revid": "102555363", "url": "https://it.wikipedia.org/wiki?curid=313329", "title": "Orario grafico", "text": "L\u2019orario grafico \u00e8 un diagramma cartesiano \"x, y\" utilizzato dagli oraristi per rappresentare un servizio di trasporto (generalmente ferroviario) su una data linea. In ascisse (asse \"x\") sono rappresentati i tempi (h, min), in ordinate (asse \"y\"), gli spazi (km) e le stazioni di una linea ferroviaria. Ogni treno \u00e8 rappresentato da una traccia e da un numero, pari se il treno marcia da sud a nord, dispari nel caso opposto. La traccia \u00e8 una spezzata obliqua orientata da sinistra a destra e dall'alto verso il basso per i treni che marciano dalla stazione dell'estremo inferiore dell'asse y verso la stazione all'estremo superiore dello stesso asse e dal basso verso l'alto per i treni del senso opposto (cfr. orario cadenzato).\nLa pendenza della traccia rappresenta la velocit\u00e0 media di marcia del treno, perci\u00f2, in un diagramma spazio-tempo eseguito in scala appropriata, pi\u00f9 la traccia tende alla verticale, pi\u00f9 il treno \u00e8 veloce, qualunque sia il senso di marcia.\nLe soste nelle stazioni sono rappresentate da tratti orizzontali; quando due tracce s'intersecano significa che due treni s'incrociano; se la linea \u00e8 a binario unico, le tracce si possono intersecare solo in corrispondenza di stazioni o di appositi punti d'incrocio. Il colore delle tracce aiuta a distinguere le categorie dei treni (Reg, IC, Exp, ES*, Merci ecc.).\nIn un orario grafico si possono mettere a punto altre tipologie di rappresentazioni, ad es. si pu\u00f2 rappresentare la traccia in spessore proporzionale al rapporto pax-presenti/posti-offerti medio di un giorno-tipo (coefficiente di occupazione), onde avere un indicatore di qualit\u00e0 del servizio in termini di comfort a bordo (spazio per passeggeri), tratta per tratta.\nNonostante la semplicit\u00e0 della schematizzazione, l'orario grafico pu\u00f2 dare molte informazioni, pi\u00f9 leggibili della comune forma tabellare."}
{"id": "313331", "revid": "125644286", "url": "https://it.wikipedia.org/wiki?curid=313331", "title": "Olympique Lyonnais", "text": "LOlympique Lyonnais (pronuncia francese: //), noto in italiano come Olympique Lione o pi\u00f9 semplicemente Lione, \u00e8 una societ\u00e0 polisportiva francese con sede nella citt\u00e0 di Lione, nota soprattutto per la sua sezione calcistica, militante nella Ligue 1, la massima divisione del campionato francese di calcio.\nFondata nel 1950 a seguito di un dissidio tra le sezioni rugby e calcio del club polisportivo \"Lyon Olympique Universitaire\", la squadra calcistica del Lione partecipa ininterrottamente alla massima serie francese dalla stagione 1989-1990 e ha raggiunto il proprio apice nei primi anni duemila, vincendo la Ligue 1 per sette volte consecutive (dal 2001-2002 al 2007-2008) e divenendo cos\u00ec l'unica societ\u00e0 francese a conseguire tale traguardo. Nel 2007 la sezione maschile e quella femminile vinsero i rispettivi campionati, consentendo al club di aggiudicarsi il titolo nazionale con entrambe le sezioni calcistiche, evento senza precedenti in Francia.\nDal 2016 la squadra calcistica del Lione disputa le partite interne nel Parc OL, stanziato nel comune di D\u00e9cines-Charpieu, ubicato nella metropoli di Lione. Le partite delle selezioni minori del Lione e gli allenamenti della squadra maggiore sono invece svolti nel centro di allenamento Groupama OL.\nDalla fondazione del club i colori sociali sono rosso, blu e bianco, quest'ultimo predominante. Dall'avvento in societ\u00e0 del presidente Jean-Michel Aulas, il completo tradizionale del club \u00e8 una maglietta di colore bianco con strisce verticali rosse e blu. Lo stemma invece presenta una banda orizzontale superiore rossa che menziona su due righe la frase \"Olympique Lyonnais\". La parte inferiore, tinta di blu, indica le lettere OL foderate con bordature dorate e sfondo bianco; all'interno della lettera O viene raffigurato un leone dorato, simbolo della citt\u00e0 di Lione. Il soprannome del club, \"Les Gones\", significa \"i ragazzini\" nel dialetto regionale arpitano di Lione.\nNel proprio palmar\u00e8s il Lione annovera 21 trofei nazionali - 7 campionati, 5 coppe nazionali, 1 coppa di lega e 8 supercoppe - che ne fanno il quarto club pi\u00f9 titolato di Francia. A livello internazionale vanta invece una Coppa Intertoto (vinta nel 1997), una semifinale di \nEuropa League 2016-2017, e dodici partecipazioni di fila alla UEFA Champions League (dal 1999-2000 al 2011-2012), dove il miglior risultato conseguito \u00e8 la semifinale, raggiunta nel 2010 e nel 2020.\nForte rivalit\u00e0 sussiste con il , con cui il club lionese disputa il cosiddetto derby del Rodano, considerato tra i pi\u00f9 importanti derby in Francia, per via della sentita contrapposizione fra le due principali squadre di calcio della regione Alvernia-Rodano-Alpi. Altra importante rivalit\u00e0 \u00e8 quella con il Marsiglia, denominata Choc \"des Olympiques\".\nIl club \u00e8 quotato presso la borsa Euronext Paris con il nome di \"OL Groupe\" () e ha anche una sezione femminile, che \u00e8 la pi\u00f9 titolata di Francia e tra le pi\u00f9 titolate d'Europa e del mondo.\nStoria.\nLa nascita della squadra di calcio del Lione avvenne dopo un dissidio tra le sezioni rugby e calcio del club polisportivo \"Lyon Olympique Universitaire\", che esisteva gi\u00e0 dal 1896 con il nome di \"Racing Club de Lyon\". La sezione calcistica si separ\u00f2 dal resto del club e scelse un nuovo nome, \"Olympique Lyonnais\". Il nuovo sodalizio nacque ufficialmente il 3 agosto 1950.\nNel suo primo mezzo secolo di vita il Lione non riusc\u00ec mai a vincere il campionato francese e non fu raro vederlo in seconda serie.&lt;br&gt;Nel 1951 il Lione vinse il campionato di seconda divisione, assicurandosi la promozione in massima serie. Ad eccezione dell'annata 1953-1954, milit\u00f2 per tutto il decennio in massima serie. Negli anni '60 e '70 il club raccolse modesti successi, grazie al tecnico Lucien Jasseron e a giocatori quali Fleury Di Nallo, Nestor Combin, Serge Chiesa, Bernard Lacombe e Jean Djorkaeff. Nel 1963-1964 la squadra di Jasseron vinse per la prima volta la prima Coppa di Francia, battendo in finale il per 2-0. La gestione Jasseron port\u00f2 anche a buoni piazzamenti in massima serie fino al 1965-1966, quando il 16\u00ba posto finale sanc\u00ec la partenza del tecnico.&lt;br&gt;Il subentrante Luois Hon guid\u00f2 la squadra alla vittoria della sua seconda Coppa di Francia nel 1966-1967, grazie al successo in finale per 3-1 contro il . Dal 1968 al 1976 allen\u00f2 la squadra l'ex calciatore del club Aim\u00e9 Mignot, che port\u00f2 i suoi alla vittoria della Coppa di Francia 1972-1973, in virt\u00f9 della vittoria in finale per 2-1 contro il .\nNel giugno 1987 il Lione fu rilevato l'uomo d'affari rodanese Jean-Michel Aulas, che grazie a corposi investimenti riusc\u00ec ben presto nel proposito di riportare la squadra ai vertici del calcio francese. Grazie alla sapiente guida del tecnico Raymond Domenech, ingaggiato nel 1988, la squadra ottenne dapprima la promozione in massima serie e poi un ottimo ottavo posto in Ligue 1 nel 1989-1990. Nel 1990-1991 il piano di Aulas si realizz\u00f2 con l'approdo in Europa grazie al quinto posto, che garant\u00ec la qualificazione alla Coppa UEFA poich\u00e9 il vinse Coppa di Francia, liberando cos\u00ec un posto europeo per i lionesi. Nelle due annate seguenti i risultati del Lione, che ottenne comunque due salvezze, furono al di sotto delle attese e nel 1993 Domenech e il club si separarono.\nA Domenech subentr\u00f2 Jean Tigana, che, dopo un ottavo posto nella stagione d'esordio, nel 1994-1995 ottenne il secondo posto in campionato. Il suo successore, Guy St\u00e9phan, nel 1995-1996 port\u00f2 la squadra a disputare la finale di Coppa di Lega, persa ai rigori contro il Metz, prima di essere esonerato nella stagione seguente per far posto al direttore sportivo Bernard Lacombe, ex giocatore della squadra. Lacombe rimase in sella sino al 2000, conseguendo un terzo posto in Ligue 1 nel 1998-1999, che valse la prima storica qualificazione alla Champions League. Il terzo posto fu confermato nell'annata successiva.\nNegli anni 2000 il Lione stabil\u00ec un'egemonia in patria, aggiudicandosi ben 7 titoli nazionali consecutivi, oltre a vari trofei nazionali. A Lacombe, che continu\u00f2 a lavorare per il Lione come consigliere di Aulas, successe nel 2000 il direttore tecnico Jacques Santini, che pass\u00f2 a ricoprire le vesti di allenatore. Il nuovo tecnico guid\u00f2 i suoi al secondo posto nel campionato 2000-2001 e alla vittoria, nella stessa stagione, della Coppa di Lega (2-1 in finale contro il ), primo trofeo vinto dal Lione dopo la Coppa di Francia 1972-1973. Il Lione di Santini fece ancora meglio nel 2001-2002, aggiudicandosi il suo primo titolo nazionale, il primo titolo nazionale dal 1944-1945 e l'inizio di un'epopea senza precedenti nel calcio transalpino. All'era Santini segu\u00ec il triennio di Paul Le Guen, con cui la squadra vinse tre campionati, tre Supercoppe di Francia e raggiunse per due volte di fila i quarti di finale di UEFA Champions League. Il dominio in patria prosegu\u00ec anche sotto la gestione di G\u00e9rard Houllier, il cui biennio fu impreziosito da due altri titoli nazionali consecutivi (vinti entrambi con un margine larghissimo sulla seconda classificata) e da due altre Supercoppe di Francia consecutive, oltre ad un altro quarto di finale di Champions League. La fugace parentesi di Alain Perrin si concluse con il \"treble\" Supercoppa di Francia-campionato-Coppa di Francia, prima del clamoroso divorzio.\nDopo il titolo del 2008 l'egemonia del Lione termin\u00f2, anche se la squadra si mantenne ai vertici del campionato nel triennio della gestione di Claude Puel, conclusosi senza trofei ma con uno storico traguardo in Champions League, la semifinale del 2009-2010. Il successivo triennio in cui fu alla guida della squadra R\u00e9mi Garde port\u00f2 in bacheca una Coppa di Francia (2011-2012) e una Supercoppa di Francia (2012-2013). Dal 2014, sotto la guida di Hubert Fournier e poi Bruno G\u00e9n\u00e9sio, la squadra si \u00e8 risollevata in campionato, grazie soprattutto ai prodotti del proprio settore giovanile. Nel 2016-2017 ha raggiunto per la prima volta la semifinale di Europa League. Sotto la guida del nuovo allenatore Rudi Garcia, la squadra torn\u00f2 a disputare la semifinale di Champions League nell'edizione 2019-2020, perdendo contro il Bayern Monaco dopo aver eliminato la Juventus e il Manchester City. Il campionato, per\u00f2, vede il Lione settimo allo stop per via del COVID-19 e fuori dalle coppe europee. \nLa stagione 2020-2021 vede il Lione tornare ai vertici della Ligue 1, lottando anche per la conquista del titolo nazionale, ma poi finir\u00e0 quarto a 2 punti dal terzo posto occupato dal Monaco.\nColori e simboli.\nDalla fondazione del club i colori sociali sono stati sempre rosso, blu e bianco, quest'ultimo predominante. Nei primi anni della sua esistenza l'Olympique Lyonnais giocava per lo pi\u00f9 in completo bianco. Nel 1955 si decise di introdurre una banda rosso-blu all'altezza delle scapole e calzoncini blu. Nel 1961 la banda scapolare fu rimossa e le due strisce orizzontali rosse e blu furono disposte orizzontalmente. Sei anni dopo si torn\u00f2 all'uniforme totalmente bianca, ma le strisce rosso-blu rimasero intatte, anche se disposte verticalmente e sulla parte sinistra della maglietta. Il Lione indoss\u00f2 per la prima volta la nuova maglia nella stagione 1970-1971 e la mantenne fino al 1975-1976. Per la stagione 2002-2003 il presidente Jean-Michel Aulas annunci\u00f2 che il club sarebbe tornato a quella divisa, che fu quella ufficiale per sei stagioni fino al 2007, anno del settimo titolo consecutivo.\nNel 1976 la squadra abbandon\u00f2 la divisa totalmente bianca e pass\u00f2 ad un'uniforme totalmente rossa come quella del Liverpool. La divisa fu mantenuta sino al 1989-1990 tranne che per le stagioni 1977-1978 e 1978-1979, durante le quali furono presenti strisce verticali blu, che ebbero scarso apprezzamento. Nella stagione 1989-1990 il club torn\u00f2 alla divisa completamente bianca e nella stagione 1995-1996 tornarono le strisce verticali, posizionate stavolta al centro della maglietta e non sulla sinistra. La divisa rimase invariata sino alla stagione 2001-2002. Nella stagione 2009-2010 il Lione torn\u00f2 alle strisce orizzontali rosse e blu. In Champions League la squadra ha usato vari colori come prima divisa (rosso, blu di varie tonalit\u00e0, nero, grigio e giallo fosforescente).\nStrutture.\nStadio.\nDal 2016 il club gioca le partite casalinghe al Parc Olympique Lyonnais, noto semplicemente come Parc OL. Sorge a D\u00e9cines-Charpieu, centro nella periferia di Lione, e pu\u00f2 ospitare fino a 59.186 spettatori. Nella sua giovane storia ha ospitato la finale della UEFA Europa League 2017-2018, che \u00e8 stata vinta dall', e sei incontri del , tra i quali la semifinale tra i futuri campioni del Portogallo e il Galles.\nIn precedenza il Lione ha giocato nello Stade de Gerland, che prende il nome dall'omonimo quartiere cittadino. Capace di contenere 41.044 spettatori, al suo interno si \u00e8 tenuta la finale della Coppa delle Coppe 1985-1986 che \u00e8 stata conquistata dalla . Si sono anche tenuti sei incontri del , in particolare il quarto di finale che ha visto il successo per 3-0 della Croazia sulla Germania.\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del club nella sua storia.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1950-1951 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Gr\u00e9gory Coupet a quota 94, mentre il miglior marcatore \u00e8 Juninho Pernambucano con 18 gol.\nStatistiche di squadra.\nA livello internazionale la miglior vittoria \u00e8 per 7-0, ottenuto contro i nel primo turno della Coppa UEFA 1974-1975, mentre la peggior sconfitta \u00e8 invece il 5-1 subito dal negli ottavi della UEFA Champions League 2018-2019.\nTifoseria.\nIl pi\u00f9 nutrito gruppo di tifosi dell'Olympique Lyonnais sono i \"Bad Gones\" (\"Ragazzacci\"), costituitisi nel 1987 nei primi tempi della presidenza di Jean-Michel Aulas. Hanno occupato per anni la Virage Nord dello Stade de Gerland e nel 2007-2008 hanno festeggiato il loro ventennale. I \"Bad Gones\" sono molto noti anche in Europa, dove hanno seguito le trasferte della loro squadra.\nUn altro gruppo di tifosi lionesi \u00e8 costituito dai \"Cosa Nostra Lyon\", che hanno occupato per anni la Virage Sud dello Stade de Gerland. Si costituirono nel 2007 con la fusione di due gruppi, i \"Lugdunums\", che esistevano dal 1993, e il \"Nucleo Ultra\", formatisi nel 2000. Non sono pi\u00f9 riconosciuti ufficialmente dal club, ma sono ancora operativi. Altri gruppi comprendono gli \"Hex@gones\", formatisi nel 2000 e stabilitisi nella Virage Sud, i \"Gastrogones\", che hanno occupato la Tribuna Jean Bouin, e gli \"O'Elles Club\", collocati nella Tribuna Jean Jaur\u00e8s dello Stade de Gerland.\nTra i gruppi che non hanno sede nella citt\u00e0 di Lione ci sono i \"Gones 58\", originari di Ni\u00e8vre (Borgogna), e i \"Gones 26\", originari del Dr\u00f4me, nella regione Alvernia-Rodano-Alpi. Tra i gruppi minori figurano \"Septimagones\", \"Loups Marchois\" e \"Dauphigones\", originari rispettivamente di H\u00e9r\u00e9pian (Creuse) e dell'Is\u00e8re.\nRivalit\u00e0.\nRivalit\u00e0 a livello regionale.\nLa pi\u00f9 grande rivalit\u00e0 regionale \u00e8 quella con il , che d\u00e0 vita al Derby del Rodano. Questa rivalit\u00e0 \u00e8 dovuta alla vicinanza geografica delle due citt\u00e0, separate da soli 62 chilometri. I due club hanno avuto i rispettivi periodi di gloria, con il Saint-\u00c9tienne che ha dominato il calcio francese con dieci titoli vinti tra il 1955 e il 1981 e l'Olympique Lyonnais con sette titoli vinti di fila negli anni 2000. Durante gli incontri, il flusso massiccio di tifosi visitanti viene scortato, per la maggior parte, da un convoglio di pi\u00f9 di venti autobus supportato dai veicoli della compagnia di sicurezza repubblicana.\nDopo la promozione del in Ligue 1, avvenuta nel 2008, si \u00e8 disputato un altro derby del Rodano-Alpi tra Olympique Lione e Grenoble, per due stagioni.\nAl livello locale, l'OL e il Lyon-La Duch\u00e8re hanno avuto storie opposte, poich\u00e9 quest'ultimo club ha vissuto all'ombra dell'OL: nel 1992 fu promosso nel Championnat National e in seguito ottenne un posto in Ligue 2, che gli fu negato per carenze economiche. Dopo il fallimento del 1996, il club distrettuale di La Duch\u00e8re visse anni bui, mentre l'OL conobbe anni di gloria in Ligue 1. Il Lyon-La Duch\u00e8re sta cercando di ricostruire la squadra reclutando alcuni giovani calciatori dell'OL.\nRivalit\u00e0 a livello nazionale.\nA livello nazionale, accese rivalit\u00e0 coinvolgono l'Olympique Lyonnais e altre compagini in lizza per le prime posizioni della Ligue 1.\nLe rivalit\u00e0 pi\u00f9 intense riguardano i club con cui il Lione lotta regolarmente per le posizioni di vertice in Francia. La partita che contrappone i lionesi e l' viene spesso definita \"Olympico\" o \"Shock of the Olympics\". Anche la rivalit\u00e0 con il ha avuto una certa importanza, a causa della concorrenza in cima alla classifica delle due squadre durante gli anni 2000. Sono importanti anche gli incontri con il , specialmente dopo l'emergere del club di Parigi come squadra stabilmente ai vertici del campionato, nei primi anni 2010. Nessuna rivalit\u00e0 \u00e8, tuttavia, pi\u00f9 sentita di quella con il Saint-\u00c9tienne, come dimostrato daglo incidenti ricorrenti che si verificano e dalle drastiche misure di sicurezza osservate nelle partite tra i due club.\nDalla fine degli anni 2010 si \u00e8 riaccesa una forte rivalit\u00e0 con l'Olympique Marsiglia. Tra le sfide pi\u00f9 memorabili vi \u00e8 a partita dell'8 novembre 2009, disputata allo Stadio di Gerland e terminata con il risultato di 5-5. Il 19 dicembre 2010 Marsiglia-Lione \u00e8 stata seguita da 2,43 milioni di telespettatori, pi\u00f9 di un terzo degli abbonati di Canal +, mentre la partita PSG-Olympique Marsiglia del 7 novembre dello stesso anno \u00e8 stata seguita da 2,35 milioni di telespettatori. La rivalit\u00e0 tra OL e OM detiene il record storico di audience per la Ligue 1 e per Canal +, con ben 2,93 milioni di spettatori che hanno assistito alla partita del 27 maggio 2009 in TV. Nel maggio 2013 violenti scontri tra i sostenitori di Lione e Marsiglia hanno avuto luogo presso il casello di Boll\u00e8ne, in seguito ad un incontro casuale tra gli autobus delle due tifoserie.\nSi segnala anche una rivalit\u00e0 tra i tifosi di Lione e .\nOrganico.\nRosa 2021-2022.\nRosa aggiornata al 31 gennaio 2022."}
{"id": "313332", "revid": "1632387", "url": "https://it.wikipedia.org/wiki?curid=313332", "title": "Allenatore", "text": "Lallenatore \u00e8 la figura sportiva deputata alla preparazione dell'atleta e della squadra.\nRuolo.\nNormalmente abilitata dalla federazione competente tramite la partecipazione ad un apposito corso e l'esito positivo dello stesso, lo svolgimento della professione in assenza del suddetto titolo comporta l'esercizio abusivo. \nIncaricato della preparazione degli atleti \u2014 al pari dei quali \u00e8 legato alla societ\u00e0 da un contratto \u2014 l'allenatore assiste gli stessi durante l'incontro col divieto di accedere al terreno di gioco pena sanzione da parte dell'arbitro: nelle discipline di gruppo \u00e8 responsabile unico della formazione titolare \u2014 ovvero degli effettivi schierati in campo \u2014 e delle riserve (rincalzi) a disposizione in panchina. \nPosto a capo dello staff tecnico, in caso di assenza o squalifica viene sostituito al comando dal vice-allenatore (o \u00aballenatore in seconda\u00bb). Soprattutto in ambito amatoriale \u00e8 comune la presenza di un allenatore-giocatore, ovvero di una figura che alterna la pratica agonistica alla conduzione tecnica della squadra.\nDefinito commissario tecnico qualora alla guida di una rappresentativa nazionale, l'incarico pu\u00f2 assumere denominazioni differenti in sport individuali (tra cui il secondo nel pugilato)."}
{"id": "313333", "revid": "590", "url": "https://it.wikipedia.org/wiki?curid=313333", "title": "Psicodinamica", "text": "La psicodinamica \u00e8 l'insieme di \"meccanismi\" e \"processi\" psichici sottesi al comportamento e pi\u00f9 in generale alla personalit\u00e0 di un individuo, preso singolarmente o in relazione ad altri.\n\u00c8 impossibile parlare di psicodinamica senza riferirsi all'inconscio, dal momento che, a partire dalla rivoluzione psicoanalitica in poi, i processi mentali legati al comportamento manifesto sono considerati attraverso un'ottica inconscia, vale a dire agenti \"sotto\" il livello di consapevolezza del soggetto.\nDescrizione.\nPsicologia dinamica.\nLa branca della psicologia che studia, analizza e descrive gli aspetti della psicodinamica \u00e8 la \"psicologia dinamica\", sviluppatasi ampiamente grazie al contributo di Sigmund Freud. L'accezione \"dinamica\" sta ad indicare prevalentemente l'esistenza di \"forze\" o attivit\u00e0 psichiche che possono interagire o entrare in conflitto, dando origine a caratteristiche di personalit\u00e0 e comportamenti che, se pervasivi e disadattivi, sono considerati come sintomi di un disturbo psichico.\nIl concetto di \"conflitto psichico\" \u00e8 centrale nella psicologia dinamica, e si riferisce primariamente all'idea freudiana del costante conflitto fra desiderio e difesa, vale a dire fra un \"movimento\" verso un oggetto, un obiettivo ed una serie di \"impedimenti\" dettati dalla morale o da altre regole comportamentali apprese. Questa definizione sembrerebbe circoscrivere l'interesse della psicologia dinamica al ramo delle nevrosi, bench\u00e9 si siano sviluppate, nel corso del tempo, delle teorie psicodinamiche relative a disturbi diversi, come le psicosi ed i disturbi di personalit\u00e0, relative al rapporto con la realt\u00e0 ed alle relazioni.\nGli stessi modelli psicodinamici, intesi nell'accezione storica originaria \"pulsionalista\" di inizio Novecento (ed attualmente in buona parte superati e revisionati), sono accomunati dalla concezione del funzionamento mentale come il \"risultato di un conflitto\". Il conflitto \u00e8 dato dalla opposizione tra potenti forze inconsce che richiedono l'espressione e la soddisfazione immediata, e forze opposte che impongono un controllo, e limitano l'espressione reprimendola o permettendone la soddisfazione in modalit\u00e0 socialmente accettabili. Il conflitto, in altri termini, pu\u00f2 essere concettualizzato come la contrapposizione tra un \"desiderio\" ed una \"difesa contro il desiderio stesso\".\nCostituzione ed esperienza.\n\u00c8 da sempre occasione di dibattito la natura costituzionale od esperienziale dei diversi disturbi mentali, e quindi dei processi legati alla loro genesi. Freud considerava la psicodinamica come un'eredit\u00e0 della natura umana, visto che defin\u00ec una serie di meccanismi prettamente \"regolari\" fra le persone (meccanismi di difesa, natura del conflitto psichico, organizzazione delle istanze psichiche). L'esperienza, in questo senso, interverrebbe a \"deviare\", spostare o arricchire i percorsi soliti dell'attivit\u00e0 psichica, orientata verso un oggetto o un obiettivo.\nAd esempio il bambino che sugge al seno materno risponde all'esigenza di nutrirsi, ma la piacevolezza legata all'esperienza, dovuta alla libido orale, lo porter\u00e0 a ricercare il piacere della stimolazione oro-alimentare. Le ripetute esperienze dell'allattamento incideranno sulla personalit\u00e0 del bambino e dell'adulto, determinando alcune caratteristiche riconoscibili.\nLo stesso accadrebbe con esperienze negative o traumatiche, con conseguenze diverse e disadattive sul comportamento. Altri autori hanno rifiutato il primato dell'inconscio nei processi psicodinamici del bambino, riconoscendogli delle competenze psichiche superiori e gi\u00e0 organizzate, di natura perci\u00f2 costituzionale e individuale. \u00c8 comunque possibile sostenere che gli aspetti inerenti alla psicodinamica siano per lo pi\u00f9 costituzionali, dal momento che le attivit\u00e0 principali, i meccanismi ed i processi psichici sembrano essere gli stessi per ogni persona, delineando fra l'altro una \"continuit\u00e0\" fra \"normalit\u00e0\" e \"patologia\" nella psicologia, dal momento che le stesse funzioni che regolano la vita psichica dei cosiddetti \"sani\" possono portare a dei disturbi psichici.\nTeorie principali.\nGlen Gabbard, nel suo testo \"Psichiatria psicodinamica\", individua quattro aree teoriche fondamentali, tutte di derivazione psicoanalitica:"}
{"id": "313334", "revid": "436907", "url": "https://it.wikipedia.org/wiki?curid=313334", "title": "Waiting (Porcupine Tree)", "text": "Waiting \u00e8 un singolo del gruppo musicale britannico Porcupine Tree, pubblicato il 29 aprile 1996 come unico estratto dal quarto album in studio \"Signify\".\nTracce.\nTesti e musiche di Steven Wilson."}
{"id": "313344", "revid": "1005847", "url": "https://it.wikipedia.org/wiki?curid=313344", "title": "Storia di Reggio Calabria", "text": "La millenaria storia di Reggio di Calabria inizia dall'origine mitologica che risale al 2000 a.C. per proseguire con la fondazione come colonia greca nell'VIII secolo a.C. Fu una fiorente citt\u00e0 della Magna Grecia e successivamente alleata di Roma. Poi fu una delle grandi metropoli dell'Impero bizantino e fu sotto le dominazioni dei normanni, degli svevi, degli angioini e degli aragonesi. Fu distrutta da gravi terremoti nel 1562 e nel 1783. Entr\u00f2 a far parte del Regno di Napoli e del Regno delle Due Sicilie e pass\u00f2 quindi al Regno d'Italia. Nel 1908 sub\u00ec le distruzioni di un altro terribile terremoto e maremoto, quindi fu ricostruita in epoca liberty ma poi parzialmente danneggiata dai bombardamenti della seconda guerra mondiale. Crebbe notevolmente nel corso del XX secolo ma nei primi anni settanta fu protagonista di grandi sconvolgimenti regionali, le cui conseguenze portarono ad un ventennio buio; grazie a una serie di capaci amministrazioni comunali, la citt\u00e0 si \u00e8 poi notevolmente ripresa negli ultimi decenni, tornando ad essere, secondo i dati demografici, economici e turistici, protagonista nel panorama Mediterraneo.\nGli insediamenti pre-greci, la civilt\u00e0 meticcia e il nome \"Italia\".\nGli storici antichi narrano che Reggio venne fondata su un precedente insediamento molto pi\u00f9 antico che alcune leggende popolari, abbastanza verosimili dati i riscontri letterari, avevano attribuito ad Aschenez, pronipote di No\u00e8, il quale sarebbe approdato sulla costa intorno al 2000 a.C., e da cui originariamente la regione avrebbe preso il nome di \"Aschenazia\". Tale evento \u00e8 ricordato nella memoria storica della citt\u00e0, come ad esempio il nome della \"via Aschenez\".\nAltre leggende attribuiscono la fondazione a Giocasto, figlio del dio Eolo, il cui monumentale mausoleo sarebbe sorto sul promontorio di Punta Calamizzi denominato Pallanzio (\"Pall\u00e0ntion\"). Il territorio sarebbe stato poi uno dei luoghi della fatica di Ercole contro Gerione, il mostro con tre corpi.\nSi era dunque formato nei secoli anteriori allo sbarco dei greci un agglomerato pi\u00f9 ampio con il nome di \"Rhegion\" (\u03a1\u03b7\u03b3\u03b9\u03c9\u03bd), e prima ancora noto come \"Erythra\" (\u0395\u03c1\u03c5\u03b8\u03c1\u03b1), abitato in epoche diverse da popoli appartenenti alle stirpi degli Ausoni, degli Enotri e infine degli Itali-Morgeti.\nDionigi di Alicarnasso e Diodoro Siculo ci dicono che gli Ausoni erano stanziati nella zona di Reggio gi\u00e0 intorno al XVI secolo a.C. Mentre gli Itali, secondo molte fonti tra cui lo stesso Dionigi di Alicarnasso, Tucidide e Virgilio, dicono che questi ultimi erano un ramo degli Enotri, e che i Morgeti non avevano seguito la maggioranza del loro popolo nel passaggio alla vicina Sicilia (dando poi il loro nome all'isola).\nIl piccolo nucleo rimasto al di qua dello Stretto era stato governato da un Re-Patriarca che con saggezza e generosit\u00e0 aveva conquistato il cuore dei propri sudditi, entrando nella leggenda popolare e nel mito come \"Re Italo\"\n(suo figlio Morgete fu Re dei Morgeti). Alla sua morte i sudditi avevano deciso di assumere il nome di Itali. E con il tempo il territorio della punta dello stivale prospiciente lo Stretto aveva preso il nome di \"Italia\".\nSecondo altre fonti questo nome era legato a una delle fatiche di Eracle contro Gerione. Certo \u00e8 per\u00f2 che l'arrivo dei greci non fece scomparire tale nome, anzi si espanse offrendo un'illuminante testimonianza della straordinaria mescolanza di culture, tradizioni e riti religiosi tra le popolazioni autoctone e i nuovi arrivati che si realizz\u00f2 con l'arrivo dei greci. Da una felice combinazione di diverse culture quindi scatur\u00ec quella tipica civilt\u00e0 meticcia dei Greci d'Occidente, che pi\u00f9 tardi si sarebbe guadagnata la definizione di Magna Grecia.\nCon il passare del tempo il nome Italia si consolid\u00f2 nell'uso comune cominciando a definire gli abitanti delle citt\u00e0-stato del Mezzogiorno prima come Italioti, poi Italici con l'arrivo dei Romani, e solo molto tempo dopo avrebbe risalito la penisola per definirla \"Italia\" nella sua interezza con la conquista della Gallia Cisalpina da parte di Giulio Cesare.\nFondazione della citt\u00e0.\nLa ricca suggestiva fantasia dei Greci, fondendo il fantastico ed il reale, ha circondato le origini di Reggio con un alone di arcana leggenda. Oltre al mito di Aschenez, riguardo alla fondazione ve ne sono molti altri, ma i pi\u00f9 significativi con un certo fondamento storico-iconografico sono il mito di Jocasto e il mito di Eracle:\nIl mito di Jocasto.\nLegato alle origini della citt\u00e0 \u00e8 il mito di Giocasto o Jocasto (\"Iokastos\"), che aveva un pi\u00f9 chiaro significato storico. Figlio di Eolo, re dei venti, sarebbe stato signore della costa di Reggio e fondatore della citt\u00e0 o almeno considerato tale, quando essa sarebbe sorta sulla sua tomba, dove fu collocato dopo essere stato ucciso dal morso di un serpente.\nIl personaggio seduto, poggiante su di un bastone, che figura nelle belle monete reggine del V secolo a.C., \u00e8 proprio Jocasto, ricordato quale \"oichista\" della citt\u00e0, tanto pi\u00f9 che in un esemplare delle stesse monete scorgesi accanto al braccio ed alla schiena un serpente nell'atto di morderlo. La tradizione faceva fermare su quella tomba i Calcidesi, ai quali si doveva la leggenda stessa.\nIl mito di Eracle.\nSecondo un'altra leggenda, le origini della citt\u00e0 si collegano con il passaggio di Eracle, reduce dalla Iberia con i bovi gerionei.\nUno di essi, staccatosi dall'armento, dopo aver percorso la regione che da esso prese il nome (secondo la tradizione che vede il nome Italo derivato proprio da qui), lanciandosi in mare si dirigeva in Sicilia, onde l'eroe era costretto a seguirlo, quando gi\u00e0 stanco del lungo viaggio, per ben riposare, aveva ottenuto dagli dei che zittissero le cicale, che lo infastidivano con il monotono canto.\nCome simbolo di tale leggenda le prime monete di Reggio, risalenti al VI secolo, fra il 550 e il 493 a.C., portano la figura dal bue androposopo ed in alto un grillo.\nUn'altra leggendaria ipotesi vuole che Eracle fosse reduce della guerra di Troia.\nLa colonia calcidese.\nLa citt\u00e0 greca venne dunque fondata sul preesistente insediamento nel 730 a.C. da coloni di stirpe ionica provenienti dalla citt\u00e0 di Calcide nell'isola di Eubea, madrepatria di diverse altre colonie nella Magna Grecia.\nSecondo alcune fonti antiche ai Calcidesi si sarebbero aggiunti anche alcuni Messeni del Peloponneso esuli politici, ma la presenza dorica risulterebbe attestata solo a partire dal VI secolo a.C.\nLa data della fondazione di Reggio \u00e8 fissata convenzionalmente all'estate dell'anno 730 a.C.: basandosi sugli storici antichi (fra cui Tucidide), alcuni studiosi moderni affermano che intorno a tale data i calcidesi fondarono la colonia di \"Rhegion\" (ci\u00f2 risulta attendibile anche considerando che le imbarcazioni dell'epoca potevano navigare in piena sicurezza solo nel periodo primaverile-estivo).\nGli storici greci Tucidide e Diodoro Siculo (XIII, 23) narrano come l'oracolo di Delfi avesse indicato ai coloni di fondare la nuova citt\u00e0:\nQuando si fermarono nei pressi del promontorio di Punta Calamizzi alla foce del fiume Aps\u00ecas (l'attuale fiumara Calopinace), avendo intravisto una vite avvinghiata ad un fico selvatico nella localit\u00e0 denominata \"Pallantion\" (l'attuale zona \"fortino a mare\" o \"tempietto\"), decisero di stabilirsi dunque in quel luogo, fondando la prima \u03c0\u03cc\u03bb\u03b9\u03c2 (polis) greca in Calabria.\nDella sacralit\u00e0 del fiume ne \u00e8 testimonianza la pi\u00f9 antica moneta coniata dalla citt\u00e0, con un'immagine raffigurante un toro con faccia umana, che nell'iconografia classica rappresentava la personificazione dei fiumi.\nLa nuova citt\u00e0 prese il nome di \"Rhegion\". Il termine viene riferito nelle fonti antiche al verbo greco \"\u03c1\u03ae\u03b3\u03bd\u03c5\u03bc\u03b9\" (\"reghn\u00fcmi\"), che significa rompere, spezzare, in ricordo della scissione geologica della Sicilia dalla Calabria. Si \u00e8 invece sostenuta una sua derivazione dalla radice indoeuropea protoitalica \"reg\", con il significato di \"capo, re\", in riferimento al promontorio che dominava il panorama dalla penisola e che anticamente costituiva il porto naturale.\nL'antica foce del Calopinace con il promontorio di Punta Calamizzi che si protendeva verso la Sicilia, ispir\u00f2 a Tucidide la definizione di Reggio quale estremo capo d'Italia:\nPeriodo greco.\nLa posizione geografica di Reggio e un governo illuminato ne fecero presto una della capitali del Mediterraneo. Centro di intensi traffici commerciali e di un crescente potere economico \"Rhegion\" contese infatti a Siracusa l'egemonia dello Stretto, essendo uno dei centri politici e culturali pi\u00f9 fiorenti della Magna Grecia soprattutto durante il governo di Anassila, Reggio esercit\u00f2 influenza anche sulla dirimpettaia citt\u00e0 di Zancle.\nFrequenti erano i contatti con le citt\u00e0 calcidiche della costa siciliana con le quali Reggio condivide gran parte della sua storia e della sua cultura antica, e numerose furono le guerre che ebbe con Locri Epizephiri inizialmente alleata, ma poi contrapposta, il cui territorio confinava con quello di Reggio comprimendone lo sviluppo. Fin dai primi anni della sua fondazione, lo stato reggino si estendeva infatti sul versante nord tirrenico fino a Medma (subcolonia Locrese) e Metauros (invece fondata dai Calcidesi stessi di Reggio nei pressi dell'attuale torrente Petrace vicino a Gioia Tauro), mentre sul versante sud jonico fino al fiume Cecino o Alece (\"Halex\", l'attuale torrente Galati nei pressi di Palizzi). Pi\u00f9 tardi sotto Anassila, con l'occupazione di Messina, la polis di Reggio estese il suo stato anche sull'altra sponda dello Stretto. La fonte principale del benessere della fiorente colonia italiota, fu il commercio e specialmente la vigilanza, che poteva esercitare sul movimento delle navi mercantili lungo il Canale.\nCome molte altre colonie che fondarono delle subcolonie, Reggio fond\u00f2 Pixunte (Pixous) nel 471 a.C. sulla foce del fiume Bussento, identificata oggi probabilmente con la localit\u00e0 Policastro Bussentino, frazione di Santa Marina (Italia).\nL'et\u00e0 arcaica e il \"governo dei mille\".\nDalle prime notizie pervenute, che si riferiscono a qualche secolo dopo la sua fondazione, apprendiamo che Reggio era ordinata a repubblica aristocratica. Capo del governo era un Egemone scelto ordinariamente fra gente messenica. La podest\u00e0 legislativa era in mano ad un \"Consiglio di Mille\" sotto il nome di \"Escletos\" appartenenti alle famiglie patrizie.\nQuesto governo fu successivamente trasformato in democrazia con l'adozione delle leggi di Caronda, il pi\u00f9 importante legislatore delle colonie calcidesi, che diede alla citt\u00e0 un codice ancor prima delle altre colonie della Magna Grecia. Ci\u00f2 permise a Reggio tra l'altro di avere una forte politica estera.\nPer lungo tempo infatti Reggio volle esercitare una politica di amicizia con la vicina Locri Epizephiri. Avvenimento di questa amicizia \u00e8 l'aiuto sollecito e determinante dato dai Reggini ai Locresi, assaliti dai Crotoniati nella celebre Battaglia della Sagra. Reggio mand\u00f2 infatti un grosso contingente di truppe che, al comando dello stratega Lisistrato, riportarono nel 506 a.C. presso il fiume Sagra, una brillante vittoria sui Crotoniati.\nDa questo momento divenne pi\u00f9 fervente il culto dei Dioscuri (Castore e Polluce), alla cui protezione si attribu\u00ec la vittoria. Certo l'aiuto inviato rappresentava non solo un atto di solidariet\u00e0 e di amicizia con la vicina colonia, ma anche una misura preventiva, onde evitare il pericolo che avrebbe costituito un'avanzata di Crotone sul vicino territorio locrese.\nDopo tale vittoria Reggio aveva perduto i vantaggi di carattere commerciale che le venivano da Crotone e da Sibari, per\u00f2 aveva stretto in compenso una salda amicizia con i locresi, che non lasciava ancora intravedere i malumori e le rivalit\u00e0 che dovevano fare di Reggio e Locri due implacabili perenni nemiche.\nAnassila e l'unificazione dello Stretto.\nLa citt\u00e0 raggiunse il suo massimo splendore sotto il saggio governo di Anassila, che port\u00f2 Reggio ad essere uno dei centri politicamente ed economicamente pi\u00f9 importanti del Mediterraneo.\nNei primi decenni del V secolo a.C., la citt\u00e0 si trovava in una situazione politica particolarmente delicata, mentre numerose minacce giungevano da ogni parte: da ovest gli Etruschi tentavano di acquistare influenza sul tirreno, dal nord si faceva sentire sempre pi\u00f9 la pressione della potenza crotoniate e da sud si affacciava la minaccia siracusana, che cercava di sottomettere le citt\u00e0 calcidiche ed estendere la sua influenza oltre lo Stretto. All'interno vi era poi un sistema di governo aristocratico con oligarchia sgradito al popolo.\nDallo stato d'animo dei suoi concittadini, seppe trarre profitto Anassila, un giovane condottiero della discendenza messenica, che nel 494 a.C. si impadron\u00ec del governo della citt\u00e0 ponendosi a capo di un movimento democratico, favorito da una citt\u00e0 di indole commerciale quale era Reggio.\nEgli accolse fraternamente gli esuli ionici, quali Samii e Milesi, profughi della invasione persiana; di essi una parte rimase definitivamente a Reggio. Ma il suo primo pensiero dovette essere quello di assicurarsi il dominio dello Stretto. Contro le scorrerie degli Etruschi e forse contro la minaccia siracusana, il signore di Reggio aveva elevato, all'estrema punta settentrionale dello Stretto, una fortezza sull'imponente promontorio scilleo famoso nell'antica leggenda del mostro Scilla.\nLa posizione sullo Stretto, mira di tante invidie ed ambizioni, doveva essere ben guardata anche per mare, perci\u00f2 Reggio aveva creato fin dal V secolo a.C. una forte marina da guerra. Ma il possesso di una delle coste dello Stretto non bastavano per conseguire l'egemonia sullo Stretto stesso: era necessario estendere il dominio sul lato opposto del Canale, sul sicuro porto di Zancle.\nAnassila seppe ben presto trovare l'occasione che lo avrebbe condotto alla conquista di Zancle quando, dopo la caduta di Mileto, giunsero i Samii con l'intenzione di fondare una nuova citt\u00e0 sul territorio siculo, Anassila li indusse ad occupare Zancle, anzich\u00e9 darsi pensiero di fondare una nuova citt\u00e0. Gli zanclei chiesero aiuto a Ippocrate di Gela, il quale per\u00f2, per timore di mettersi contro il potere di Anassila, non fece altro che accordarsi con i Samii circa la divisione della preda. Cos\u00ec Zancle nel 496 a.C. rimase ai Samii ed Anassila pot\u00e9 realizzare, qualche tempo dopo, il suo disegno, quando, scacciati i Samii stessi, divenne signore dell'intero Stretto, ribattezzando la citt\u00e0 sicula con il nome di \"Messene\", in onore della patria da cui discendeva.\nMa, ottenuta la sicurezza dello Stretto, Anassila dovette seguire un'abile e accorta politica, per salvaguardarsi dai pericoli provenienti dai vicini stati territoriali. Proprio in quel periodo Crotone cominciava a esercitare una forte pressione espansionistica. per mare, assai preoccupante era la crescente potenza di Siracusa, dove Gelone iniziava una politica prevalentemente marinara con la costruzione di una potente flotta.\nPoco tempo dopo Gela, alleata di Siracusa, attacc\u00f2 con l'inganno Imera, costringendo alla fuga il tiranno Terillo, suocero di Anassila. Questi, allarmato dal successo degli avversari e desideroso di restituire il trono a Terillo, chiam\u00f2 in aiuto i Cartaginesi, ma l'alleanza dorica costituita da Gela, Agrigento e Siracusa, ebbe la meglio sul piano strategico costringendo Reggini e Cartaginesi alla sconfitta proprio nello stesso giorno in cui i Greci combattevano la disperata battaglia delle Termopili.\nSuccessivamente Siracusa estese il suo dominio su quasi tutta la Sicilia facendo sentire la propria influenza anche al di fuori. Lo stesso Anassila dovette subire gli influssi di tale potenza anche nello svolgimento della politica in Italia. Cos\u00ec, quando nel 477 a.C. decise di attaccare con un esercito la citt\u00e0 di Locri che, sul punto di essere sottomessa si rivolse a Siracusa, egli dovette desistere dall'impresa.\nAnassila, allo scopo di salvaguardare Messena dalla crescente potenza siracusana, cerc\u00f2 di legarsi in rapporti amichevoli con Gelone, concedendo la propria figlia in sposa al fratello di lui, Gerone.\nQualche tempo dopo, nel 476 a.C., Anassila mor\u00ec. La sua signoria rappresenta un periodo di grande splendore per la potenza reggina, che si estendeva ormai su parte della Sicilia. Anche all'interno, il suo governo si distinse per sentimenti di giustizia, s\u00ec da lasciare cara memoria di s\u00e9 presso i Reggini.\nL'alleanza con Taranto e la politica commerciale.\nMorendo, Anassila affid\u00f2 i suoi due figli minorenni al ministro Micito, perch\u00e9 consegnasse loro il governo delle due citt\u00e0 dello Stretto raggiunta la maggiore et\u00e0. Micito fu un uomo politico di larghe vedute, che seppe adattare il suo governo alle circostanze del tempo. Nei primi anni della sua reggenza strinse alleanza con Taranto.\nLa situazione di quel periodo vedeva infatti una Siracusa che aveva soggiogato Naxos, Catania e Leontini, sostituendo alle popolazioni indigene dei mercenari peloponnesiaci che trasformarono le tre citt\u00e0 in colonie militari. Ora le sue mire espansionistiche si concentravano sullo Stretto, di cui comprendeva la grande importanza strategica e commerciale. Reggio nelle mosse di Siracusa vedeva dunque una crescente minaccia alla sua egemonia sullo Stretto. In tali condizioni le citt\u00e0 che potevano porgerle aiuto, erano Locri, Crotone e Taranto. Ma Locri era da scartare, perch\u00e9 secolare nemica e rivale di Reggio; Crotone, dopo essere stata sconfitta dagli stessi reggini nella battaglia della Sagra restava ancora ostile. Prova di questa inimicizia \u00e8 il fatto che a Reggio al tempo di Anassila avevano trovato ospitalit\u00e0 i Pitagorici, fuggiti da Crotone. Non rimaneva che Taranto e l'alleanza con essa pareva presentare non pochi vantaggi.\nReggio era signora dello Stretto, mentre Taranto dell'unico altro buon porto pi\u00f9 vicino alla Grecia ed all'oriente. Un loro accordo nuoceva alla concorrenza di tutte le citt\u00e0 italiote ed era destinato a paralizzare Siracusa, ormai troppo invadente per la sua ardita penetrazione nel mar Tirreno. Micito spingeva lo sguardo molto pi\u00f9 in la dei suoi stessi reggini: l'alleanza di Taranto gli si presentava come il miglior modo per garantire a Reggio ed alle restanti colonie calcidesi della Campania, il transito diretto dei commerci fra l'oriente e l'occidente.\nCome trattato d'unione fra Reggio e Taranto, sembra che Micito abbia fondato una colonia reggina di nome \"Pyxus\" o Pissunte (Policastro) sul mar Tirreno, collegata con il golfo di Taranto attraverso la valle del Siris. Cos\u00ec le merci, giunte a Taranto, venivano sbarcate alla foce del fiume e risalendo la valle giungevano presso \"Pyxus\" con un breve cammino senza il pericolo di incontrare navi nemiche.\nLa fruttuosa alleanza port\u00f2 nel 473 a.C. per\u00f2 a una disastrosa sconfitta dell'alleanza di Reggini e Tarantini ad opera degli Japigi, i quali armarono con gli alleati un esercito di 25.000 uomini. I Tarantini, informati che i nemici disponevano di tanta moltitudine di uomini, chiesero aiuto a Reggio. Ebbe quindi luogo una funesta battaglia in cui gli Japigi ottennero la vittoria. I vinti, divisi in due parti, fuggirono alcuni verso Taranto, altri verso la colonia reggina di \"Pixus\" che venne occupata.\nTale sconfitta rese tristemente celebre il governo di Micito ed attir\u00f2 ingiustamente verso di lui l'odio e la recriminazione della cittadinanza. I reggini non compresero i benefici che, nonostante l'attacco degli japigi, poteva avere Reggio dall'alleanza tarantina e presero in odio il governo di Micito; cos\u00ec, istigati dal cognato Gerone di Siracusa, raggiunta la maggiore et\u00e0, nel 467 a.C. i figli di Anassila revocarono i poteri dalle mani del tutore a cui chiesero resoconto dell'amministrazione. Micito, da uomo probo quale sembra che fosse, diede ragione del suo operato con tale scrupolosit\u00e0 da riguadagnarsi l'ammirazione dei reggini per rettitudine e fedelt\u00e0. I figli di Anassila stessi, pentiti, lo pregarono di restare come successore del loro padre, ma egli si rifiut\u00f2 partendo per la Grecia e ritirandosi a Tegea in Arcadia, dove trascorse il resto della sua vita.\nL'arrivo dei pitagorici e lo splendore culturale.\nDopo la rivolta demagogica di Cilone contro il Pitagorismo, molti pitagorici furono costretti ad abbandonare Crotone ed a rifugiarsi altrove, ma soprattutto a Reggio accolti dal mecenatismo di Anassila. Ci\u00f2 permise a Reggio di diventare un centro pitagorico importantissimo, nel cui sinedrio si distinsero non pochi reggini, tra cui i filosofi Pitone vissuto al tempo di Dionisio I, Butera Lico (considerato padre adottivo del poeta tragico Licofrone), Ippone, Ippi, Astilo, Aristide, Atosione, Opsimo, Euticle e Mnesibolo; e ancora Aristocle, Ipparchide, Tecleto, Teocle ed altri, dai quali deriv\u00f2 quella intellettualit\u00e0 eclettica, che pose Reggio ai primi posti nella vita culturale dell'antichit\u00e0.\nLa dottrina pitagorica sostituendo al culto di Dioniso, quello di Apollo e della luce concepiva la vita umana come organo d'indagine e di sapienza. Numerosi sono i tipi di monete su cui \u00e8 impressa la testa del nume apollo come simbolo del culto che ebbero i reggini.\nSorse dunque a Reggio una delle pi\u00f9 grandi scuole pitagoriche che, per la poesia e la letteratura, fece risplendere la citt\u00e0 su ogni altra della Magna Grecia, con effetti positivi anche sui costumi, sulle idee, sulla legislazione repubblicana.\nOltre alla scuola pitagorica sorse a Reggio un'importante scuola di scultura il cui massimo esponente fu \"Pythagoras\" (Pitagora Reggino), annoverato tra i cinque pi\u00f9 grandi scultori dopo Fidia, ci\u00f2 contribu\u00ec non poco ad elevare la citt\u00e0 sotto il profilo del gusto estetico ed artistico.\nLa nuova aristocrazia e l'alleanza con Atene.\nDopo l'uscita di scena di Micito, i figli di Anassila si divisero la signoria ma, degeneri della virt\u00f9 paterna, commisero tali turpitudini e delitti da essere scacciati dal popolo insorto contro di loro. Dopo la caduta della tirannide, Messina torn\u00f2 libera e Reggio, probabilmente con l'intervento della stessa Crotone, venne di nuovo a essere governata dal partito aristocratico che rappresentava il ritorno al potere dell'antico elemento calcidico, per breve tempo sopraffatto da quello messenico.\nVerso il 443 a.C. Reggio ed Atene stipularono un trattato di alleanza con il quale la citt\u00e0 greca cercava di intervenire contro l'elemento dorico d'occidente, mentre Reggio cercava aiuto per opporsi alla potenza dell'alleanza sorta nel frattempo tra Locri, Messina e Siracusa. Un pregevole documento di questo trattato \u00e8 dato dalla scoperta di due marmi, che celebrano l'alleanza tra Reggini, Ateniesi e Leontini. Lo Span\u00f2 Bolani asserisce che tra i marmi che Lord Elgin trasport\u00f2 dalla Grecia in Inghilterra, ve n'\u00e8 uno dov'\u00e8 incisa la formula stessa del patto. Lo Spinazzola scrive che nel frammento sono specificati i negoziati del trattato. La formula \u00e8 semplice e grave:\n Con questo nuovo passo, l'azione diplomatica dello stato ateniese poneva piede sulla costa della Magna Grecia. Testimonianza dell'amicizia con Atene, \u00e8 la moneta reggina simile allo statere di Corinto con la testa di Pallade Atena; al riverso il Pegaso. Forse tale trasformazione fu fatta per utilit\u00e0 di commercio.\nNel 427 a.C. avvenne la prima spedizione ateniese in Sicilia, in aiuto di Leontini minacciata da Siracusa. Quando giunse la flotta ateniese fu ben accolta dalla citt\u00e0 di Reggio che fin dal primo momento divenne la base navale delle offensive militari iniziate agli ultimi di settembre. I reggini facevano questo sia per affinit\u00e0 di stirpe con quelli di Leontini, ma soprattutto per odio contro i locresi che, dal tempo di Gerone in poi seguivano le sorti di Siracusa.\nQuindi da Reggio gli ateniesi vollero iniziare la conquista della Sicilia, e per fare ci\u00f2 pensarono che fosse necessario domare la dorizzante Locri e poi ridurre all'obbedienza Mylae, Messina e le Lipari. La prima spedizione si concretizz\u00f2 nella battaglia navale nello Stretto: ad essa parteciparono la flotta siracusano-locrese di 30 navi e quella ateniese-reggina di 24. Nonostante l'inferiorit\u00e0 numerica Reggio con gli alleati ateniesi ebbe la vittoria mentre Siracusa e Locri sconfitte dovettero riparare a Capo Peloro.\nNel 433 a.C. Reggio stipul\u00f2 il secondo trattato di alleanza con Atene e pochi anni dopo la Pace di Nicia, avvenuta nel 424 a.C., partiva una seconda grande spedizione organizzata da Alcibiade, con il pretesto di intervenire a favore dell'alleata Segesta, contro Selinunte che era appoggiata dai siracusani quindi alleata spartana.\nGli ateniesi dunque speravano di ottenere l'effetto mancato nella prima spedizione, ma questa volta Reggio prese una posizione di neutralit\u00e0, e non accolse gli ateniesi dentro le mura che si accamparono fuori dalla citt\u00e0 vicino al tempio di Artemide (che sorgeva sulla lunga striscia di terra chiamata Punta Calamizzi, scomparsa a causa di un terremoto nel 1562). Reggio, dopo l'esperimento fatto nella precedente spedizione, rispondeva che essa sarebbe rimasta neutrale e che, del resto, si sarebbe attenuta a quanto avessero fatto le altre citt\u00e0 italiote. Nella risposta dei reggini dunque risultava chiaro il fallimento della politica di Pericle in occidente.\nIn realt\u00e0 la partecipazione delle due citt\u00e0 del Bruzio agli avvenimenti che accompagnarono la prima spedizione degli ateniesi in Sicilia, si era risolta in una guerra reciproca, nella speranza che l'una potesse sopraffare l'altra. Dunque la vecchia inimicizia tra le due citt\u00e0 rivali veniva adesso riaccesa dalla sopravvenuta circostanza dell'indebolimento dello stato crotoniate, per cui sia Locri che Reggio, desiderose di estendere la propria influenza sul mar Tirreno, ambivano a riacquistare Medma e Ipponio. Ma siccome Feace, al fine di far accostare i locresi alla pace di Nicia, si era adoperato perch\u00e9 Medma e Ipponio riconoscessero la signoria di Locri, i reggini ben a ragione mutarono condotta nella seconda spedizione ateniese, giacch\u00e9 gli ateniesi stessi avevano dimostrato di non avere alcun interesse di favorire Reggio nel suo piano di espansione territoriale ai danni di Locri. E come dimostrano i fatti i reggini non avevano torto; infatti, grazie alla loro neutralit\u00e0, non patirono nulla per la grande disfatta ateniese presso la baia di Egospotami.\nCos\u00ec nel 416 a.C. per tentare la conquista della Sicilia, Atene radun\u00f2 a Reggio un'armata imponente di 134 triremi con un equipaggio di 25.000 uomini oltre alle 6.400 truppe da sbarco. La flotta part\u00ec nel 415 a.C. e fu radunata a Reggio, quindi nell'inverno dello stesso anno con l'arrivo di ulteriori rinforzi part\u00ec l'esercito e la flotta ateniese che nel 414 a.C. assedi\u00f2 Siracusa.\nLa guerra con Siracusa.\nQuando Dionisio sal\u00ec al potere di Siracusa, i reggini furono inevitabilmente spinti a prendere posizione contro di lui, del quale non avevano tardato a scorgere le mire ambiziose, tendenti all'assoluto dominio dello Stretto. la loro politica estera non poteva dunque essere diversa da quella seguita da Anassila. Tanto pi\u00f9 che per Dionisio, il possesso dello Stretto era una necessit\u00e0 per inibire il passaggio ai cartaginesi.\nNella lotta contro Siracusa, Reggio cerc\u00f2 di avere Messina dalla sua parte, e perci\u00f2 tentava di ostacolare le mosse della fazione siracusana esistente in tale citt\u00e0. Tuttavia, quando Dionisio si trov\u00f2 assediato dai cartaginesi ad Ortigia nel 399 a.C., Reggio e Messina riuscirono ad intervenire unite in favore dei ribelli siracusani contro il tiranno. Ma pur se Reggio raccolse un grosso contingente di 6.000 fanti, 600 cavalieri e 50 navi, nemmeno unita alle forze di Messina riusc\u00ec ad avere la meglio. Dionisio riusc\u00ec quindi a liberarsi e a preparare la rivincita contro i cartaginesi e, pensando che gli sarebbe stata di grande giovamento l'amicizia delle due citt\u00e0 dello Stretto, volle proporre loro un'alleanza. Ma se riusc\u00ec a farsi amica Messina, Reggio aveva intuito le mire espansionistiche del siracusano e gli rimase sempre ostile, tanto che si rifiut\u00f2 di concedere in sposa al tiranno una nobile fanciulla reggina, offrendogli invece la figlia del boia, schiavo di stato. Inoltre nel 399 a.C. la \"Democrazia Calcidese\" di Reggio rifiutando l'alleanza siracusana ne ospit\u00f2 gli esuli Eloride e Fitone.\nTuttavia Reggio, che rifiut\u00f2 l'alleanza, non mostr\u00f2 alcuna intenzione di favorire Cartagine e nella grande contesa mantenne la pi\u00f9 assoluta neutralit\u00e0. Ma Dionisio, anche dopo la potente vittoria dei cartaginesi, rimase sempre diffidente dell'ostile Reggio e, temendo che essa potesse allearsi, da un momento all'altro, con la rivale Cartagine, vedeva la necessit\u00e0 impellente di impadronirsi dello Stretto.\nL'occasione gli si present\u00f2 quando Reggio ader\u00ec alla lega Italiota (o lega achea), stretta dagli stati italioti contro la crescente potenza dei Lucani. Siccome alla lega non aderiva Locri Epizefiri, Dionisio pens\u00f2 di prendere posizione contraria a tale coalizione, cos\u00ec nel 394 a.C. cominci\u00f2 con lo stabilire una colonia militare a Messina. Reggio, che aveva tutti gli interessi di impedire che Messina venisse in mano a Siracusa, dopo aver fatto le sue proteste nel 393 a.C. invi\u00f2 contro la citt\u00e0 siciliana un esercito per cingerla d'assedio. L'attacco non and\u00f2 a buon fine come non ebbe successo il contrattacco notturno di Dionigi verso le mura di Reggio ben difese da Eloride. In effetti, secondo quanto tramandano gli storici antichi, Reggio disponeva di mura difensive possenti che impedivano agli attacchi siciliani di aver ragione sulla citt\u00e0.\nNel 390 a.C. il signore di Siracusa torn\u00f2 a Reggio portando una flotta di 120 navi lungo la costa dello Stretto. Anche questa volta, sia per l'intervento della lega Italiota, con Crotone che mand\u00f2 60 navi, sia per il valore dei reggini ed il sopraggiungere di una violenta tempesta, Dionisio rimase sconfitto e dovette riparare a Messina.\nTuttavia Dionisio non desisteva dalla sua idea e credette opportuno allearsi con i Lucani, la cui potenza era sempre minacciosa per gli stati italioti della lega Achea. Egli pensava che mediante tale alleanza avrebbe potuto assalire Reggio al momento opportuno, quando gli altri membri della lega fossero impossibilitati ad aiutare Reggio, impegnati in un'eventuale lotta contro i Lucani. La guerra scoppiata fra i Lucani e i Turini sembrava essere l'occasione propizia, ma fin\u00ec in maniera contraria alle sue aspettative, a causa di un malinteso dello stesso fratello Leptine, troppo conciliante con i Greci e fautore della pace fra essi ed i Lucani.\nDionisio cerc\u00f2 un'altra via: nella primavera del 388 a.C. con un grosso contingente di navi e soldati approd\u00f2 a Messina e di l\u00e0, mirando a isolare Reggio, assal\u00ec Caulonia, sconfitta prima che gli alleati italioti avessero potuto darle aiuto. Dopo avere sconfitto un esercito sporadicamente raccolto dai crotoniati, si rec\u00f2 ad aggredire Reggio, la quale, colta alla sprovvista, tratt\u00f2 una pace che gli fu apparentemente concessa.\nDopo il trattato, Dionisio ricondusse l'esercito nello Stretto e continuamente faceva richieste di vettovaglie a Reggio per pagare tutti gli impegni di pace. Quando l'anno dopo (387 a.C.), i reggini si ritrovarono impoveriti dalle continue richieste e dovettero dargli un rifiuto, Dionisio trov\u00f2 in ci\u00f2 la causa per attaccarli dando prova di grande slealt\u00e0, ruppe la tregua e si scagli\u00f2 contro Reggio con violenza feroce. Questa volta non vi era possibilit\u00e0 di salvezza. Eroica e disperata fu la resistenza dei reggini, che per 11 mesi gli vietarono di aprire una sola breccia nelle mura. Ma la fame e lo squallore pervasero la cittadinanza, cui non rimase che la resa a discrezione, mentre il generale Fitone che aveva comandato la resistenza venne ucciso.\nCos\u00ec nel 386 a.C. cadeva Reggio e gli antichi segnalavano l'avvenimento ricordando che era stata espugnata la fiorente citt\u00e0 italiota patria di tanti uomini illustri. Secondo gli storici la citt\u00e0 non fu distrutta, ma incorporata nel dominio di Siracusa, sembra infatti che a Reggio Dionisio abbia avuto per s\u00e9 una sontuosa abitazione.\nLe possenti mura di Reggio furono per\u00f2 rifortificate sotto il controllo del figlio Dionisio II, il quale cambi\u00f2 il nome della citt\u00e0 dandole il nome di Febea (consacrata ad Apollo). La citt\u00e0 comunque riusc\u00ec a liberarsi dal suo dominio nel 351 a.C. riprendendo il nome originario di \"Rhegion\".\nPeriodo romano.\nLa citt\u00e0 confederata alleata di Roma e la via Popilia.\n ed \u00e8 alleata della stessa Roma contro Pirro nel 282 a.C., durante le guerre pirriche e nelle successive guerre, essendo \"socia navalis\". Infatti nel 212 a.C., anno in cui Cartagine vinceva su tutti i fronti, Annibale aveva conquistato quasi tutto il meridione italiano tranne Reggio e Taranto, gli unici porti adatti a ricevere rinforzi consistenti.\nI collegamenti via terra con Roma erano assicurati dalla Via Popilia, che portava da Reggio fino a Capua, e da l\u00ec la Via Appia conduceva fino a Roma. Nel 132 a.C. infatti la magistratura romana decret\u00f2 la costruzione di una strada che congiungesse stabilmente Roma con la \"Civitas foederata Regium\", estrema punta della penisola italica. L'opera fu iniziata dal console Lucio Popillio Lena e fu poi portata a termine dal pretore Tito Annio Rufo (motivo per cui fu chiamata anche via Annia oltre che via Popilia). I centri principali indicati sul \"cippo di Polla\" erano dunque: Capua, Nuceria, Moranum, Cosentia, Valentia, ad fretum ad statuam e Rhegium.\nNel 90 a.C. divampa la cosiddetta Guerra sociale, nella quale gli alleati italici si schierano contro Roma, e Reggio \u00e8 l'unica citt\u00e0 del Bruzio toccata dalle operazioni militari: Marco Lamponio, Tiberio Clepirio e Ponzio Telesino a capo dell'esercito italico cercano di conquistarla per farne base ideale per l'invasione della vicina Sicilia, ma il proprio pretore dell'isola Caio Norbano la soccorre, e a lui per riconoscenza la citt\u00e0 dedica una statua di cui si rinviene la base iscritta.\nProsperoso municipio dell'impero romano.\nNell'89 a.C., terminato il bellum sociale, Reggio diviene \"municipium\" romano, e in particolare \"municipium cum suffragio\", conservando cio\u00e8 la libert\u00e0 di governarsi con leggi proprie, e di parlare la lingua greca, come premio alla sua fedelt\u00e0 a Roma.\nIn et\u00e0 augustea prese il nome \"Regium Julium\" (Reggio Giulia), probabilmente in onore di Giulio Cesare Ottaviano che la popol\u00f2 con la sua \"Gens Iulia\". Allo stesso Ottaviano divenuto imperatore Augusto i Reggini dedicarono una statua, di cui si rinvenne nel 1920 la base con l'iscrizione \"AUGUSTI\". La citt\u00e0 comincia quindi ad avviarsi verso una lenta romanizzazione della lingua e dei costumi, si afferma il concetto di stato unitario tipico della Roma repubblicana ed imperiale, quindi Reggio inizia a perdere autonomia istituzionale. La citt\u00e0 \u00e8 dotata di Boul\u00e8, Eiskletos, Ailia, il pritanee \u00e8 riportato su tutti gli atti pubblici. In questo periodo le case di \"Rhegium\" sono servite da acquedotti che attingono dalla fiumara dell'Annunziata e nei pressi di via Reggio Campi; tra i tanti, una grande cisterna ellittica fu rinvenuta in via Acri.\nLa lenta latinizzazione della citt\u00e0 permetteva di mantenere il greco, che veniva utilizzato dal ceto dirigente e dai mercanti che intrattenevano rapporti commerciali con l'Africa, l'Egitto e le coste dell'Asia minore; di queste assidue frequentazioni con l'oriente ne \u00e8 testimonianza l'architrave marmoreo con iscrizione latina del tempio di Iside e Serapide (divinit\u00e0 egizie) risalente al I secolo a.C.\n\"Regium Julium\" fu amministrata (secondo le testimonianze del II secolo d.C.) dai quadrumviri quinquennali con amministrazione di giustizia ed \"edilicia potestas\", e per tutta l'et\u00e0 imperiale, nonostante i numerosi terremoti, fu tra le pi\u00f9 importanti citt\u00e0 dell'Italia meridionale. Mantenne a lungo la lingua e le tradizioni greche.\nNel IV secolo Reggio fu dunque designata residenza del governatore (\"corrector\") della provincia di Lucania et Bruttii (succeduta alla \"Regio III\"), e in tale periodo sorsero numerosi edifici romani, tra cui il Pritaneo e il tempio di Apollo Maggiore (del quale si ignora oggi l'ubicazione), resti di un grande Ninfeo furono ritrovati nei pressi della stazione Lido e di terme a Piazza Italia. L'abbondanza di acqua permise la costruzione di impianti termali pubblici e privati lungo il mare e all'estremit\u00e0 del Lungomare, indizio di civilt\u00e0 raffinata e centro di vita mondana, attestata da un'iscrizione del 374 d.C., rinvenuta nel 1912 dove oggi sorge la Banca d'Italia, tra il corso Garibaldi e la via Palamolla che narra come il governatore Ponzio Attico fece ricostruire le terme pubbliche dopo il terremoto del 305 d.C. e restaurare il vicino palazzo del tribunale.\nInizio del Cristianesimo e caduta dell'Impero romano.\nLa citt\u00e0 fu tra le prime della penisola ad essere influenzata dal Cristianesimo, come \u00e8 attestato negli Atti degli Apostoli (XXVIII, 13), infatti san Paolo nel suo terzo viaggio che lo condusse da Malta a Roma, nel 61 fece tappa a Reggio.\nPunto obbligato di passaggio verso la Sicilia, \"Regium Julium\" fu saccheggiata e distrutta da Alarico nel 410 e, per la sua posizione, divenne dopo la caduta dell'Impero romano d'Occidente, uno dei principali obiettivi degli eserciti che invasero l'Italia.\nMedioevo.\nInvasioni barbariche e periodo bizantino.\nCaduto l'Impero romano d'Occidente, durante il periodo delle invasioni barbariche Reggio fu minacciata numerose volte, dopo il saccheggio dei Visigoti di Alarico nel 410 segu\u00ec la guerra greco-gotica con l'assedio da parte degli Ostrogoti di Totila nel 549.\nSotto l'imperatore bizantino Giustiniano la citt\u00e0 fu conquistata nel 536 dalle truppe guidate da Belisario, Reggio quindi fu provvista di mura e fortificazioni. Per pi\u00f9 di cinque secoli la citt\u00e0 gioc\u00f2 un ruolo molto importante nell'impero di Bisanzio, durante il quale rifior\u00ec culturalmente e politicamente divenendo nel VI secolo capoluogo del Bruzio.\nCon il nuovo benessere economico sotto l'imperatore d'oriente Basilio I, la sua sede vescovile fu elevata a metropoli dei possessi bizantini dell'Italia meridionale, il che le permise di diventare il nucleo principale della Chiesa grecanica meridionale, meta di un continuo afflusso di monaci basiliani, i quali favorirono la massiccia presenza di conventi e luoghi di culto nel territorio reggino; ne sono oggi alcune testimonianze la Chiesa degli Ottimati (vicino al Castello Aragonese), la struttura antica della Cattolica dei Greci (in via Aschenez), la Cattolica di Stilo ed altre ancora.\nAll'inizio del 901 Reggio fu conquistata dagli Arabi capeggiati da Ab\u00fb el'-Abb\u00e2s, che massacrarono gli abitanti e uccisero il vescovo, ma introdussero la coltivazione del gelso e l'allevamento dei bachi da seta, che si riveler\u00e0 poi importante per l'economia reggina.\nNel 909 la citt\u00e0 fu ripresa dai Bizantini che ne fecero il centro amministrativo dell'Italia meridionale con il titolo di capitale del Ducato di Calabria e Reggio divenne di nuovo florida e popolosissima. Per fronteggiare al meglio la minaccia araba, intorno al 1000 i Bizantini ampliarono il castello cittadino (la cui costruzione risale in ogni modo ad un'et\u00e0 pi\u00f9 antica), e fecero erigere varie fortificazioni nell'entroterra della citt\u00e0, edificando alcuni \"kastra\", detti anche motte, di cui ricordiamo i quattro principali di Sant'Aniceto, Sant'Agata, Calanna e Cenisio.\nDal 1001 al 1027 Reggio fu dominata dagli emiri palermitani, ma poi ripresa dai bizantini.\nLa conquista normanna e i tre assedi della citt\u00e0.\nNel 1039 Guaimario IV, principe di Salerno e alleato bizantino, mand\u00f2 i cavalieri normanni guidati da Guglielmo d'Altavilla a Reggio. Qui si unirono all'esercito del \"Capatano d'Italia\" Giorgio Maniace, composto anche da truppe italiane e longobarde che salparono da Reggio e conquistarono una dozzina di citt\u00e0 siciliane riprendendo anche Siracusa.\nNel 1050, il Papa decise di estendere il proprio potere temporale sui possedimenti meridionali dei bizantini, latinizzando quelle terre e scacciare i Bizantini. Per conseguire il proprio obiettivo si avvalse dei cavalieri normanni, Ruggero, Roberto e Guglielmo che iniziarono una campagna d'espansione tesa ad invadere la Calabria, inizialmente senza successo. \nSuccessivamente Roberto con il fratello Ruggero inizi\u00f2 quindi a progettare dal 1056 un sistematico piano di conquista della regione. Conquist\u00f2 Catanzaro e nel 1059 mise a ferro e a fuoco la provincia reggina, giungendo per poco ad assediare la citt\u00e0 di Reggio, ma senza alcun successo, essendo salda roccaforte bizantina che l'Impero non avrebbe ceduto, se non a caro prezzo.\nNel 1059 il Guiscardo, riunitosi al fratello Ruggero, torn\u00f2 una seconda volta in Calabria lanciandosi deciso alla conquista di Reggio, assediando la citt\u00e0 che aveva trasferito entro la cinta muraria tutte le provviste della provincia, lasciando l'esercito invasore nell'impossibilit\u00e0 di cingere con vigore l'assedio e, al contempo, attaccare la citt\u00e0 fortificata. \nLa tattica scelta dai Bizantini si rivel\u00f2 estremante efficace, tanto perch\u00e9 i cavalieri normanni erano costretti a spingersi fino a Gerace, circa 100 km da Reggio, per ottenere un ben magro bottino di viveri, sia perch\u00e9 avanzando l'inverno era necessario preservare le guarnigioni assedianti con la costruzione di accampamenti, cosicch\u00e9 le truppe normanne dovettero abbandonare l'assedio e indietregiare per stabilirsi a Maida nei pressi di Catanzaro.\nDurante l'assedio si erano peraltro acuite le frizioni tra i due fratelli, Roberto e Ruggero, nella suddivisione delle terre conquistate e quando Ruggero dovette partire per sedare alcune insurrezioni in Puglia, la frattura era sotto gli occhi di tutti e presto giunse all'orecchio dei Calabresi. \nNella primavera del 1060, i Bizantini, appreso della divisione dei due comandanti e della partenza di Ruggero per le Puglie decisero di sfruttare il momento per rovesciare le sorti dell'invasione normanna, attaccando Nicastro, saldo presidio normanno, dove riuscirono ad uccidere quaranta uomini.\nL'effetto ottenuto tuttavia fu di ricompattare il fronte normanno e di pacificare i dissidi tra i fratelli che strinser\u00f2 dei patti per la spartizione delle terre di Calabria. Particolarmente dura fu la reazione normanna al tentativo dei vescovi di Cassano e Gerace di scacciarli, Ruggero rientr\u00f2 in Calabria per arginare le insurrezioni, venne ripreso con la forza il castello di Mileto e cinta d'assedio Oppido. \nDecisiva fu la battaglia presso il castello di San Martino, dove le forze bizantine sferrarono un vigoroso e duraturo assalto alla fortezza normanna. Ruggiero appresa la notizia lasci\u00f2 l'assedio di Oppido e vi si rec\u00f2 prontamente rovesciando in favore dei difensori l'aspra battaglia, da cui ottenne tutto quanto abbandonato dalle forze attaccanti. Nel frattempo Roberto si era recato in Puglia, ma di li a poco sarebbe ritornato con un poderoso esercito per cingere definitivamente d'assedio Reggio e conquistare la citt\u00e0.\nNell'estate del '60 le forze normanne si scagliarono in numero e forze amplissimi sulle mura cittadine con l'ambizione stavolta di riportare un successo. Le manovre del Giuscardo questa volta furono premiate, l'assedio riusc\u00ec prontamente ad instaurarsi, impedendo ai bizantini di raccogliere sufficiente provviste entro la cinta muraria. Ciononostante la battaglia fu lunga ed estenuante per entrambe le parti e la citt\u00e0 cedette ai normanni, decidendo di stabilire un patto solo una volte esauriti tutti i viveri e vistasi le mura con diverse breccie che permettevano alle forze assedianti scorribande libere nella citt\u00e0.\nIl patto prevedeva che i pi\u00f9 importanti funzionari bizantini e tutti coloro volevano restare fedeli a Costantinopoli, potessero andarsene indenni dalla citt\u00e0 e recarsi a Squillace, ultima citt\u00e0 rimasta nel dominio bizantino.\nIl patto fu rispettato di buon grado dal Guiscardo, che decise di battere una moneta d'argento col nome di ducato, in onore alla proclamazione del Ducato di Calabria. Tuttavia, il fratello Ruggero, insoddisfatto delle conquiste e dei patti decise di conquistare anche l'ultimo baluardo bizantino, Squillace, violando gli accordi stabiliti. La citt\u00e0 resistette fino alla capitolazione, obbligata dalla pervicacia degli eserciti normanni, ma i Reggini in esilio, alla luce dello scarso valore della parola data dagli invasori, pur di non cadere nelle mani dei normanni, salparono dal porto di Squillace in direzione di Costantinopoli.\nPeriodo normanno e latinizzazione di Reggio.\nCon la presa di Reggio l'intera Calabria era sotto il dominio di Roberto il Guiscardo, Duca di Calabria, mentre il fratello Ruggero aveva il controllo della sola Mileto, cosa che riaccese le forti contese tra i due, al punto da spingere Ruggero a dare un ultimatum al fratello sulle proprie pretese. In risposta il fratello assedi\u00f2 Mileto, ma Ruggero riusc\u00ec ad ottenere segretamente la fuga verso Gerace, sfidando apertamente l'autorit\u00e0 del Guiscardo, che decise di introdursi segretamente, grazie all'appogio di un Basileo nella cittadina reggina. L'iniziativa, tuttavia gli si ritorse contro, e fu catturato dai cittadini ribelli e fu necessario l'intervento del fratello Ruggero per evitare che venisse ucciso come accadde al Basileo.\nDa quel momento il Guiscardo si ritir\u00f2 a Reggio e si dedic\u00f2 al restaur\u00f2 della citt\u00e0, la fortific\u00f2 e ne dispose l'espansione della cinta muraria rendendola prosperosa sede del giustizierato di Calabria (senza infeudarla) e vi port\u00f2 la sede vescovile, inserendo la citt\u00e0 nell'orbita della Chiesa di Roma.\nReggio era fino a quel momento roccaforte del Rito greco ed ospitava diverse chiese ortodosse, alcune ancora oggi esistenti, come la chiesa degli Ottimati e la cattedrale ortodossa Santa Maria della Cattolica dei Greci, sede del protopapa, che con il prevalere del rito latino divenne concattedrale. Risale infatti a quest'epoca l'istituzione del primo arcivescovato latino che pur lasciando sopravvivere la liturgia bizantina, impose la gerarchia cattolica.\nLa costruzione delle fortificazioni era strumentale ai progetti di invasione della sicilia che era in mano ai Saraceni in crisi per lotte intestine, in particolare nel 1070 due principi saraceni Belchamedus (Al\u012b ibn Ni\u02bfma, pi\u00f9 noto semplicemente come Ibn al-\u1e24aww\u0101s - in arabo: \ufe8d\ufe91\ufee5 \ufe8d\ufedf\ufea4\ufeee\ufe8d\ufeb1\u200e-, oppure come Belchamedus, secondo la definizione di Goffredo Malaterra), Q\u0101\u02beid di Enna e Girgenti e Betameno (Ibn al-Thumna), Q\u0101\u02beid di Catania e Siracusa, si combattevano violentemente in quanto Belchamedus, marito di una delle sorelle di Belchamedus, ubriaco taglio le vene della consorte che si salvo a stento trovando rifugio dal fratello a Siracusa che scacci\u00f2 con la forza Betameno dai suoi domini. Il saraceno si rifugi\u00f2 a Reggio chiedendo aiuto ai Normanni restando inascoltato.\nSe il fronte orientale della Sicilia era debole, le autorit\u00e0 occidentali, l'Emiro di Palermo riuscivano ancora a esprimere un forte potere locale. Tuttavia, la posizione di prossimit\u00e0 tra Reggio e Messina favor\u00ec notevolmente le forze normanne che riuscirono a infiltrarsi tra la nobilt\u00e0 messinese, alimentando il malcontento nei confronti dell'Emiro di Palermo, il quale rispose alle rivolte con l'impiccagioni dei partigiani normanni. Stanchi dei soprusi dei saraceni, quattro nobili cittadini Ansaldo da Patti, Niccola Camuglia, Giacomo Saccano e Mercurio Opizinga si recarono a Mileto per offrire a Ruggero la signoria di Messina. \nL'atto compiuto dai messinesi sar\u00e0 la scintilla che accender\u00e0 l'intera campagna di conquista normanna della sicilia. Reggio sar\u00e0 il principale bastione normanno per supportare le truppe da sbarco su tutta l'isola fino al completo annientamento dei saraceni.\nSuccessivamente per evitare futuri problemi bellici con i bizantini, nel 1081 Roberto attacc\u00f2 Costantinopoli ma vi trov\u00f2 la morte. Gli succedette il figlio Ruggero al quale pass\u00f2 l'amministrazione di Reggio che rimase capitale e sede del ducato di Calabria.\nNel 1088 il saraceno Bonavert (Ibn \u2018Abb\u0101d) di Siracusa sbarc\u00f2 a Reggio distruggendo il monastero di San Nicol\u00f2 sulla Punta Calamizzi e la chiesa di San Giorgio danneggiando le effigi dei santi, ma Ruggero contrattacc\u00f2 e insegu\u00ec Bonavert, lo uccise in battaglia e conquist\u00f2 Siracusa. Per questa vittoria i reggini adottarono San Giorgio a loro protettore, si dice infatti che Ruggero sarebbe stato assistito dal Santo contro Bonavert.\nDopo qualche anno il duca Ruggero si un\u00ec a papa Urbano II nel convincere san Bruno ad accettare la cattedra vescovile di Reggio, nel 1090 i canonici della citt\u00e0 elessero Bruno arcivescovo, ma pi\u00f9 tardi egli declin\u00f2 la mitria per amore della sua vocazione contemplativa e con il desiderio di ritrovare al pi\u00f9 presto la solitudine.\nNel 1122 le ostilit\u00e0 nate tra Ruggero II conte di Sicilia e il cugino Guglielmo, nuovo duca di Calabria portarono ad uno scontro risolto solo con l'intervento di papa Callisto II, che nel 1121 riusc\u00ec a pacificare i due rivali facendoli giungere ad un accordo, secondo cui il conte di Sicilia avrebbe procurato al cugino uno squadrone di cavalieri con cui reprimere la rivolta di Giordano conte di Ariano. In cambio, Guglielmo abbandon\u00f2 i propri possedimenti in Sicilia e Calabria. Ruggero II, gi\u00e0 principe di Salerno, si rec\u00f2 quindi a Reggio e venne riconosciuto duca di Calabria e di Puglia, conte di Sicilia con dominio su Amalfi e Gaeta, su parte di Napoli, su Taranto, Capua e Abruzzi. Quando nel 1131 Ruggero II venne incoronato Re di Sicilia trasfer\u00ec la sua sede da Reggio a Palermo, anche se Reggio rimase comunque capitale del Giustizierato di Calabria.\nPeriodo angioino-aragonese.\nDopo il dominio Normanno la citt\u00e0 segu\u00ec le alterne vicende di Angioini e Aragonesi, rimanendo sempre e comunque capoluogo e centro principale dei territori calabresi. Nel 1267 passata sotto gli Angioini sub\u00ec un peggioramento delle proprie condizioni economiche e sociali a causa della pressione fiscale e delle guerre degli Angioini. Durante i Vespri Siciliani del 1282 infatti Reggio si alle\u00f2 con gli Aragonesi, tentando invano di liberarsi dal dominio angioino che la occup\u00f2 ancora per pi\u00f9 di un secolo.\nCon il ritorno del dominio spagnolo per\u00f2 questa volta la situazione non fu migliore perch\u00e9 nel 1442 Alfonso il Magnanimo nel togliere la citt\u00e0 agli Angioini decise di assegnarla come feudo al nobile Alfonso Cardona. Tale affronto della condizione feudale dur\u00f2 comunque poco, appena vent'anni attraversati da continui atti di ribellione di una citt\u00e0 che mal sopportava la perdita della libert\u00e0 e di una radicata tradizione di autogoverno. Nel 1462 infatti una rivolta popolare costrinse Antonio Cardona (figlio ed erede di Alfonso) a rifugiarsi a Messina. I sindaci reggini Nicola Geria e Giacomo Foti chiesero quindi la defenestrazione del Cardona e la reintegrazione della citt\u00e0 nel demanio regio. Cos\u00ec nel 1465 Re Ferrante concesse - con l'assenso dello stesso Cardona che prefer\u00ec tornarsene nelle sue terre dopo la traumatica esperienza reggina - la perpetua demanialit\u00e0, la conferma dei privilegi municipali, l'indulto generale e particolari incentivi.\nE dunque nella seconda met\u00e0 del XV secolo la societ\u00e0 reggina attravers\u00f2 una fase di forte sviluppo tuttavia non durevole per l'instabilit\u00e0 del regno aragonese.\nEt\u00e0 moderna.\nIl Cinquecento.\nNel 1502, durante la guerra fra spagnoli e francesi, la citt\u00e0 fu conquistata dal generale Consalvo di Cordova detto il Gran Capitano ed assoggettata a Ferdinando il Cattolico.\nLa dominazione spagnola inizialmente non produsse effetti particolarmente svantaggiosi, infatti il titolo di capoluogo della provincia della Calabria Ultra fece registrare nella prima met\u00e0 del XVI secolo un buon andamento demografico e una considerevole ripresa economica.\nLa situazione per\u00f2 precipit\u00f2 nella seconda met\u00e0 del secolo, con l'avanzata degli Ottomani nel Mediterraneo e le incursioni dei pirati turchi.\nInfatti la citt\u00e0 fu saccheggiata nel 1512 dal famoso condottiero turco Khayr al-D\u012bn, pi\u00f9 noto con il soprannome di Barbarossa; nel 1526 il turco attacca nuovamente Reggio, ma questa volta subisce lo scacco ed \u00e8 costretto a rivolgere le sue mire altrove. Nel 1594 la citt\u00e0 viene nuovamente saccheggiata da Scipione Sinan Cicala, un rinnegato convertitosi all'islam.\nIn quegli stessi anni la citt\u00e0, su iniziativa dell\u2019arcivescovo Gaspare Ricciulli dal Fosso, illustre prelato di nobili origini, nato a Rogliano nella Calabria Citeriore l\u2019anno 1500, frate dell\u2019Ordine dei Minimi di San Francesco di Paola, dopo aver fondato con l\u2019aiuto dei Domenicani il Seminario dei Chierici, promuoveva la realizzazione di un Collegio dei Gesuiti per l\u2019educazione dei laici. \nFigure fondamentali per la creazione della scuola erano il Regio Commissario Pirro Antonio Pansa, inquisitore che procurava i fondi e le autorizzazioni, e il padre Nicol\u00f2 Bobadilla, che raccoglieva aiuti di varia natura e convinceva i notabili della citt\u00e0 circa l\u2019utilit\u00e0 dell\u2019istituzione. \nIl 2 febbraio 1564 nacque il Collegio gesuitico destinato agli insegnamenti di umanit\u00e0, retorica, filosofia, nonch\u00e9 di primi elementi di scienze fisico-matematiche.\nNel frattempo, il 20 ottobre 1562, il centro urbano fu danneggiato da un evento sismico, che port\u00f2 all'inabissarsi del promontorio di Punta Calamizzi sulla quale sorgeva il Monastero di San Nicola di Calamizzi. Pochi anni prima le autorit\u00e0 locali avevano operato la deviazione del gretto del torrente Calopinace per poter edificare la struttura difensiva del Castelnuovo. La catastrofe priv\u00f2 la citt\u00e0 del suo porto naturale, rappresentato dalla lingua di terra inabissatasi.\nOltre a mettere in crisi la produzione ed il commercio, le incursioni turche indebolirono politicamente la citt\u00e0, che per ragioni di sicurezza fu temporaneamente privata del capoluogo della Calabria Ultra.\nIl Seicento e il Settecento.\nNel XVII secolo tuttavia cominci\u00f2 nella zona la coltivazione del bergamotto, agrume originatosi spontaneamente a Reggio, destinato a divenire insieme all'allevamento del baco da seta la principale attivit\u00e0 produttiva nei secoli successivi.\nNel corso del Settecento, passata sotto il governo dei Borbone, la citt\u00e0 attravers\u00f2 un periodo di prosperit\u00e0 e notevole crescita demografica, grazie anche all'affermarsi dell'agricoltura incentrata sulle colture specializzate del \"giardino mediterraneo\" (agrumi, gelso, vite, lino e ortaggi).\nLo sviluppo agricolo fu favorito dall'assenza del latifondo e dalla diffusione della colon\u00eca con le piccole propriet\u00e0 contadine, che incrementarono l'allevamento dei bachi e la produzione della seta grezza nelle filande per il mercato dell'esportazione.\nBen inserita nei commerci internazionali, a Reggio fior\u00ec anche l'industria della lavorazione dell'essenza del bergamotto (oggi DOP), che super\u00f2 la produzione della seta destinata ad entrare in crisi verso la fine del secolo.\nLa peste del 1743.\nNel 1743 una grave epidemia di Peste coinvolse la citt\u00e0 Reggio, in marzo una nave mercantile genovese proveniente dalla Grecia, capitanata da Jacopo Bosso, attracc\u00f2 nella citt\u00e0 di Messina per commerciare mercanzia, lana e grano. \nNon appena si riscontrarono i primi casi, per arginare la diffusione del morbo la citt\u00e0 peloritana fu chiusa e isolata dal resto del regno, l'equipaggio del vascello trasportato nel lazzaretto cittadino e la nave con tutte le merci data alle fiamme. Soltanto i nobili locali ebbero la possibilit\u00e0, tramite salvacondotto reale, di lasciare la citt\u00e0 per recarsi nelle loro terre.\nLe misure adottate da Carlo III di Borbone non riuscirono tuttavia a preservare la Calabria dalla diffusione della piaga, in particolare il morbo si diffuse nel territorio calabro per mano di un marinaio di Fossa (odierna Villa san Giovanni) che era stato inviato a Messina da un laico conventuale di Reggio che intendeva approfittare della grave carestia che si era assommata alla peste nella citt\u00e0 messinese.\nIl marinaio ottenne diversi pezzi d'argento dai messinesi disperati e affamati, ma li ottenne a costo della vita sua e della sua famiglia, tornato a Fossa insieme ad un altro marinaio custod\u00ec inizialmente presso la propria casa l'argento ottenuto. Dopo pochi giorni mor\u00ec insieme alla sua famiglia con le piaghe della peste nera. \nNon appena il Prefetto di Catanzaro venne messo al corrente dell'accaduto adott\u00f2 pesanti misure di contenimento della piaga, istituendo un cordone sanitario intorno a Fossa. Le autorit\u00e0 nel tentativo di stroncare la diffusione della pestilenza sul nascere diedero alle fiamme tutto l'abitato di Fossa, compresi tutti i beni degli abitanti che furono lasciati al loro destino senza nulla. \nTuttavia, durante la istituzione del cordone, il Laico di Reggio, appresa la notizia, prima che il cordone fosse istituito fece trasportare furtivamente da una Pizzocchera presso la citt\u00e0 dello stretto il prezioso carico d'argento ottenuto dal marinaio morto. Sia la Pizzocchera che il Laico morirono di peste per la loro avidit\u00e0, portando il morbo in citt\u00e0. \nLa diffusione fu devastante in citt\u00e0 e comport\u00f2 il conferimento di poteri speciali da parte del Re di Napoli al conte Maoni Irlandese, tenente generale degli eserciti del Re, letteralmente un potere illimitato sia su terra sia su mare, cos\u00ec da isolare la Calabria dal resto del Regno. La soluzione adottata fu di creare due linee di contenimento trasversali da oriente a occidente, cos\u00ec da bloccare la piaga a Reggio e provincia, la prima pi\u00f9 stringente da Squillace a Sant'Eufemia ed un secondo cordone da Cetraro a Rossano.\nLa peste decim\u00f2 la popolazione di Reggio e Messina, ma le misure ebbero successo e il morbo non riusc\u00ec a diffondersi nel resto del Regno dove erano state adottate prontamente misure sanitarie per far fronte all'eventuale diffusione. Le uniche conseguenze furono economiche, come a Crotone, la quale venne isolata da un cordone sanitario e dotata di un lazzaretto, pur non avendo casi di infezione.\nIl devastante terremoto del 1783.\nNel 1783 fu in parte distrutta dall'ennesimo terremoto, eventi traumatici che intaccarono la stabilit\u00e0 economica e incisero negativamente sull'andamento demografico. La citt\u00e0 si riprese lentamente, fu ricostruita secondo il progetto proposto dall'ingegner Giambattista Mori, che fece riedificare gli edifici con criteri pi\u00f9 razionali e tracciando strade orizzontali ed ortogonali.\nNel 1767 furono espulsi i Gesuiti dalla citt\u00e0 e soppresso il loro Ordine per Regio Editto borbonico ed il Collegio fu riconvertito in scuola pubblica con insegnanti laici.\nLe idee illuministe si diffusero anche negli ambienti culturali reggini, favorendo la nascita di una loggia massonica fondata da Giuseppe Logoteta, che per\u00f2 incise poco nel tessuto socio-politico della citt\u00e0 a causa dell'attivit\u00e0 di prevenzione della polizia borbonica, tesa a stroncare sul nascere ogni velleit\u00e0 rivoluzionaria.\nEt\u00e0 contemporanea.\nL'Ottocento e l'Unit\u00e0 d'Italia.\nNel 1801 la gestione del Collegio pass\u00f2 ai padri Basiliani dell\u2019ex Monastero di San Nicola di Calamizzi, ma soltanto pochi anni pi\u00f9 tardi, anche i Basiliani furono espulsi come i loro predecessori e il Collegio divenne ospedale militare.\nCon la conquista dell'Italia da parte Napoleone Bonaparte, Reggio \u00e8 stata assoggettata alla breve fase di governo di Giuseppe Bonaparte e successivamente di Gioacchino Murat. \nDurante quegli anni Reggio sub\u00ec un rapido processo di modernizzazione che invest\u00ec diversi ambiti cittadini:\nIn particolare, molta cura fu posta nelle istituzioni cittadine preposte all'istruzione della popolazione, il 16 luglio 1810 fu emanato il decreto regio n\u00b0 700 che trasform\u00f2 il Collegio in scuola secondaria di prima classe e con successivo decreto n. 1146 del 29 novembre 1811 vennero individuati i gradi di insegnamento previsti: elementare, secondario e universitario.\nAl contempo, con Regio Decreto n. 1632 del 18 febbraio 1813 si affiancava al Collegio l'istituzione del primo Liceo dove insegnare \"la facolt\u00e0 delle belle lettere.\".\nIl 1810.\nLa citt\u00e0 era collocata al confine con il Regno di Sicilia, che ospitava i Borboni in esilio da Napoli e re Ferdinando IV, rappresentando dunque la porta d'ingresso per il continente e al contempo una piazzaforte fondamentale per le forze militari francesi.\nAll'inizio del 1810 la citt\u00e0 diviene l'epicentro delle frizioni tra inglesi e francesi, la situazione che si presentava era di forte squilibrio militare in favore degli inglesi che disponevano della cittadella fortificata di Messina per la protezione della loro flotta e dalle forze di terra accampate presso Punta Faro, nelle alture messinesi. \nPer contro, Reggio era protetta soltanto dalle mura cittadine e dal Castelnuovo, e inoltre la sua posizione eccentrica, molto vicina alla Sicilia e a Messina in particolare, la rendeva difficilmente raggiungibile in tempi rapidi da altre zone del continente.\nIl 26 gennaio la flotta inglese decide di bombardare la citt\u00e0 con una piccola flottiglia che causa 28 morti, ma l'evento che mette in forte allarme la corte murattiana avviene l'11 febbraio. Gli inglesi invasero la citt\u00e0 e rasero al suolo il forte posto a difesa con un pesante bombardamento e successivamente saccheggiarono Bisceglie dimostrando il loro predomino indiscriminato nel Mediterraneo. \nIn Aprile la citt\u00e0 fu elevata a Ducato di Reggio Calabria e il titolo venne conferito al generale Oudinot. \nTuttavia, la spavalderia della flotta inglese e la perdita di ogni difesa sulla costa calabra rischiava di fornire agli inglesi una testa di ponte fondamentale per risalire la penisola fino a Napoli. Cosicch\u00e9 Giocchino Murat decise di invadere la Sicilia e riunificarla al Regno di Napoli.\nIl 16 luglio Murat si rec\u00f2 a Reggio in visita per poi trasferirsi a Piale, altura nei pressi di Reggio (oggi territorio comunale di Villa San Giovanni), dove soggiorno per tre mesi e vi edific\u00f2 alcune importanti strutture difensive, i forti dell'Altafiumara, Torre Cavallo e Piale funzionali alla difesa della costa dalle incursioni inglesi.\nTra il 22 e il 24 luglio si alternano diverse scaramucce tra la flotta inglese e alcune navi corsare napoletane sullo Stretto, tra Scilla e Messina.\nCompletata l'edificazione dei forti, tuttavia l'operazione militare non si concretizzo per diverse difficolt\u00e0 politiche e militari, in particolare dall'altra sponda dello Stretto, sulle alture messinesi e la stessa citt\u00e0 di Messina erano fortemente difese dalle forze fedeli ai Borboni e dagli alleati inglesi.\nLa Restaurazione e i moti risorgimentali..\nCon la fine del Regno napoleonico, la citt\u00e0 torn\u00f2 ai Borbone che le riconobbero il ruolo di capoluogo di una nuova provincia calabrese, la Calabria Ulteriore Prima, nel neonato Regno delle Due Sicilie.\nL'unit\u00e0 d'Italia.\nReggio fu teatro dei moti risorgimentali del 2 settembre 1847 e nel 1860, con la battaglia di Piazza Duomo, fu conquistata dai garibaldini entrando a far parte del Regno d'Italia.\nIl terremoto del 1908, la ricostruzione e la \"Grande Reggio\".\nIl 28 dicembre 1908 la citt\u00e0 fu nuovamente rasa al suolo da uno degli eventi pi\u00f9 catastrofici del Novecento, un grave terremoto seguito da un devastante tsunami, che coinvolse, devastandola, anche Messina e che caus\u00f2 centinaia di migliaia di morti. \nReggio quindi fu nuovamente e prontamente ricostruita con molti edifici in stile liberty dagli innovativi criteri antisismici e divenne molto popolosa grazie all'immigrazione dalla provincia. Il piano di ricostruzione segu\u00ec le linee guida dettate dal progetto redatto dall'ingegnere De Nava.\nImportante tappa del processo di ricostruzione fu l'approvazione da parte dello Stato centrale del Regio Decreto 18 giugno 1914, n. 700 \"Riguardante l'istituzione di enti edilizi a Messina ed a Reggio Calabria, ed altre disposizioni dirette ad agevolare il risorgimento dei centri abitati distrutti dal terremoto del 28 dicembre 1908\". I due enti avevano la finalit\u00e0 di \"a) di provvedere alla gestione dei beni indicati nel seguente articolo, con tutti i diritti spettanti al Comune; b) di costruire le case degli impiegati dello Stato e le case economiche.\"\nI nuovi piani di ricostruzione portarono ad espandere nettamente il nucleo abitativo cittadino superando i due principali confini naturali della citt\u00e0, le fiumare dell'Annunziata a nord e del Calopinace a sud. In direzione nord con la creazione del quartiere di Santa Caterina, e a sud con la nascita del rione popolare di Sbarre. \nAltro aspetto centrale della ricostruzione interesso il centro storico, quest'ultimo era stato raso al suolo pi\u00f9 che dal terremoto dal conseguente maremoto, cosicch\u00e9 si decise di creare un'ampia sezione libera nella zona a ridosso del mare, senza ricostruire la Real Palazzina, con la creazione di un giardino botanico aperto conosciuta come striscia botanica.\nL'avvento del fascismo.\nL'era della ricostruzione coincise con l'avvento del fascismo in Italia. La citt\u00e0 si dimostr\u00f2 inizialmente poco propensa al fascismo, infatti nel 1924 le forze antifasciste ottennero la maggioranza dei consensi alle elezioni politiche e nello stesso anno si svolse anche una manifestazione cittadina, determinata dalla notizia infondata delle dimissioni del governo Mussolini. \nCiononostante, in quegli anni la citt\u00e0 allarg\u00f2 l'area del suo comune grazie al progetto della \"Grande Reggio\", la cui realizzazione fu voluta caparbiamente dal primo podest\u00e0 reggino, Giuseppe Genoese Zerbi, che cre\u00f2 un'unica area urbana dalla fusione dei quattordici comuni limitrofi di Catona, Gallico, Ort\u00ec, Pod\u00e0rgoni, Mosorrofa, Gallina, Pellaro, Cannitello, Villa San Giovanni, Campo Calabro e Fiumara (questi ultimi quattro in seguito staccatisi per costituire il comune di Villa San Giovanni). La popolazione urbana super\u00f2 cos\u00ec la soglia dei 100.000 abitanti.\nInoltre la citt\u00e0 divenne sede della Casa del Fascio, costruita a Piazza del Popolo, esempio di edificio razionalista, centro nevralgico all'epoca della vita politica cittadina, dotata di un podio che affaccia sulla piazza prospiciente, che nel 1939 ospit\u00f2 un comizio di Mussolini:\nDiversi furono gli interventi di modernizzazione tra gli anni venti e trenta come la costruzione di nuovi quartieri e diverse strutture pubbliche quali la nuova Stazione Ferroviaria centrale, il Museo Nazionale della Magna Grecia e il Teatro Comunale Francesco Cilea.\nLa citt\u00e0 era considerata militarmente strategica e dotata di diverse caserme ubicate nel territorio cittadino (Luigi Mezzacapo, Duca d'Aosta, Borrace e Cantaffio), il porto ospitava importanti cisterne di carburante ed era stata edificata nella parte sud della citt\u00e0 una base area militare, dotata di pista di decollo e atterraggio, che ospitava un comando italiano e uno tedesco.\nTutte queste circostanze, comportarono durante la seconda guerra mondiale, un coinvolgimento diretto della citt\u00e0 nei piani di liberazione portati aventi dagli alleati, nel maggio del 1943 fu ripetutamente bombardata dagli alleati angloamericani, ed il 3 settembre le truppe dell'ottava armata anglo-americana del generale Montgomery la occuparono, insediandovi una nuova amministrazione comunale della quale il primo sindaco fu Antonio Priolo (poi divenuto sottosegretario nei governi Parri e De Gasperi).\nStoria recente.\nI primi anni repubblicani ed il problema del regionalismo.\nLe elezioni per l'assemblea costituente e quelle amministrative del 2 giugno 1946 videro prevalere la Democrazia Cristiana, che deline\u00f2 la nuova fisionomia politica della citt\u00e0 per lungo tempo prevalentemente cattolica e moderata.\nIn questo periodo, un considerevole fenomeno d'inurbamento port\u00f2 la popolazione ad aumentare sensibilmente raggiungendo la quota di 165.882 abitanti (censimento del 1971). \nCon l'avvento della Repubblica, uno dei pilastri portanti della Costituzione era rappresentato dalle regioni, enti locali di carattere intermedio che dovevano permettere per la prima volta una forma di decentramento rispetto al precursore modello statalista accentratore sotto il fascismo.\nSin dal finire degli anni' 40 si era posta tuttavia la questione di individuare la citt\u00e0 che doveva essere designata capoluogo di regione, situazione che vedeva in contesa le tre principali citt\u00e0 calabresi Catanzaro, Cosenza e Reggio Calabria, tutte portatrici di valide istanze.\nPer far fronte alla scelta, fu affidato alla Commissione Affari Istituzionali della Camera dei Deputati di individuare la citt\u00e0 capoluogo, dopo accurate indagini e con sopralluoghi nei territori delle candidate. La decisione finale fu espressa nella relazione \"Donatini-Molinaroli\" (dai nomi del presidente del comitato e dell'estensore del documento), che design\u00f2 Catanzaro.\nIl risultato della relazione fu aspramente osteggiato dai reggini, sia dalla popolazione che dai rappresentanti istituzionali, al punto tale da scatenare vivaci proteste di piazza che spinsero la classe politica ad interrompere momentaneamente il progetto istitutivo delle regioni (Va tenuto presente che una difficolt\u00e0 simile si era affacciata anche in Abruzzo con la contrapposizione di L'Aquila e Pescara.).\nTuttavia, l'accantonamento della proposta \"Donatini-Molinaroli\" port\u00f2 all'opposto Catanzaro a una forte protesta proclamata dal 25 al 28 gennaio 1950 soprannominata \"le quattro giornate di Catanzaro\"\".\" Le manifestazioni nacquero con uno sciopero generale che paralizz\u00f2 la cittadina, con diversi comitati, comizi e cortei che discussero della decisione. \nBen presto la protesta scem\u00f2 dato l'arrestarsi del progetto istitutivo delle regioni, ma si trattava soltanto di un rinvio che esplose con maggiore violenza negli anni '70 a Reggio.\nGli anni '70 , la nascita delle regioni e i cosiddetti \"Fatti di Reggio\".\nIl 7 e 8 giugno 1970 si tennero le prime elezioni regionali nelle regioni a statuto ordinario. In seguito ad i risultati elettorali era necessario procedere alla designazione dei capoluoghi di regione, decisione rinviata per diversi problemi negli anni' 50. \nGi\u00e0 in precedenza vi era stata una forte contrapposizione tra Catanzaro e Reggio per la designazione a capoluogo di regione.\nPer molte ragioni, tra cui il fatto che Reggio \u00e8 una delle citt\u00e0 pi\u00f9 antiche d'Italia e sicuramente della Calabria, in citt\u00e0 vi era una forte aspettativa sulla investitura, anche se in precedenza era gi\u00e0 stata disattesa. Essa era stata sempre considerata il cuore politico e religioso della regione e per questi motivi, nell'Italia repubblicana, \u00e8 stata sempre \"ufficiosamente\" indicata da testi e pubblicazioni come capoluogo della regione fino al 1970.\nAllo stesso tempo, Catanzaro era da molti secoli espressione del potere giudiziario statale, essendo sede di Corte d'Appello e burocratica per via della presenza della maggior parte degli uffici decentrati dallo Stato, nonch\u00e9 geograficamente centrale nella regione. \nL'istituzione ufficiale della regione Calabria vide la designazione di Catanzaro come capoluogo per diversi motivi. Secondo parte dell'opinione pubblica, della stampa ed alcuni studiosi questo spostamento avvenne principalmente per ragioni politiche e fu una scelta discutibile, soprattutto alla luce della storia seguente che dimostr\u00f2 l'isolamento politico-amministrativo della regione ed in particolare della provincia di Reggio Calabria nei decenni successivi.\n\u00c8 opportuno tuttavia sottolineare che gran parte delle problematiche che affliggono oggi la regione e in particolare la provincia di Reggio sono frutto del malgoverno locale, della mancanza di tessuto imprenditoriale, assenza di sviluppo industriale e di infrastrutture, scarsit\u00e0 di materie prime e risorse economiche, emigrazione delle generazioni pi\u00f9 giovani con elevata formazione, disoccupazione giovanile endemica e criminalit\u00e0 organizzata asfissiante e pervasiva. Tutte problematiche non attribuibili alla designazione del capoluogo regionale.\nAd ogni modo, questa scelta provoc\u00f2 la rivolta dei reggini soprannominata \"Moti di Reggio\" (luglio 1970 - aprile 1971), durante i quali i cittadini protestarono duramente contro la decisione governativa sulla designazione del capoluogo.\nVennero create barricate lungo le principali vie cittadine e la protesta venne repressa dalle forze di polizia, e a fronte del degenerare delle manifestazioni in vera e propria guerriglia urbana, con l'invio dei carri armati e dei militari. La protesta era capeggiata dal sindaco democristiano Pietro Battaglia e dal leader della rivolta Ciccio Franco, il quale utilizz\u00f2 in tale occasione lo slogan \"Boia chi molla\" (di dannunziana memoria). La rivolta ebbe anche dei lati singolari: proprio per sottolineare il totale disprezzo per il governo in carica, i cittadini dichiararono polemicamente la loro scissione dall'Italia e si autoproclamarono Repubblica di Sbarre Centrali, Granducato di Santa Caterina, Principato di San Brunello, Regno di Viale Quinto.\nNei mesi seguenti i moti furono duramente repressi dal massiccio intervento di carabinieri, polizia e reparti dell'esercito italiano, con un bilancio complessivo di 5 morti (in circostanze tuttora non del tutto chiare), centinaia di feriti e migliaia di arresti.\nLa rivolta si esaur\u00ec anche a seguito di alcune scelte di compromesso politico da parte del Governo italiano: la citt\u00e0 \u00e8 oggi sede del Consiglio regionale della Calabria, pur non essendone il capoluogo di regione. Altre promesse del Governo, tra cui la costruzione di nuovi impianti per il rilancio industriale e commerciale infatti non furono mai attuate, rivelandosi quindi secondo l'opinione pubblica mere promesse di circostanza.\nAi moti reggini segu\u00ec un periodo di grande difficolt\u00e0 economica, politica e sociale, e con il passare degli anni la citt\u00e0 cadde in un profondo stato di torpore, di appiattimento sociale e culturale (alcuni dei problemi principali furono il degrado urbano, l'abusivismo edilizio, le guerre di 'ndrangheta e le tante opere incompiute).\nMolte promesse governative di sviluppo non furono mantenute, come il mancato decollo dei poli industriali di Saline Joniche e di Gioia Tauro, e vi fu una forte crisi delle attivit\u00e0 agricole tradizionali e l'intensificarsi del flusso migratorio, soprattutto giovanile, in direzione delle regioni del Centro-Nord.\nAnni '80 e '90, la \"Primavera di Reggio\".\nVerso la fine degli anni '80 ha inizio una timida ripresa della citt\u00e0 grazie ad alcuni importanti interventi del governo centrale e del sindaco Italo Falcomat\u00e0, il quale, con straordinaria forza d'animo e l'esortazione a \"re-innamorarsi di Reggio\", riemp\u00ec gli animi dei cittadini, dando vita ad un periodo di rinascita, avviato con il completamento di diverse opere rimaste incompiute, la lotta alla criminalit\u00e0 ed al degrado urbano e la creazione di infrastrutture necessarie allo sviluppo del settore turistico. \nInoltre il governo centrale approv\u00f2 in favore della citt\u00e0 il cosiddetto Decreto Reggio che prevedeva degli importanti stanziamenti di fondi per \"Interventi urgenti per il risanamento e lo sviluppo della citt\u00e0 di Reggio Calabria\"\".\"\nNel 1982 l'Universit\u00e0 degli studi di Reggio Calabria (nata nel 1968) diventa universit\u00e0 statale, ed oggi prende il nome di Universit\u00e0 degli Studi \"Mediterranea\" di Reggio Calabria e sulle colline di Feo di Vito, a ridosso della citt\u00e0, \u00e8 stata edificata la Cittadella Universitaria che accoglie tutte le strutture didattiche ad amministrative.\nIl processo avviato da Italo Falcomat\u00e0 sul finire degli anni '80, porter\u00e0 negli anni novanta, sempre sotto la sua guida, la citt\u00e0 a una ripresa socio-culturale. In particolare sono portati a termine i lavori (fermi da pi\u00f9 di venti anni) sul lungomare, ammirato e decantato da Gabriele D'Annunzio come \"il pi\u00f9 bel chilometro d'Italia\", che dopo la scomparsa prematura di Falcomat\u00e0, deceduto mentre ricopriva ancora il ruolo di primo cittadino reggino, prender\u00e0 il suo nome.\nDagli Anni 2000 a oggi.\nPurtroppo la cosiddetta primavera di Reggio si esaur\u00ec con l'inizio del nuovo secolo, nonostante il primo decennio veda la nascita di una prima embrionale industria turistica sotto la guida del sindaco Giuseppe Scopelliti; la citt\u00e0, sempre pi\u00f9 asfissiata dalla criminalit\u00e0 organizzata, ha iniziato negli anni 2010-2020 uno dei suoi periodi pi\u00f9 bui, i cui emblemi negativi sono stati lo scioglimento per contiguit\u00e0 mafiosa il 9 ottobre 2012, a cui segu\u00ec l'invio di una commissione prefettizia, l'ultima posizione ottenuta nel 2015 nella classifica nazionale sulla qualit\u00e0 della vita, quale citt\u00e0 d'Italia peggiore per Il Sole 24 ore, l'incombente dissesto finanziario del comune e la grave crisi nel processo di raccolta e trattamento dei rifiuti che ha comportato l'abbandono dei rifiuti lungo le strade cittadine. Il comune \u00e8 rimasto commissariato fino all'estate del 2014, quando si sono tenute nuove elezioni amministrative ed \u00e8 stato eletto sindaco Giuseppe Falcomat\u00e0, figlio dello storico sindaco Italo, il quale \u00e8 poi stato riconfermato come primo cittadino per un secondo mandato alle elezioni del 2020; durante la sua amministrazione sono stati avviati i lavori di prolungamento del Lungomare e di riqualificazione del porto e del Lido comunale."}
{"id": "313348", "revid": "31886", "url": "https://it.wikipedia.org/wiki?curid=313348", "title": "Darrell", "text": "Origine e diffusione.\nRiprende il cognome inglese \"Darrell\", a sua volta dal normanno \"d'Airelle\"; in origine identificava una persona proveniente da una citt\u00e0 di nome \"Airelle\". Si registra anche un suo uso al femminile.\nOnomastico.\nNessun santo porta questo nome, che quindi \u00e8 adespota; l'onomastico pu\u00f2 essere festeggiato il 1\u00ba novembre, giorno di Ognissanti."}
{"id": "313349", "revid": "41372", "url": "https://it.wikipedia.org/wiki?curid=313349", "title": "Diamond Darrell", "text": ""}
{"id": "313350", "revid": "34194", "url": "https://it.wikipedia.org/wiki?curid=313350", "title": "Atari VCS", "text": ""}
{"id": "313351", "revid": "41372", "url": "https://it.wikipedia.org/wiki?curid=313351", "title": "Dimebag", "text": ""}
{"id": "313352", "revid": "580", "url": "https://it.wikipedia.org/wiki?curid=313352", "title": "Alfonso II di Napoli", "text": "Biografia.\nPrimogenito di Ferrante d'Aragona e della sua prima moglie Isabella di Chiaromonte (figlia di Tristano Conte di Copertino e di Caterina Orsini di Taranto) fu cugino di Ferdinando \"il Cattolico\" (re d'Aragona e co-reggente con la moglie Isabella di Castiglia, della Spagna unificata). Nel 1458, alla morte del nonno Alfonso il Magnanimo, suo padre Ferrante divenne Re di Napoli e Alfonso fu investito duca di Calabria. Nel 1463 mor\u00ec suo zio Giovanni Antonio Orsini Del Balzo, Principe di Taranto, che lasci\u00f2 in eredit\u00e0 al quindicenne Alfonso alcuni dei suoi possedimenti.\nQuando, nel 1465, sua madre Isabella di Clermont mor\u00ec, Alfonso eredit\u00f2 i suoi possedimenti feudali, compreso il diritto al trono di Gerusalemme. Nel settembre dello stesso anno 1465 il duca di Calabria spos\u00f2 a Napoli in una cerimonia fastosa Ippolita Maria Sforza, figlia di Francesco Sforza (il matrimonio per procura si era svolto a Milano nella primavera precedente). Nel 1467, non ancora ventenne, intervenne in aiuto dei Fiorentini contro Venezia, acquistando fama di ottimo capitano. A seguito della congiura dei Pazzi, il regno di Napoli e la Chiesa mossero guerra a Firenze: Alfonso e Federico di Urbino occuparono Siena il 20 febbraio 1479.\nMa il pericolo turco e la strage di Otranto costrinsero il duca di Calabria a rientrare nel Regno; costretti i Turchi alla resa, rientr\u00f2 trionfalmente in Napoli il 25 ottobre 1481. Scoppiata la guerra di Ferrara, l'esercito napoletano invase lo Stato pontificio, alleato dei Veneziani contro Ercole I d'Este, ma il 21 agosto 1482 Alfonso venne attaccato e sconfitto nella Battaglia di Campomorto dal comandante dei Veneziani, Roberto Malatesta, giunto in soccorso del pontefice Sisto IV. \nIn questa occasione il cronista forlivese Andrea Bernardi lo descrive \"uno lione scadenato [...] molte dela sela ne scavalcava. E dela gram prova che lui feva come al brande siria bastato al conte Rolando. [...] Butava fogo quelle zorne per boca che pareva uno serpento, dicando: suso valentemente, paladine mei, che hoze ser\u00e0 l'onore nostre, che quase el campo dili nomice \u00e8 rotte!\"\nIl conflitto si concluse la riappacificazione tra il papa e re Ferrante nel Natale del 1482. Nominato nel gennaio 1483 capitano generale della Lega contro i Veneziani, Alfonso ebbe la meglio su Roberto di San Severino giungendo fino alle porte di Verona e, costretta Venezia alla pace (7 agosto 1484), pot\u00e9 ritornare nel regno di Napoli.\nQui la situazione era tutt'altro che tranquilla, a causa dell'inquieto atteggiamento dei baroni napoletani contro il re, che sfoci\u00f2 nella famosa congiura dei Baroni (1485). Il comportamento del duca di Calabria in quegli avvenimenti \u00e8 noto, teso com'era a rafforzare l'autoritarismo dello stato. Alfonso non ebbe scrupoli nel consigliare al padre le pi\u00f9 severe misure repressive, procurandosi odio e sospetto da parte della nobilt\u00e0 feudale del Regno che fu duramente colpita, giustiziata o esiliata. Alla morte del padre, nel 1494, Alfonso ascese al trono come re di Napoli e di Gerusalemme.\nIl suo era destinato ad essere un regno breve poich\u00e9, al momento dell'ascesa al trono, l'invasione dell'Italia da parte del Re di Francia Carlo VIII era ormai imminente. \nCarlo, istigato da Ludovico Sforza che aspirava a prendere il potere del Ducato di Milano ai danni del nipote Gian Galeazzo, genero di Alfonso, era intenzionato a restaurare gli Angioini sul trono di Napoli e a mettere le mani anche sul titolo correlato di Re di Gerusalemme. Carlo invase l'Italia nel settembre del 1494. \n&lt;br&gt;Alfonso, terrorizzato da una serie di cattivi presagi, come strani incubi notturni (forse attribuibili al ricordo delle sue vittime), il 23 gennaio 1495 abdic\u00f2 in favore di suo figlio Ferrandino e fugg\u00ec in Sicilia, dove si rinchiuse in un monastero di monaci olivetani nella citt\u00e0 di Mazara, mentre Carlo VIII entrava nel Regno raggiungendo Napoli il 22 febbraio 1495. Alfonso II mor\u00ec a Messina alcuni mesi dopo.\nAspetto e personalit\u00e0.\nIn giovane et\u00e0 fu descritto da dame e ambasciatori come un giovane molto bello, \u00abtanto grazioxo che non se poria dire\u00bb, ma \u00abtanto vivo ch'el non poria stare fermo meza hora\u00bb. Medici e ambasciatori si sorprendevano della sua resistenza fisica, poich\u00e9 riusciva a mantenersi in salute pur mangiando e bevendo pochissimo e spesso di fretta, stando continuamente occupato in diverse attivit\u00e0 durante il giorno e riposando poche ore la notte, che passava continuamente con la moglie.\nFu soprannominato \"il Guercio\" dal popolo poich\u00e9 aveva l'occhio sinistro segnato, non si sa tuttavia se da malattia, da ferita o dalla nascita. Secondo altri storici, ci\u00f2 fu invece per il suo sguardo truce e l'abitudine di guardar storto. Francesco Pansa giudica invece che fosse strabico.\nEbbe eccezionali doti di militare e trascorse gran parte della sua vita sui campi di battaglia, conducendo vita da soldato. Andrea Bernardi ne dice che, in seguito alla morte del famoso condottiero Roberto Sanseverino, Alfonso rimase il primo armigero d'Italia.\nFu per\u00f2 temutissimo e odiatissimo dal popolo napoletano per aver offeso i propri sudditi con \u00abcrudelissimi insulti et iniurie\u00bb, per essersi reso colpevole dei crimini pi\u00f9 nefandi, quali \u00abviolar virgine, prender per suo dilecto le donne d'alttri\u00bb e per praticare il \u00abvitio detestando et abominevole de la sodomia\u00bb.\nRiporta ad esempio l'anonimo autore del \"Chronicum venetum\" \u2013 ma va ricordato che i veneziani erano nemici giurati dei napoletani e degli Aragona in particolare \u2013 che \u00abvolendo narrare la tirannia, la crudelt\u00e0, i lussuriosi e disonesti appetiti, i tradimenti, i rubbamenti, gli assassinamenti, gli omicidj del Re Ferrante e di Alfonso d'Aragona suo primogenito duca di Calabria, padre di tradimenti, conservatore di ribaldi, non mi basterebbe un gran libro: che credo che Nerone fusse santo appresso di questi tiranni\u00bb.\nAl di l\u00e0 delle possibili esagerazioni di fazione nemica, molti episodi della vita di Alfonso confermano questi aspetti del suo carattere, come il fatto che espropri\u00f2 numerose terre senza offrire alcun compenso ai legittimi proprietari (i quali, si dice, ne morirono di dolore) per la costruzione della villa di Poggioreale, e che allo stesso modo sfratt\u00f2 le monache della Maddalena per la costruzione della villa detta della Duchesca. Ottenne pure per i Como \u2013 amici di famiglia \u2013 lo splendido giardino che tal Francesco Scannasorice possedeva adiacente al loro palazzo: l'uomo aveva rifiutato numerose volte di cedere ai Como il giardino, nonostante le generose offerte di denaro, ma non os\u00f2 tuttavia opporre un rifiuto al temibilissimo duca di Calabria. I napoletani ne avevano tanto terrore che alla morte di re Ferrante corsero tutti quanti a barricarsi in casa gridando \u00abserra! serra!\u00bb, neppure fossero inseguiti dai nemici. La stessa moglie Ippolita Maria Sforza ne speriment\u00f2 la crudelt\u00e0 allorch\u00e9, sposi da poco, gelosa del marito mand\u00f2 un proprio fidato servitore, tale Donato, a tenere d'occhio Alfonso nei suoi spostamenti, e la reazione di Alfonso nei confronti di Donato fu di tale sconsideratezza che Ippolita scrisse addoloratissima alla madre in una propria lettera: \u00abquesta cosa de Donato che non me scordar\u00f2 mai [...] non una ferita al core, ma credo se apresse per mezzo tanto fu el dolore mio et ser\u00e0\u00bb.\nNon fu un caso se, allorquando la situazione del regno si fece disperata, Alfonso decise di abdicare in favore del figlio, poich\u00e9 egli era tanto odiato per i propri vizi e crudelt\u00e0 quanto viceversa Ferrandino amato per le proprie virt\u00f9 e giustizia.\nGli amori.\nStando ai \"Successi tragici et amorosi\" di Silvio Ascanio Corona, una raccolta seicentesca di novelle nelle quali si raccolgono \u2013 o almeno sembra \u2013 i segreti dei membri della corte aragonese di Napoli, Alfonso fu prodigo di amori, non differendo cos\u00ec dal padre Ferrante.\nSua prima amante fu Isabella Stanza, damigella della madre Isabella di Chiaramonte; la relazione dur\u00f2 per\u00f2 poco, in quanto non appena la madre \u2013 donna castissima e religiosissima \u2013 ebbe sentore della tresca, provvide a maritare Isabella a Giovan Battista Rota, nobile molto affezionato alla fazione aragonese, e ad allontanarla cos\u00ec dal figlio.\nDopo di lei Alfonso ebbe la sua amante pi\u00f9 nota, ossia Trogia Gazzella, che condusse a corte. Stancatosi di Trogia, s'invagh\u00ec di Francesca Caracciolo detta Ceccarella, la quale, fedele al marito, non lo corrispondeva. Alfonso la fece rapire e per pi\u00f9 giorni ne abus\u00f2 a proprio piacimento, finch\u00e9 il padre e il marito della donna sollecitarono re Ferrante perch\u00e9 persuadesse il figlio a rilasciarla. Ceccarella si ritir\u00f2 dunque nel convento di San Sebastiano, dove poco dopo mor\u00ec di dolore. Alfonso, sdegnato, fece allora trucidare il padre di lei, Muzio Caracciolo, mentre il marito Riccardo temendo per la propria vita prese l'abito monastico.\nAm\u00f2 quindi Maria d'Avellanedo, nobile spagnola e damigella della sua matrigna Giovanna, poi sposata ad Alfonso Caracciolo cavaliere del seggio di Capuana, quindi una nobildonna della famiglia di Montefuscolo, poi sposata a Galeotto Pagano del seggio di Porto, e Laura Crispano, che ebbe con la forza e che spos\u00f2 poi al proprio cameriere Angelo Crivelli milanese.\nAm\u00f2 \u2013 cos\u00ec si disse \u2013 anche i bei giovani, e fra questi Diego Cavaniglia, Giovanni Piscicelli e Onorato III Caetani (che fu anche suo genero). Fu sentimentalmente legato anche ad alcuni propri paggi. La pratica della sodomia, secondo l'antico uso greco, era del resto molto diffusa un po' dovunque a quell'epoca, nonostante fosse ufficialmente vietata, e non ne furono esenti i suoi altri parenti.\nDiscendenza.\nAlfonso spos\u00f2 Ippolita Maria Sforza il 10 ottobre 1465 a Milano. Ebbe tre figli da Ippolita:\nEbbe due figli illegittimi dalla sua amante Trogia Gazzella:\nI due figli avuti da Trogia furono il tramite col quale la dinastia aragonese di Napoli suggell\u00f2 l'alleanza con papa Alessandro VI Borgia. Pi\u00f9 che in segno di vera alleanza, i due matrimoni furono architettati dal Borgia con l'intento di portare uno dei suoi figli sul trono di Napoli, secondo quel disegno politico gi\u00e0 accarezzato da papa Callisto III, zio di Alessandro VI. A nove anni Sancia venne maritata ad Onorato Gaetani, nipote dell'omonimo nonno, fedelissimo di Ferrante, ma il matrimonio fu sciolto, sebbene consumato, e nel 1494 la figlia del re, a sedici anni, spos\u00f2 Goffredo, tredicenne figlio del papa.\nIl legame coi Borgia fu stretto a doppio filo, poich\u00e9 l'altro figlio, Alfonso di Bisceglie, spos\u00f2 nel 1498 a Roma la figlia del pontefice, Lucrezia Borgia. Ma l'alleanza fu breve: con la caduta della dinastia aragonese dal trono di Napoli, Alessandro VI ritenne ormai inutile la parentela coi reali spodestati ed inoltre Cesare Borgia arriv\u00f2 addirittura ad ordinare l'assassinio del cognato, accusandolo a sua volta di aver ordito una congiura a suo danno.\nDa Maria d'Avellanedo ebbe due figli, Francesco e Carlo, ambedue morti in giovane et\u00e0.\nDa Laura Crispano ebbe una bambina morta in fasce.\nInfluenza culturale.\nLetteratura.\nAlfonso compare come personaggio:\nTeatro.\nIl personaggio Alonso dell'opera teatrale di William Shakespeare \"La tempesta\"\" \u00e8 basato sulla figura storica di Alfonso II."}
{"id": "313354", "revid": "41372", "url": "https://it.wikipedia.org/wiki?curid=313354", "title": "Thrash", "text": ""}
{"id": "313360", "revid": "842", "url": "https://it.wikipedia.org/wiki?curid=313360", "title": "Disegno vettoriale", "text": ""}
{"id": "313362", "revid": "322321", "url": "https://it.wikipedia.org/wiki?curid=313362", "title": "Marlboro", "text": "Marlboro \u00e8 un marchio statunitense di sigarette prodotte a partire dal 1924 da quella che allora era la Philip Morris &amp; Co., Ltd. E Inc., e oggi prodotte e commercializzate dalla Philip Morris USA (sussidiaria dello statunitense Gruppo Altria) per quanto riguarda il mercato USA, e dalla Philip Morris International Inc. per quanto riguarda il resto del mondo.\nStoria.\nPhilip Morris, un fabbricante di sigarette con sede a Londra, nel 1902 apr\u00ec una filiale a New York per vendere molti dei suoi marchi di sigarette. Il marchio \"Marlboro\" fu registrato negli Stati Uniti nel 1908, anche se nessuna sigaretta fu commercializzata con questo nome fino al 1923. Nel 1924 fu lanciato il marchio. Sono state inizialmente commercializzate come \"America's luxury cigarette\" e vendute principalmente in hotel e resort.\nIl nome deriva da una strada di Londra, Great Marlborough Street, dove Philip Morris aveva una fabbrica di sigarette. Intorno al 1930, le sigarette Marlboro venivano pubblicizzate come sigarette da donna, con lo slogan \"Mild As May\". Negli anni '30 la pubblicit\u00e0 si basava principalmente sul fatto che la sigaretta con il filtro era considerata femminile. A tal fine, il filtro aveva una fascia rossa avvolta attorno a s\u00e9 per nascondere le macchie di rossetto.\nPoco prima della seconda guerra mondiale, le vendite del marchio ristagnarono a meno dell'1% delle vendite di tabacco negli Stati Uniti e furono ritirate brevemente dal mercato. Dopo la guerra, Camel, Lucky Strike e Chesterfield erano le uniche sigarette in commercio.\nNegli anni '50, dopo uno studio scientifico che collegava il fumo al cancro del polmone, la Philip Morris riposizion\u00f2 la Marlboro come sigaretta da uomo per adattarsi a una nicchia di mercato di uomini che erano preoccupati per il cancro al polmone. All'epoca le sigarette filtrate erano considerate pi\u00f9 sicure delle sigarette non filtrate, ma fino a quel momento erano state commercializzate solo per le donne. Gli uomini all'epoca indicarono che, mentre avrebbero preso in considerazione il passaggio a una sigaretta filtrata, erano preoccupati di essere visti fumare una sigaretta indirizzata alle donne.\nIl pacchetto rosso e bianco \u00e8 stato progettato dal designer Frank Gianninoto: sopra allo stemma c'era la scritta in latino \"Veni, vidi, vici\" (\"Venni, vidi, vinsi\"), di Giulio Cesare. Il riposizionamento di Marlboro come sigaretta da uomo \u00e8 stato gestito dall'inserzionista di Chicago Leo Burnett. La campagna proposta doveva presentare una schiera di figure virili: capitani di mare, sollevatori di pesi, corrispondenti di guerra, operai edili, ecc. Il cowboy doveva essere stato il primo di questa serie. Philip Morris era dubbioso per questa campagna pubblicitaria, ma alla fine diede il via libera.\nLa quota di mercato di Marlboro pass\u00f2 da meno dell'1%, al quarto marchio pi\u00f9 venduto. Questo convinse Philip Morris a lasciare la campagna di figure virili come il cowboy, pi\u00f9 tardi conosciuto come Marlboro Man. Dal 1963, la pubblicit\u00e0 televisiva utilizzava il tema di Elmer Bernstein da \"The Magnificent Seven\".\nNel 1972, Marlboro divenne la marca di tabacco pi\u00f9 venduta al mondo. \nPer conformarsi a una sentenza contraria del 2006 negli Stati Uniti, Philip Morris imped\u00ec di usare parole come \"Ultra-Lights\", \"Medium\", \"Mild\", o qualsiasi designazione simile che desse la falsa impressione che fossero pi\u00f9 sicure delle normali sigarette. Quindi Marlboro e le altre compagnie di sigarette iniziarono ad usare colori o altri nomi per indicare i tipi di sigarette; ad esempio, Marlboro Lights ora si chiama Marlboro Gold Pack.\nConfezione.\nIl marchio Marlboro si caratterizza attraverso uno stile minimale, diventato ormai iconico. La confezione originale era piuttosto semplice, bianca con scritte nere. Il secondo design, quello ancora in uso sebbene con piccole modifiche stilistiche, fu ideato nel 1955 dal designer americano Frank Gianninoto. La principale innovazione fu l'ideazione della scatola in cartoncino rigido, confezione che venne poi utilizzata per molti altri marchi, che permetteva una apertura e chiusura rapida, a sostituire la tradizionale confezione in carta morbida.\nLogo.\nIl logo, ispirato allo stile della Campbell Soup si basa sull'uso dei colori rosso, bianco e nero: un triangolo bianco su sfondo rosso e il nome del prodotto, scritto con carattere Neo Contact in nero, con la \"l\" e la barra scendente della \"b\" pi\u00f9 lunghe per formare sullo sfondo il profilo di una sigaretta. Centralmente v'\u00e8 lo stemma della Philip Morris per dare un tono elegante. In una prova precedente, chiamata \"Logical pack\", al posto dello stemma v'era una sigaretta; in un'altra lo stemma era posto sotto la \"l\" e la \"b\" del marchio. Lo stile semplice doveva risultare moderno ed essere riconoscibile sugli schermi poco nitidi dei televisori degli anni '50.\nProdotti venduti in Italia.\nIn Italia, Philip Morris commercializza con il marchio Marlboro i seguenti prodotti del tabacco; ciascuno \u00e8 contrassegnato da un codice (riportato in piccolo accanto al nome del marchio) per l'ordine presso le tabaccherie\nSigarette.\n\"Soft\": pacchetto morbido&lt;br&gt;\n\"Pocket Pack\": sigarette corte&lt;br&gt;\n\"100's\": sigarette lunghe\nMarlboro Leaf.\nLa linea di cigarillo \"Marlboro Leaf\" \u00e8 stata introdotta a met\u00e0 novembre 2016, a sostituzione dei pacchetti da 10 sigarette; sono disponibili nelle seguenti varianti:\nTrinciati per sigarette.\nIl tabacco sciolto da rollare \u00e8 stato introdotto a met\u00e0 marzo 2013; \u00e8 disponibile nelle seguenti varianti:\nHEETS.\nMarlboro HeatSticks era una linea di stick di tabacco progettati per funzionare all'interno del riscaldatore di tabacco denominato IQOS. Sono sostituti a partire dal 14 dicembre 2016 con i prodotti a marchio HEETS from Marlboro, che mantengono immutate la maggior parte delle caratteristiche dei prodotti originali.\nI nuovi nomi sono Heets Amber (che corrisponde a Marlboro HeatSticks Blue), Heets Yellow (che corrisponde a Marlboro HeatSticks Silver), Heets Turquoise (che corrisponde a Marlboro HeatSticks White) e sono facilmente riconoscibili dai colori dei pacchetti, in particolare del lato superiore.\nI prodotti HEETS sono confezionati in pacchetti da 10 pezzi o da 20 pezzi.\nProdotti venduti all'estero.\nNel commercio internazionale si trovano diverse varianti:\nAbbigliamento.\nEsiste, inoltre, una linea di abiti venduta in tutto il mondo, Marlboro Classics (ora MCS), creata dalla Marzotto S.p.A. di Valdagno (Vicenza) nel 1986 presso lo stabilimento/copertificio di Trissino (VI).\nSponsor.\nIncominciando nel 1972 e 1973 con la BRM e nel 1973 e 1974 con la ISO-Rivolta, dal 1974 al 1996 fu il \"title sponsor\" della scuderia McLaren di Formula 1, anche se molte altre squadre mostrarono la scritta Marlboro sulle proprie vetture come sponsor secondario. Tra il 1980 e il 1983 \u00e8 stata sponsor della Alfa Romeo (nell'ultimo anno gestita dal team EuroRacing). Dal 2005 ne viene fortemente limitata la pubblicizzazione sulle livree (difatti la West nel luglio del 2005 abbandona la scuderia Mclaren Mercedes, seguita nel 2007 da Mild Seven che sponsorizzava la scuderia Renault F1 e dalla Lucky Strike che sponsorizzava la BAR Honda) nel 2007 rimase solo Marlboro con la Scuderia Ferrari, a causa delle restrittive leggi che in molti paesi vietano l'esibizione di marchi riconducibili al tabacco. Il contratto tra Ferrari e Marlboro \u00e8 stato esteso fino al 2015, ma gi\u00e0 a met\u00e0 del 2010 la scuderia di Maranello non presenta pi\u00f9 nel nome ufficiale della squadra la dicitura Marlboro. Il contratto con la Phillip Morris \u00e8 stato ulteriormente rinnovato anche se con lo scopo di promuovere altri prodotti fuori dal tabacco.\nNel 1997 lascia la McLaren per continuare con la Scuderia Ferrari, di cui era sponsor secondario dal 1984 e sponsor principale dal 1993. La F310B \u00e8 la prima vettura del cavallino a presentare il logo Marlboro, in grande, su sfondo bianco, richiamando il logo sui pacchetti di sigarette.\nNel motomondiale la Marlboro \u00e8 stata principalmente sponsor del team ufficiale Yamaha tra gli anni '80 e '90 fino al 2002, con alcune parentesi in alcuni team privati che utilizzavano altre moto. Dal 2003 diviene anche pubblicit\u00e0 della Ducati in Moto GP.\nPrecedentemente ha sponsorizzato scuderie in svariate discipline automobilistiche e motociclistiche quali la Indy Racing League e CART (con i team Patrick e Penske), la 24 Ore di Le Mans con il team ufficiale Toyota nel 1998 e il World Rally Car Championship per Toyota e Mitsubishi dal 1999 al 2001.\nControversie.\nNel 2010 vi furono accuse di pubblicit\u00e0 subliminale da parte di molti organi e mezzi di comunicazione verso la Scuderia Ferrari, dopo il divieto di sponsorizzazioni sportive da parte di marchi di tabacco: per ovviare il divieto, la monoposto Ferrari F10 sostitui al tradizionale marchio un \"codice a barre\" disegnato con grafica e colori che ricordavano le linee iconiche della Marlboro; il design fu modificato durante la stagione, eliminando il codice a barre. Le critiche sono state indirizzate anche verso il logo della scuderia presentato nel 2011.\nAlcune pseudoteorie indicano nel design della Marlboro elementi massonici, o nazisti (per i colori), antisemiti o legati al Ku Klux Klan. "}
{"id": "313363", "revid": "1833487", "url": "https://it.wikipedia.org/wiki?curid=313363", "title": "Baccal\u00e0 alla vicentina", "text": "Il baccal\u00e0 o baccal\u00e0 alla vicentina (localmente \"Baca\u0142\u00e0 a \u0142a Vicentina\") \u00e8 un piatto tipico della cucina vicentina a base di stoccafisso (merluzzo essiccato).\nStoria.\nL'uso di essiccare il merluzzo (\"Gadus morhua\") per conservarlo \u00e8 antichissimo: vi sono documenti che attestano questa pratica nei Mari del Nord sin dai tempi di Carlo Magno (IX secolo).\nLo stoccafisso sarebbe stato introdotto nel Triveneto dai veneziani, che erano grandi navigatori e portavano in patria ogni novit\u00e0.\nLa pi\u00f9 diffusa versione dei fatti sostiene che nel 1432 la spedizione agli ordini del capitano veneziano Pietro Querini naufrag\u00f2 in Norvegia, sull'isola di R\u00f8st. Rientrando a casa, il Querini port\u00f2 lo stoccafisso, che nel Triveneto \u00e8 tuttora chiamato \"baccal\u00e0\" nel resto d'Italia viene chiamato baccal\u00e0 il merluzzo sotto sale e stoccafisso quello secco. I veneziani videro nello stoccafisso un'allettante alternativa al pesce fresco, costoso e facilmente deperibile. Nacque allora la tradizione di consumare questo piatto secondo varie ricette, tra le quali il \"baccal\u00e0 alla vicentina\".\nRicetta.\nLa ricetta \u00e8 tramandata di generazione in generazione e quasi ogni famiglia utilizza una o pi\u00f9 piccole varianti.\nIl merluzzo essiccato deve essere di eccellente qualit\u00e0; la migliore \u00e8 considerata quella detta \"Ragno\" che proviene dalle Isole Lofoten in Norvegia.\nDeve essere pestato, poi messo a bagno per tre giorni, in acqua corrente, perch\u00e9 si ammorbidisca, poi pulito, quindi infarinato e cotto a fuoco lentissimo con abbondante cipolla in un tegame di coccio, ricoperto di latte e olio in uguali quantit\u00e0; viene servito su un letto di polenta gialla.\nPer accompagnarlo sono particolarmente indicati il Tocai Rosso di Barbarano, il Vespaiolo di Breganze e il Garganego.\nConfraternita del alla vicentina.\nDal 1987 esiste la \"Confraternita del Bacal\u00e0\", un'associazione di ristoratori e gastronomi nata a Sandrigo (pochi chilometri a Nord di Vicenza), su iniziativa, tra l'altro, dello scrittore-libraio Virgilio Scapin (1932 \u2013 2006) che ne fu \"Gran Priore\", con lo scopo di promuovere questo antico piatto nel rispetto della ricetta tradizionale. Per questo motivo Sandrigo \u00e8 definita la \"patria del baccal\u00e0\", avendo legami storici con le Isole Lofoten e organizzando una festa annuale, che dura due settimane, in onore di questo piatto a base di pesce essiccato proveniente da quelle zone."}
{"id": "313366", "revid": "729019", "url": "https://it.wikipedia.org/wiki?curid=313366", "title": "Prior in tempore, potior in iure", "text": "Prior in tempore, potior in iure \u00e8 una locuzione latina che allude ad un canone che pu\u00f2 essere letteralmente tradotto in \"Primo nel tempo, pi\u00f9 forte in diritto\". In uso gi\u00e0 nel XII-XIII secolo nella scuola dei glossatori di Bologna, l'applicazione di tale canone impone, in caso di dispute tra due contendenti che vogliano entrambi usufruire di un medesimo diritto, di privilegiare colui che ne ha goduto per primo e che ne gode da pi\u00f9 tempo.\nNel diritto privato moderno la regola in questione non si applica nel trasferimento di beni mobili (registrati e non) con un contratto ad efficacia reale (\"scil.\" traslativa) nel caso di acquisto a non domino, in cui invece (a parit\u00e0 di altre condizioni e cio\u00e8 ricorrendo comunque i requisiti necessari per il trasferimento immediato della propriet\u00e0 di cui all'art.1153 c.c.), si applica la regola \"possesso vale titolo\". Lo stesso vale per la preferenza di chi trascrive per primo l'atto d'acquisto di un bene immobile, a prescindere dalla priorit\u00e0 nella conclusione effettiva dell'acquisto.\nGiurisprudenza.\nAl principio \"Prior in tempore, potior in iure\" ha pi\u00f9 volte fatto ricorso la Corte Costituzionale. In tal senso, si veda, ad esempio, la sentenza n. 42/1986."}
{"id": "313376", "revid": "423753", "url": "https://it.wikipedia.org/wiki?curid=313376", "title": "Circondario di Aquisgrana", "text": "Il circondario di Aquisgrana (ted. \"Kreis Aachen\") era un circondario tedesco, esistito dal 1815 al 2009.\nAl momento del suo scioglimento, il circondario era parte del \"Land\" della Renania Settentrionale-Vestfalia; la sede amministrativa era posta nella citt\u00e0 extracircondariale di Aquisgrana.\nStoria.\nIl circondario di Aquisgrana (\"Landkreis Aachen\") fu creato nel 1815 come suddivisione amministrativa del Regno di Prussia.\nCapoluogo era la citt\u00e0 di Burtscheid, annessa nel 1897 alla citt\u00e0 extracircondariale di Aquisgrana, che divenne il nuovo capoluogo.\nDal 1\u00ba ottobre 1969 il circondario rurale fu ribattezzato semplicemente \"circondario\" (\"Kreis\"), analogamente agli altri circondari della Renania Settentrionale-Vestfalia.\nIl 1\u00ba gennaio 1972 furono annessi al circondario di Aquisgrana il circondario di Monschau e il comune di Baesweiler (gi\u00e0 nel Selfkantkreis Geilenkirchen-Heinsberg).\nIl 21 ottobre 2009 il circondario fu unito alla citt\u00e0 extracircondariale di Aquisgrana, a formare il nuovo ente detto \"regione urbana di Aquisgrana\"."}
{"id": "313377", "revid": "638792", "url": "https://it.wikipedia.org/wiki?curid=313377", "title": "Black", "text": "Black (\"nero\" in inglese) pu\u00f2 riferirsi a:"}
{"id": "313381", "revid": "1673774", "url": "https://it.wikipedia.org/wiki?curid=313381", "title": "Rolling Stone", "text": "Rolling Stone \u00e8 un periodico statunitense di musica, politica e cultura di massa.\nIl nome della rivista trae origine dal singolo di Muddy Waters \"Rollin' Stone\" ed ovviamente dalla celebre band inglese dei Rolling Stones .\nStoria.\nIl gruppo fu fondato nel 1967 a San Francisco da Jann Simon Wenner (tuttora editore) e dal critico musicale Ralph J. Gleason, \"Rolling Stone\" venne inizialmente identificato con la scena hippie, per poi prendere le distanze dal mondo delle riviste underground e dall'orientamento politico radicale delle stesse, abbracciando anche canoni giornalistici pi\u00f9 tradizionali. Ma la politica rimase un elemento fondamentale della rivista, che ne fece il suo marchio nei primi anni settanta grazie al \"gonzo journalism\" di Hunter S. Thompson.\nLa rivista, che lanci\u00f2 Cameron Crowe e tanti altri, divenne tanto influente che i Dr. Hook &amp; The Medicine Show intitolarono una loro canzone (scritta da Shel Silverstein) \"Cover of the Rolling Stone\" (\"La copertina del Rolling Stone\").\nNegli anni ottanta, pur continuando a ospitare giornalisti e scrittori che erano diventati ormai icone, come lo stesso Thompson, \"Rolling Stone\" assunse alcune caratteristiche che aveva precedentemente evitato. Si spost\u00f2 a New York nel 1976, e molti considerano questa data l'inizio del cambiamento della rivista. Molti collaboratori andarono via e molti altri firmarono, e le copertine si orientarono sempre di pi\u00f9 alle star del cinema. Tra il 1980 e il 1982 una sorta di spin-off fu edito dalla sorella di Jann Wenner, Kate. Secondo il libro \"Rolling Stone Magazine\" di Robert Draper, fu a met\u00e0 degli anni ottanta che \"Rolling Stone\" smise di lanciare le mode musicali per cominciare a seguirle.\nAlla fine degli anni novanta la rivista pubblic\u00f2 una foto della nascente popstar Britney Spears, che fece molto scalpore anche perch\u00e9 mostr\u00f2 chiaramente che la diciassettenne aveva subito un'operazione di \"gonfiamento\" chirurgico.\nNei primi anni del 2000, dovendo affrontare la concorrenza (\"Maxim\", \"FHM\" e altri), \"Rolling Stone\" si reinvent\u00f2, accogliendo Ed Needham, ex editore di \"FHM\". La rivista cominci\u00f2 a rivolgersi a un pubblico pi\u00f9 giovane e a orientarsi molto pi\u00f9 spesso al sesso, parlando ad esempio di giovani sexy-star della TV o del cinema, o ancora della pop music. Alcuni lettori di lunga data denunciarono il cambio di rotta della rivista, affermando che \"Rolling Stone\" era diventato un superficiale tabloid e aveva tradito la sua storia di astuto osservatore musicale e culturale, enfatizzando lo stile a scapito della sostanza. \u00c8 comunque da quel momento che \"Rolling Stone\" ha ripristinato il suo mix originale di contenuti, ospitando di nuovo inchieste politiche (da una prospettiva fieramente orientata a sinistra), con una notevole crescita nelle vendite. L'attuale editore \u00e8 Will Dana.\nPer festeggiare quello che la rivista chiama il \"50\u00ba Anniversario del Rock\" (2004), \"Rolling Stone\" inizi\u00f2 a pubblicare degli elenchi che individuassero le pietre miliari della storia del rock. Questi elenchi destarono molte discussioni tra i critici. Nel 2003 fecero la loro comparsa \"The 100 Greatest Guitarists of All Time\" (\"I 100 pi\u00f9 grandi chitarristi di tutti i tempi\") e \"The 500 Greatest Albums of All Time\" (\"i 500 migliori album di ogni tempo\"); l'anno successivo fu la volta dei \"50 Moments That Changed the History of Rock &amp; Roll\" (\"I 50 momenti che hanno cambiato la storia del rock'n'roll\") e di \"The 500 Greatest Songs of All Time\" (\"Le 500 canzoni migliori di tutti i tempi\"). Usc\u00ec anche \"The Immortals The 100 Greatest Artist of All Time\", un elenco de \"Gli immortali I 100 Migliori Artisti di Tutti i Tempi\", e \"The 100 Greatest Singers Of All Time\", riguardante \"I 100 Migliori Cantanti di Tutti i Tempi\" del Novecento, lirica esclusa.\nLa lista dei 100 migliori chitarristi dest\u00f2 una forte reazione, tra i lettori e gli appassionati del genere, non solo per chi era presente (Kurt Cobain davanti a Brian May, David Gilmour e Mark Knopfler), ma anche per chi non c'era: Eric Johnson, Joe Satriani, Steve Vai, Slash e altri.\nMa anche perch\u00e9 il termine migliore significa una prestazione in senso lato, difficile da dimostrare in campo musicale con preferenze cos\u00ec soggettive.\nIl 7 maggio 2006 \"Rolling Stone\" pubblic\u00f2 il suo speciale per la 1000\u00aa copertina. Influenzata da quella di \"Sgt. Pepper's Lonely Hearts Club Band\" dei Beatles, la cover ospita le pi\u00f9 celebri star delle copertine di \"RS\".\nPolitica.\nPur essendo una rivista di intrattenimento, \"Rolling Stone\" ha sempre cercato un ruolo nel dibattito politico. Le sue radici hippie le hanno dato una prospettiva editoriale liberal democratico. Il celeberrimo Hunter S. Thompson fu il suo pi\u00f9 grande corrispondente politico, e cur\u00f2 la sezione \"National Affairs\". Matt Taibbi prese il suo posto alla sua morte. La rivista ha criticato aspramente l'amministrazione Bush.\nNel numero del 4 maggio 2006, \"RS\" pubblic\u00f2 un articolo di Sean Wilentz, storico della Princeton University, in cui Bush era definito \"probabilmente il peggior presidente della storia\", con una \"combinazione di impotenza, pigrizia e inettitudine per questo lavoro.\nPrima delle elezioni presidenziali del 2004, \"Rolling Stone\" dedic\u00f2 una copertina a John Kerry, con il quale si schier\u00f2 apertamente. Anche Bill Clinton e Al Gore erano stati in copertina.\nSu \"RS\" fu pubblicato anche un articolo di Robert Kennedy Jr., spesso citato da Clinton, in cui si afferma che Bush ha imbrogliato alle elezioni del 2004.\nCultura di massa.\n\"Rolling Stone\" \u00e8 ampiamente considerato la principale forza promozionale per la musica nella cultura americana, insieme a MTV. Viene citato spesso in molte opere, ad esempio nel film semi-autobiografico \"Quasi famosi\" di Cameron Crowe e nel cult movie \"Alta fedelt\u00e0\", tratto dal romanzo di Nick Hornby. Nel film \"Cars - Motori ruggenti\", invece, la rivista viene chiamata \"Rolling Tire\". Alla fine di \"Prima o poi me lo sposo\" Drew Barrymore legge un numero di \"Rolling Stone\" con Billy Idol in copertina. Si tratta del n. 440, del 31 gennaio 1985: il film \u00e8 ambientato in quell'anno.\nSono di \"RS\", inoltre, molte delle copertine pi\u00f9 controverse della cultura pop: una delle pi\u00f9 discusse ritrae un'allora diciassettenne Britney Spears in una posa da Lolita. Quel numero suscit\u00f2 numerose voci riguardo a delle fantomatiche protesi al seno della cantante, che sment\u00ec.\nL'attuale logo della rivista, creato da Jim Parkinson, fu usato come base per le immagini promozionali del film \"School of Rock\".\n\"RS\", inoltre, \u00e8 considerato una delle riviste pi\u00f9 influenti per quanto riguarda le recensioni cinematografiche.\nEdizioni internazionali.\n\"Rolling Stone\" in Italia.\nCome molti altri Paesi del mondo, anche l'Italia ha la sua edizione di \"RS\": l'edizione italiana viene pubblicata per la prima volta nel 1980, e il primo numero viene pubblicato ad aprile. Co fondatori di Rolling Stone Edizione Italiana sono stati Franco Schipani e Joseph Lodato. La direzione editoriale \u00e8 composta da Antonino Antonucci Ferrara, Maurizio Baiata (proveniente da Ciao 2001) e Alberto Gasparri. \nTra i collaboratori \u00e8 da ricordare Carlo Massarini.\nOltre che pubblicare il giornale la redazione italiana si occup\u00f2 anche di organizzare concerti di artisti stranieri; questo tentativo per\u00f2 ebbe una vita effimera.\nLa rivista rinasce in Italia nel novembre 2003, \"Rolling Stone Italia\" \u00e8 stato concepito da Andrea Cagno e David Moretti e diretto da Michele Lupi e Carlo Antonelli fino al settembre 2006, quando la direzione \u00e8 passata in mano al solo Antonelli. Nel giugno 2011, complice il passaggio di Antonelli alla direzione di Wired, la rivista \u00e8 stata nuovamente affidata a Lupi.\n\"Rolling Stone Italia\" nasce con delle caratteristiche peculiari che conserva tuttora: \u00e8 una rivista patinata di grande formato, mensile (anzich\u00e9 quindicinale come negli Stati Uniti d'America), dedica grande spazio alla celebrazione di miti del rock (ripescando spesso vecchi articoli del \"Rolling Stone\" statunitense), e altrettanto a quelle che considera giovani promesse o talenti. Ospita editorialisti famosi: Giorgio Gherarducci della Gialappa's Band, Enrico Ghezzi, Massimo Coppola, Daniele Luttazzi (per un lungo periodo, finch\u00e9 Luttazzi lasci\u00f2 la rivista nel settembre 2004 per protesta contro un'intervista di Antonelli a Carlo Rossella, da lui giudicata una marchetta, proprio nel numero in cui Luttazzi pubblicava un pezzo sul Nigergate e sul ruolo giocato in esso da Rossella, pezzo che anticipava di un anno lo scoop di Bonini &amp; D'Avanzo su Repubblica), scrittori (Niccol\u00f2 Ammaniti vi pubblica il romanzo a puntate \"Il libro italiano dei morti\") e fumettisti (ha ospitato il fumetto a puntate \"Quarantasei\", di Milo Manara e Valentino Rossi). \"RS Italia\" pubblica con frequenza inchieste politiche, come nella tradizione della rivista madre americana. Si occupa di arte e cultura di massa, e ha sempre un'ampia sezione dedicata a diversi stili di vita, definiti per qualche motivo, e in base allo spirito con il quale sono vissuti, \"rock &amp; roll\" (\"Rock &amp; Roll Style\"). Pubblica numerosi servizi fotografici e/o di moda e si mostra particolarmente attenta alla veste grafica.\nTra le piccole rubriche che caratterizzano l'edizione italiana, si notano \"Funny Kingston\" (trafiletto mensile sulle droghe e, pi\u00f9 in generale, su tutto ci\u00f2 che provoca dipendenza) e \"Lo straniero\", in cui ogni mese Joe Levy, vicedirettore di \"Rolling Stone\" USA, recensisce in inglese tre album di musicisti italiani.\nUna caratteristica che non passa inosservata \u00e8 la massiccia presenza di materiale pubblicitario di grandi stilisti o case di moda.\n\"Rolling Stone Italia\" ha pubblicato alcuni degli speciali storici di \"RS\" USA: \"I 50 momenti pi\u00f9 importanti della storia del rock\", \"I 500 migliori album di tutti i tempi\" e l'edizione italiana dello speciale celebrativo uscito in occasione della 1000\u00aa copertina americana.\nCuriosamente, per anni il sito di \"RS Italia\" non ha avuto alcun tipo di contenuto multimediale; si limitava, di mese in mese, a presentare il sommario della rivista, senza peraltro pubblicizzarne le uscite speciali. Nel settembre 2007 \u00e8 stato inaugurato il nuovo sito, ulteriormente rinnovato nel gennaio 2013.\nIl numero di dicembre 2009 mette in copertina Silvio Berlusconi definendolo \"rockstar dell'anno\" e suscitando grande disappunto tra gli stessi lettori del magazine. L'anno precedente era stato designato lo scrittore Roberto Saviano.\nNel febbraio del 2012 Rolling Stone Italia compie 100 numeri, con un numero unico che ripercorre tutta la storia del giornale in Italia e, soprattutto, una lista dei 100 migliori album italiani di sempre.\nAl fallimento della capogruppo francese dell'ex editore IXO Publishing, \"RS Italia\" fu subito oggetto di contesa da parte di vari editori; pot\u00e9 mantenere il suo carattere di rivista indipendente grazie all'editore Quadratum. Nell'aprile 2014 Quadratum decide di non rinnovare la licenza con Wenner Media; gli subentra Luciano Bernardini De Pace.\nIl primo numero della nuova edizione esce il 12 settembre 2014 con in copertina Pharrell Williams. Il numero di ottobre mette in copertina Fedez definendolo \"la rivelazione\". Nella stessa edizione si parla delle attese giornate del 12 e 13 settembre 2014 dove a Torino, presso la Reggia di Venaria Reale si sono tenuti gli MTV Digital Days che hanno visto come vincitrice del premio \"Best New Generation Electro Award\" il duo electro pop The C.I.P.\nDal febbraio 2015 al marzo 2016 il mensile \u00e8 stato diretto da Massimo Coppola. Da maggio 2016 il direttore \u00e8 Giovanni Robertini.\nNel mese di aprile 2017 viene messa in copertina la campionessa paralimpica Beatrice Vio. Nel mese di novembre 2018 viene messo in copertina il rapper Salmo.\nA partire da gennaio 2019 cessano le pubblicazioni cartacee della rivista. Rimane attivo il sito web. Il 17 febbraio 2022 la rivista ha dedicato un numero speciale su carta stampata dedicato alla carriera della cantautrice Elisa e al progetto discografico \"Ritorno al futuro/Back to the Future\"."}
{"id": "313383", "revid": "41372", "url": "https://it.wikipedia.org/wiki?curid=313383", "title": "Rolling Stone Magazine", "text": ""}
{"id": "313386", "revid": "1534511", "url": "https://it.wikipedia.org/wiki?curid=313386", "title": "Algoritmo quantistico", "text": "Un algoritmo quantistico \u00e8 un algoritmo progettato per essere eseguito su un modello realistico di computazione quantistica. Il modello pi\u00f9 comunemente usato \u00e8 quello del circuito quantistico. Come un algoritmo classico \u00e8 una sequenza finita di istruzioni, o una procedura passo passo per risolvere un problema, progettato per essere eseguito su un computer classico, cos\u00ec un algoritmo quantistico \u00e8 una procedura passo passo progettata per essere eseguita su un quantum computer. Sebbene tutti gli algoritmi classici possono anche essere eseguiti su un computer quantistico, il termine \"algoritmo quantistico\" viene solitamente usato per quegli algoritmi che sembrano intrinsecamente quantistici, o che usano caratteristiche peculiari della computazione quantistica come la sovrapposizione degli stati o l'entanglement quantistico.\nI problemi indecidibili con i computer classici rimangono indecidibili anche con i computer quantistici. Ci\u00f2 che rende gli algoritmi quantistici degni di interesse \u00e8 che potrebbero essere in grado di risolvere alcuni problemi pi\u00f9 velocemente dei computer classici perch\u00e9 la sovrapposizione degli stati e l'entanglement quantistico che vengono sfruttati dagli algoritmi quantistici non possono essere simulati efficacemente sui computer classici (supremazia quantistica).\nGli algoritmi pi\u00f9 conosciuti sono l'algoritmo di fattorizzazione di Shor e l'algoritmo di Grover per cercare in un database indifferenziato. L'algoritmo di Shor gira molto pi\u00f9 velocemente del miglior algoritmo classico conosciuto per la fattorizzazione, il crivello dei campi di numeri generale. L'algoritmo di Grover gira quadraticamente pi\u00f9 veloce della ricerca sequenziale."}
{"id": "313387", "revid": "2730", "url": "https://it.wikipedia.org/wiki?curid=313387", "title": "Battaglia di Fredericksburg", "text": "La battaglia di Fredericksburg (Virginia) deve il suo nome alla localit\u00e0 sita sulla riva meridionale del fiume Potomac in cui forze unioniste (Armata del Potomac) al comando del mag. gen. Ambrose E. Burnside (circa 114.000 soldati) e forze confederate (Armata della Virginia settentrionale) al comando del gen. Robert E. Lee (72.497 soldati), forti entrambe di un parco d'artiglieria di oltre 400 cannoni, dettero vita tra l'11 e il 15 dicembre 1862 al primo scontro di trincea della storia.\nAntefatti.\nLa battaglia fu determinata dalla volont\u00e0 degli unionisti di riprendere l'iniziativa nei confronti delle forze di Lee numericamente assai minori ma molto pi\u00f9 aggressive. Burnside fu nominato comandante dell'Armata del Potomac in ottobre, in sostituzione del mag. gen. George McClellan. Pur avendo bloccato Lee nella battaglia di Antietam in settembre, il presidente Abraham Lincoln riteneva motivatamente che egli difettasse d'iniziativa e che per questo non avesse inseguito e distrutto Lee nel Maryland e che avesse perso tempo eccessivo nel riorganizzare e riequipaggiare le sue forze dopo le principali battaglie sostenute.\nBurnside, per rispondere alle richieste del presidente e alle esortazioni del comandante generale, il mag. gen. Henry W. Halleck, pianific\u00f2 un'offensiva nell'autunno inoltrato nella speranza, attraversato il fiume Rappahannock, d'impadronirsi della citt\u00e0 di Fredericksburg e di muovere quindi verso sud lungo le strade che portavano alla capitale confederata di Richmond.\nTale piano fu viziato dal problema della scarsa disponibilit\u00e0 di pontoni, malgrado punti di guado fossero stati rilevati a monte e a valle. Profittando di questi rallentamenti i confederati inviarono rapidamente loro forze a Fredericksburg per impedire l'attraversamento del fiume. Nel periodo in cui i pontoni furono posati, Lee aveva proceduto a scavare trincee a sud e a ovest di Fredericksburg grazie all'impiego dei suoi oltre 72.000 uomini.\nNondimeno Burnside prosegu\u00ec nell'avanzata scegliendo di attaccare ad ogni costo Lee, malgrado almeno due generali del suo staff sollevassero l'obiezione che la posizione confederata era stata troppo rafforzata. Burnside contava sulla preponderanza numerica delle sue forze, che assommavano a 117.000 effettivi, per allontanare Lee dalle sue posizioni difensive e forzarlo a ritirarsi su Richmond. In aggiunta al suo vantaggio numerico di truppe, Burnside aveva anche il vantaggio di sapere che la sua armata non avrebbe potuto essere di fatto attaccata. Sull'altra sponda del Rappahannock, 300 pezzi d'artiglieria erano stati posizionati su una cresta, nota col nome di Stafford Heights, per impedire all'esercito di Lee di organizzare qualsiasi rilevante controffensiva.\nLee aveva una grande fiducia nei suoi uomini, anche se era abbastanza incerto circa i piani del suo avversario da quando due giorni prima l'esercito unionista aveva tentato l'attraversamento del fiume. Egli dispieg\u00f2 all'incirca 20.000 uomini sul suo fianco sinistro, ancorandoli alla cresta nota come Marye's Heights, proprio a ovest della citt\u00e0, dietro a un muretto di pietra sulla sommit\u00e0 della cresta. Temendo un attraversamento unionista a valle, a sud della citt\u00e0, egli dispieg\u00f2 il restante dei suoi uomini a sud, sparpagliandolo inoltre fra le collinette: cosa che dette loro un'eccellente posizione difensiva. Lee assegn\u00f2 al ten. gen. James Longstreet, il suo miglior subordinato per la conduzione di operazioni difensive, l'incarico di occuparsi del fianco sinistro col suo I Corpo. Su quello destro, dove esisteva qualche possibilit\u00e0 di contrattacco qualora se ne fosse presentata l'occasione, Lee assegn\u00f2 l'incarico al suo indomito ten. gen. Thomas J. \"Stonewall\" Jackson e al suo piccolo II Corpo, particolarmente incline a condurre operazioni in chiave offensiva, i cui elementi avevano operato con grande valore nelle recenti azioni della Campagna dello Shenandoah.\nLo scontro.\nSulla sponda del fiume, oltre centomila nordisti si prepararono ad assaltare la cittadina in cui aveva vissuto George Washington: gli ingegneri nordisti cominciarono ad assemblare i pontoni in tre punti diversi.\nA difendere la citt\u00e0 c'erano solo 1800 sudisti agli ordini di Barksdale.\nI tiratori scelti di Barksdale presero posizione e cominciarono a sparare, ben nascosti nelle abitazioni, ai tecnici nordisti dall'altra parte del Rappahannock.\nNella nebbia mattutina i genieri nordisti furono cos\u00ec decimati. Nel tentativo di stanare i cecchini, Burnside schier\u00f2 il pi\u00f9 grande spiegamento di cannoni fino a quel punto della guerra: i bombardamenti dell'artiglieria unionista distrussero numerosi edifici ma senza grande effetto sui difensori ben protetti negli scantinati. La soluzione pratica fu quella di spedire piccoli raggruppamenti di fanteria traghettandoli dall'altra parte del fiume.\nFinalmente i genieri nordisti riuscirono a completare i pontoni e, l'11 Dicembre 1862, un gran numero di truppe cominci\u00f2 ad affluire in citt\u00e0.\nNonostante l'inferiorit\u00e0 numerica, gli uomini di Barksdale difesero strenuamente la posizione, dando vita a una delle pi\u00f9 grandi guerriglie urbane della guerra civile, ritirandosi dopo aver ritardato l'attraversamento di 15 ore e aver inflitto pesanti perdite al nemico.\nDopo che i sudisti ebbero abbandonato Fredericksburg, gli uomini di Burnside presero a saccheggiare la citt\u00e0, provocando l'ira di Lee che paragon\u00f2 tali saccheggi a quelli degli antichi Vandali. La distruzione fece infuriare anche gli uomini di Lee, molti dei quali erano nativi della Virginia. Nel corso di quella giornata e di quella successiva, gli uomini di Burnside si dispiegarono fuori della citt\u00e0 e si prepararono ad attaccare l'esercito di Lee.\nSulla collina di Telegraph Hill i tre generali sudisti, Lee, Longstreet e Jackson prepararono la difesa: anche se Jackson avrebbe voluto condurre un grande assalto per ricacciare i federali nel fiume venne convinto a creare una solida linea difensiva.\nNel quartier generale nordista i colloqui tra i generali furono molto pi\u00f9 accesi: Burnside dovette imporsi per realizzare il suo piano, da molti considerato pessimo, in particolare il suo rivale, il generale Hooker, considerava il piano fallimentare.\nAl generale Franklin, comandante del lato sinistro nordista, venne ordinato tramite lettera che avrebbe dovuto assaltare Prospect Hill con una divisione: uno stupito e disgustato Franklin non comprese il motivo dell'ordine; infatti una divisione, circa 4000 uomini, era una minima frazione dei 65000 soldati sotto il suo comando che avrebbero dovuto combattere i 50000 sudisti di Jackson, ci\u00f2 nonostante accett\u00f2 l'ordine. \nLa battaglia si apr\u00ec la mattina del 13 dicembre, quando il giovanissimo artigliere Pelham posizion\u00f2 un singolo cannone vicinissimo all'ala sinistra dell'Unione: le inaspettate salve di Pelham gettarono in confusione i ranghi nordisti e ci\u00f2 fece rivelare le loro intenzioni ai comandi sudisti.\nLa situazione si sblocc\u00f2, quando il comandante dell'ala sinistra dell'Unione, il mag. gen. William B. Franklin invi\u00f2 due divisioni in una breccia passata inosservata sulla destra delle difese di Jackson, di cui una guidata da Meade, il futuro vincitore di Gettysburg: senza che i sudisti se ne accorgessero gli uomini di Meade attraversarono la palude entrando nel cuore della linea di Jackson.\nLa divisione di Meade ingaggi\u00f2 battaglia contro i confederati prendendoli di sorpresa e gettandoli nel caos.\nMeade chiese rinforzi per sfruttare il momentaneo vantaggio ma non ne ricevette in tempo; la situazione si capovolse, i confederati, superiori 10 a 1, ripresero il controllo della situazione.\nJackson rispose rapidamente con un fulmineo contrattacco che inflisse pesanti perdite agli attaccanti, facendo scappare Meade dalla palude, e dissuase Burnside dal condurre altri attacchi sul fianco destro confederato.\nNelle numerose ore successive Burnside ordin\u00f2 al suo esercito, divisione dopo divisione, di assaltare le Marye's Heights, sul fianco sinistro confederato. Ogni divisione fu falciata dai difensori di Longstreet non appena essa tentava di attraversare il campo aperto di fronte alla Marye's Heights. \nI sudisti erano ben difesi da un muro di pietra ed erano i posizione sopraelevata, mentre i nordisti dovevano attraversare un campo aperto sotto il fuoco di cannoni e fucili nemici.\nSette divisioni unioniste furono inviate, in genere una brigata alla volta, per un totale di quattordici cariche individuali, ognuna delle quali fall\u00ec, provocando nelle file divisionali 9.000 fra morti e feriti. Le perdite confederate alle Marye's Heights furono in totale di circa 1.500 uomini.\nDurante la notte, un sergente sudista, di fronte a quella carneficina, usc\u00ec dalla trincea e cominci\u00f2 a dare acqua ai feriti nordisti stesi sul campo di battaglia; di fronte a quel gesto, i nordisti cessarono il fuoco e si ritirarono.\nIl calar delle tenebre e le suppliche dei subordinati di Burnside furono tali e tante da porre fine agli attacchi. Migliaia di soldati unionisti passarono la notte all'addiaccio nei rigori del mese di dicembre di fronte alle Marye's Heights, incapaci di muoversi o di assistere i feriti causati dal fuoco confederato.\nA Fredericksburg ogni singolo edificio era stato trasformato in un ospedale da campo per poter ospitare le migliaia di feriti.\nGli eserciti rimasero sulle loro posizioni il 14 dicembre, allorch\u00e9 Burnside per un breve periodo progett\u00f2 di condurre il suo veterano IX Corpo all'assalto finale contro le Marye's Heights prima di rinunciarvi.\nIl IX Corpo avrebbe dovuto disporsi in una colossale formazione di 36 righe di soldati, guidati personalmente da Burnside.\nLa formazione sarebbe stata facile bersaglio per l'artiglieria e avrebbe causato la morte di molti soldati e quasi sicuramente del suo comandante, ma i subalterni di Burnside riuscirono a non fargli intraprendere quell'azione suicida.\nQuel pomeriggio Burnside chiese a Lee una tregua per soccorrere i suoi feriti, cosa che Lee benignamente concesse.\nLee non pot\u00e9 contrattaccare per la stanchezza delle sue truppe e perch\u00e9 le batterie nordiste costituivano pur sempre un grave pericolo. Il giorno seguente le forze federali si ritirarono al di l\u00e0 del fiume e la campagna ebbe termine.\nRisultati tattici.\nLe perdite subite da entrambi gli eserciti mostrarono chiaramente quanto fosse stata disastrosa la tattica unionista e Burnside fu rilevato dal comando un mese pi\u00f9 tardi, in seguito all'umiliante fallimento della sua \"Marcia nel fango\" (Mud March). L'esercito unionista ebbe pi\u00f9 di 12.600 perdite, 10.000 delle quali furono conseguenza dei ripetuti attacchi contro le Marye's Heights. In dettaglio vi furono 1.284 caduti, 9.600 feriti e 1.769 catturati o scomparsi. L'esercito confederato perse circa 5.400 uomini (in dettaglio 608 morti, 4.116 feriti e 653 catturati o scomparsi), molti dei quali nei primi combattimenti sul fronte tenuto da Jackson. I corpi di Longstreet persero solo 500 uomini circa.\nRisultati strategici.\nLa battaglia aveva bloccato l'Armata del Potomac, costretta a ritirarsi e a rinunciare momentaneamente alla conquista di Richmond.\nInoltre dimostr\u00f2 ai generali la poca praticit\u00e0 di combattere nei mesi invernali poich\u00e9 la pioggia e la neve rendevano fangose le strade rallentando gli spostamenti.\nIl generale Lee per\u00f2 non comprese appieno gli errori dei generali nordisti, infatti, nella battaglia di Gettysburg, anche lui ordin\u00f2 l'attacco alle posizioni nordiste ben trincerate (la Carica di Pickett).\nCuriosit\u00e0.\nDa ricordare che una seconda battaglia si svolse negli stessi luoghi il 3 maggio 1863, in connessione con la campagna di Chancellorsville (27 aprile - 6 maggio 1863). Le battaglie di Wilderness e di Spotsylvania Court House furono combattute nelle vicinanze nel maggio 1864.\nParti del campo di battaglia di Fredericksburg sono attualmente conservate nel Parco Militare Nazionale di Fredericksburg e Spotsylvania."}
{"id": "313388", "revid": "404338", "url": "https://it.wikipedia.org/wiki?curid=313388", "title": "Incrociatore Aurora", "text": ""}
{"id": "313396", "revid": "1258", "url": "https://it.wikipedia.org/wiki?curid=313396", "title": "Bacal\u00e0 alla vicentina", "text": ""}
{"id": "313398", "revid": "254059", "url": "https://it.wikipedia.org/wiki?curid=313398", "title": "Vannozza Cattanei", "text": "Dalla relazione di \"Vannoza de Cathaneis\" con il futuro pontefice, che dur\u00f2 circa quindici anni, nacquero quattro figli: Cesare, Giovanni, Lucrezia e Goffredo.\nBiografia.\nOrigine e giovinezza.\nDelle sue origini e della sua prima giovent\u00f9 si sa poco o nulla. Quello che \u00e8 certo \u00e8 che Vannozza nacque il 13 luglio 1442 da genitori di origine lombarde (quasi sicuramente mantovani). Dai documenti dell'epoca si comprende che sua madre si chiamava Menica e che nel 1483, gi\u00e0 anziana, era vedova di un certo Jacopo Cattanei, di professione pittore e di piccola nobilt\u00e0, il quale probabilmente era fratello o cognato di Andrea da Brescia, marmoraro.\nA Roma, dove secondo alcuni storici Vannozza sarebbe nata anche se alcuni diaristi dell'epoca la definirono \u00abla pelliccera di Mantova\u00bb, crescendo probabilmente in una famiglia di pittori, marmorari, ingegneri e decoratori lombardi trasferitasi a Roma per lavorare nei palazzi cardinalizi. A Roma, Vannozza lavor\u00f2 come albergatrice, gestendo alcune delle locande pi\u00f9 famose e frequentate della citt\u00e0, come quella \"del Leone\" o \"dell'Angelo\", nel rione Borgo. Fra queste, la pi\u00f9 nota fu la \"Locanda del Gallo\" o della Vacca, nel vicolo del Gallo, a pochi passi da Campo de' fiori, frequentata da personaggi di alto rango che amavano intrattenersi con le numerose prostitute in servizio presso Vannozza; oltre a ci\u00f2 prestava soldi ad interesse.\nI commentatori dell'epoca parlano di lei come di una donna di grande avvenenza, dai capelli biondi, occhi chiari, dotata di un fascino conturbante e di una opulenta bellezza, in linea con i canoni estetici del periodo. Una bellezza alla quale il cardinale Rodrigo non poteva certo rimanere insensibile, tant'\u00e8 che dopo anni di scorribande sessuali e amanti fugaci decise di fare di Vannozza la sua concubina ufficiale, rimanendo legato a lei per un lungo periodo della sua vita.\nAmante del cardinale Borgia e i matrimoni.\nTuttavia non si ha nessuna notizia certa su come e quando Rodrigo e Vannozza si siano conosciuti. Fra il 1465 e il 1469, incontr\u00f2 il cardinale Rodrigo Borgia di circa dieci anni maggiore di lei, assurto alla carica di vicecancelliere di Santa Romana Chiesa a soli 26 anni per intercessione dello zio, papa Callisto III, con il quale instaur\u00f2 un lungo legame, sentimentale prima e poi affettivo. Nonostante la sua posizione di amante riconosciuta e rispettata di uno dei cardinali pi\u00f9 potenti della Chiesa di Roma, Vannozza doveva necessariamente avere un legittimo consorte. Di questo si occup\u00f2 in prima persona Rodrigo, che avrebbe combinato a suo gusto tutti i matrimoni che la donna contrarr\u00e0 nel corso della vita.\nCos\u00ec, nel 1474, a 32 anni, Vannozza and\u00f2 in sposa al funzionario apostolico Domenico Giannozzo, signore di Arignano, di circa cinquant'anni. Nel 1475 la donna diede alla luce il primo figlio, Cesare, secondogenito di Rodrigo poich\u00e9 nato dopo Pedro Luis Borgia, che il cardinale aveva avuto intorno al 1458 da una donna rimasta ignota. La relazione con Borgia era intensa, quasi quotidiana, come dimostra la seconda gravidanza che Vannozza affront\u00f2 pochi mesi dopo la nascita di Cesare: nel 1476 infatti, rimasta subito vedova di Domenico Giannozzo, la donna diede al cardinale un altro figlio, Giovanni.\nPoco dopo, Rodrigo combin\u00f2 per lei le nozze con Giorgio della Croce, di origini milanesi, nominato dallo stesso Borgia segretario apostolico di papa Sisto IV. In questo periodo le ricchezze di Vannozza lievitavano notevolmente, grazie non solo ai favori di cui godeva in quanto concubina del potentissimo cardinale spagnolo, ma anche per il suo indubbio fiuto per gli affari, che le consentiva di operare investimenti sempre vantaggiosi e redditizi. D'altro canto il marito era un uomo facoltoso, proprietario di una splendida villa con giardino nei pressi della chiesa di San Pietro in Vincoli, sul colle Esquilino, rimasta per lungo tempo uno dei luoghi maggiormente legati al nome e al ricordo di Vannozza Cattanei.\nQuando, verso la fine del 1479, la donna seppe di essere nuovamente incinta, decise di recarsi a trascorrere il resto della gravidanza nella rocca dei Borgia a Subiaco, dove il 18 aprile dell'anno seguente diede alla luce Lucrezia, destinata a diventare uno dei personaggi di primo piano di tutta un'epoca, discussa e controversa come poche altre figure di quegli anni. Un anno dopo, nel 1481, Vannozza partor\u00ec Goffredo, l'ultimo dei figli che avrebbe dato a Rodrigo, seppur la frequentazione fra la donna e il cardinale si fece pi\u00f9 sporadica, tanto che il cardinale pur riconoscendo il figlio sospett\u00f2 sempre che in realt\u00e0 fosse il figlio del legittimo sposo di Vannozza, Giorgio della Croce.\nConclusasi la relazione con il cardinale Borgia, Vannozza pot\u00e9 dedicarsi con pi\u00f9 attenzione alla sua vita coniugale: fu cos\u00ec che intorno al 1482 nacque Ottaviano, figlio di Giorgio della Croce, ma nel 1486, a distanza di pochi giorni l'uno dall'altro, morirono sia il marito che il figlio. A 44 anni, la donna era di nuovo vedova. Rodrigo non si perse d'animo e in poche settimane combin\u00f2 per l'ennesima volta le nozze della madre dei suoi figli, pianificando per lei quella che sarebbe stata l'unione di gran lunga pi\u00f9 riuscita. L'8 giugno del 1486 Vannozza spos\u00f2 Carlo Canale: mantovano, dotto umanista, profondo conoscitore delle lettere e della poesia, era stato per molti anni camerlengo del cardinale Francesco Gonzaga. Il nuovo matrimonio segn\u00f2 in qualche modo una svolta nella vita di Vannozza, che insieme al marito e ai figli decise di lasciare il palazzo di piazza Pizzo di Merlo, donatole da Rodrigo agli albori della loro relazione, per trasferirsi in una nuova dimora in piazza Branca.\nNei periodi estivi o di riposo, la famiglia amava soggiornare in una grande villa nel quartiere della Suburra, l'odierno rione Monti, dove ancora oggi esiste una scalinata detta \"Salita dei Borgia\". Carlo Canale si affezion\u00f2 ben presto in maniera autentica e incondizionata ai figli del cardinale Borgia, in particolar modo alla piccola Lucrezia, alla quale trasmise tutto il suo amore per le scienze umanistiche, iniziandola allo studio del greco, del latino, della poesia e delle arti in genere. Nel 1488 Vannozza gli diede anche un figlio. A questo punto il legame strettamente sentimentale fra Rodrigo e Vannozza poteva dirsi concluso. Tuttavia, negli anni a venire, fra i due sarebbe rimasto un legame di profondo affetto e stima, di cui fu collante fondamentale l'amore viscerale che entrambi nutrivano per i loro figli, pur destinati ad esistenze travagliate e spesso dolorose.\nIl pontificato di Alessandro VI.\nMorto Innocenzo VIII il 25 luglio 1492, i cardinali si riunirono in conclave nella Cappella Sistina il 6 agosto per eleggerne il successore. Solo all'alba dell'11 agosto, al termine del quinto scrutinio, i porporati elevarono al trono di San Pietro il cardinale Rodrigo Borgia, che assunse il nome di Alessandro VI. In prima fila, sul sagrato di San Pietro, Vannozza assist\u00e9 insieme a Lucrezia e alla cugina di Rodrigo, Adriana Mila, al tripudio con cui la citt\u00e0 acclamava il nuovo Papa.\nAlla sua ascesa al soglio pontificio, Alessandro aveva gi\u00e0 rivolto da qualche tempo le sue attenzioni alla giovanissima Giulia Farnese, nuora della cugina Adriana, nota in tutta Roma e oltre come \"Giulia la Bella\" per la straordinaria avvenenza del suo aspetto. La fanciulla, moglie di Orso Orsini, fin\u00ec con il sostituire definitivamente Vannozza nel ruolo di concubina ufficiale del Borgia, tanto che con l'elezione papale di quest'ultimo molti presero a soprannominarla, con non poca ironia, \"Concubina Papae\" o addirittura \"Sponsa Christi\".\nBen presto Vannozza sarebbe stata allontanata anche dai suoi figli, chiamati a quel destino che il loro padre aveva disegnato per loro. A Vannozza non fu concesso nemmeno di assistere alle nozze di sua figlia Lucrezia con Giovanni Sforza, signore di Pesaro e questo non fu che l'inizio della sua esclusione dalla vita dei figli. Negli undici anni di pontificato di papa Borgia, Vannozza fu tenuta sostanzialmente ai margini di quella che nonostante le vistose anomalie era pur sempre la sua famiglia.\nI destini dei suoi figli li avrebbero sempre pi\u00f9 allontanati da lei. Cesare avrebbe vissuto una vita interamente dedicata alla costruzione di un sogno imperiale che non riuscir\u00e0 mai a realizzare, impegnato per anni a combattere guerre fino a cadere miseramente dopo la morte del padre, unico sostegno alle sue mire politiche.\nAncor pi\u00f9 sfortunata fu la sorte di Giovanni, che alla morte di Pedro Luis, aveva ereditato nel 1492 il titolo di duca di Gandia. Bello e vigoroso nell'aspetto, Giovanni era in assoluto il figlio prediletto di Alessandro VI, che riponeva in lui le maggiori speranze di un glorioso avvenire per la casata dei Borgia, ma il giovane era in realt\u00e0 solo un amante dei divertimenti e del lusso e per nulla incline all'arte della guerra e della politica. Dopo una cena in casa di Vannozza, il 14 giugno 1497, il duca di Gandia richiamato a Roma dal padre per una fallimentare spedizione militare, fu misteriosamente assassinato con numerosi colpi di pugnale e il suo corpo ritrovato solo due giorni dopo nelle acque del Tevere. Il dolore di Alessandro e Vannozza fu immenso e in molti furono sospettati di essere i colpevoli dell'omicidio, probabilmente a sfondo politico.\nLucrezia, la pedina forse pi\u00f9 redditizia nelle mani del Papa per la costruzione dei suoi disegni di potere, avrebbe contratto tre matrimoni politici, alla cui celebrazione Vannozza sarebbe sempre stata assente: il primo con Giovanni Sforza conte di Pesaro, in seguito annullato, poi con Alfonso duca di Bisceglie, assassinato su ordine di Cesare, e infine con Alfonso d'Este, che far\u00e0 di lei la pi\u00f9 celebre duchessa di Ferrara. Quanto a Goffredo, visse essenzialmente alla corte di Napoli come principe di Squillace per il matrimonio contratto con Sancia d'Aragona, figlia di re Alfonso II e sorella di Alfonso duca di Bisceglie.\nAlla morte di Alessandro VI, Vannozza segu\u00ec Cesare e Goffredo a Nepi, per poi tornare a Roma quando la situazione si fu acquietata.\nVannozza avrebbe visto morire quasi tutti i suoi figli: dopo il misterioso assassinio di Giovanni, fu infatti la volta di Cesare, morto durante l'assedio di Viana, in Navarra, nella notte fra l'11 e il 12 marzo 1507. Dieci anni dopo tocc\u00f2 a Goffredo, morto nel gennaio del 1517 per cause non molto chiare. Soltanto Lucrezia le sopravvisse, anche se solo di pochi mesi, morendo dopo un parto il 24 giugno 1519 a trentanove anni.\nLa morte.\nNegli ultimi anni della sua esistenza, Vannozza condusse una vita di penitenza, espiazione e beneficenza, tanto che Paolo Giovio che la conobbe in quel periodo la descrisse come una \u00abdonna dabbene\u00bb. Ader\u00ec alla confraternita del Gonfalone, alla quale lasci\u00f2 tutti i suoi averi.\nVannozza Cattanei mor\u00ec il 26 novembre 1518, all'et\u00e0 di 76 anni. Le disposizioni che diede sulla sua sepoltura non furono rispettate: fu invece tumulata \u00abcon pompa pari quasi ad un cardinale\u00bb, riferisce Marin Sanudo, nella basilica di Santa Maria del Popolo, dove era sepolto il figlio Giovanni. Al funerale partecip\u00f2 l'intera corte papale su ordine di papa Leone X.\nLa lapide sepolcrale di Vannozza fu ritrovata nel 1948, dopo che per secoli era stata usata al rovescio come pavimentazione; fu ricomposta e murata nel portico della basilica di San Marco, di fronte al Campidoglio, dove \u00e8 a tutt'oggi conservata. La lapide recita:\nControversie.\nLo storico Pompeo Litta, nella sua opera famiglie celebri italiane (Farnesi Duchi di Parma), inserisce Vannozza nella genealogia quale figlia di Ranuccio Farnese il Vecchio. Trattasi probabilmente di un errore dovuto alla raccolta di dati relativi al Farnese in fase di stampa della raccolta."}
{"id": "313406", "revid": "110157", "url": "https://it.wikipedia.org/wiki?curid=313406", "title": "Boppelsen", "text": "Boppelsen (toponimo tedesco) \u00e8 un comune svizzero di 1\u00a0327 abitanti del Canton Zurigo, nel distretto di Dielsdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "313409", "revid": "1717538", "url": "https://it.wikipedia.org/wiki?curid=313409", "title": "Computer quantistico", "text": "La computazione quantistica (dall'inglese Quantum Computing\")\" \u00e8 lo studio di un modello di computazione non-classico: mentre i modelli tradizionali come la macchina di Turing o il lambda calcolo si basano su rappresentazioni \"classiche\" della memoria computazionale, una computazione quantistica pu\u00f2 trasformare la memoria in una sovrapposizione di pi\u00f9 stati di tipo classico. Un computer quantistico (o quantico) \u00e8 dunque un dispositivo che pu\u00f2 effettuare tali computazioni e il relativo campo \u00e8 strettamente correlato all'informatica quantistica, che comprende anche la crittografia quantistica e la comunicazione quantistica.\nStoria.\nIl computing quantistico comincia all'inizio degli anni ottanta, quando il fisico Paul Benioff propone il primo modello quantistico della macchina di Turing. In seguito Richard Feynman e Jurij Manin esprimono l'idea che il computer quantistico abbia il potenziale di simulare cose che un computer classico non riesce a fare. Nel 1994 Peter Shor pubblica l'algoritmo che porta il suo nome per la fattorizzazione degli interi in tempo polinomiale. Questo \u00e8 stato una svolta epocale nella materia, perch\u00e9 un importante metodo di crittografia asimmetrica noto come RSA si basa sulla supposizione che la fattorizzazione degli interi sia difficile dal punto di vista computazionale. L'esistenza dell'algoritmo quantistico in tempo polinomiale pu\u00f2 dimostrare che uno dei protocolli crittografici pi\u00f9 usati al mondo sarebbe vulnerabile a un computer quantistico.\nNonostante ci siano stati progressi sperimentali rapidi e impressionanti, la maggior parte dei ricercatori crede che \"un computer quantistico a prova di guasti [sia] ancora un sogno piuttosto lontano\". Il 24 ottobre 2019 Google afferma ufficialmente che un computer quantistico ha completato un calcolo da 10.000 anni in 200 secondi, ma in risposta un ricercatore prominente dichiara che una rivoluzione del computer quantistico equivalente a quella del computer classico richieder\u00e0 \"immensa ingegneria, e probabilmente anche ulteriori intuizioni.\" C'\u00e8 una quantit\u00e0 crescente di investimenti nel computing quantistico da parte di governi, aziende gi\u00e0 avviate e start-up. La ricerca accademica e quella industriale sono anche incentrate sull'applicazione di dispositivi di media scala e la dimostrazione della supremazia quantistica insieme allo scopo a lungo termine di costruire e usare un computer quantistico potente e privo di errori.\nCronologia.\nNonostante alcune connessioni dei computer quantistici con l'ambito delle comunicazioni quantistiche relative ad esempio al possibile impiego di fotoni per collegare stati tra computer quantistici situati in localit\u00e0 distinte, non si deve confondere il campo dei computer quantistici con quello della crittografia quantistica per le comunicazioni, rappresentato ad esempio dal satellite cinese Micius, il primo a consentire una comunicazione quantistica via satellite.\nDescrizione.\nPer decenni l'aumento della potenza dei computer \u00e8 andato di pari passo con la miniaturizzazione dei circuiti elettronici, fenomeno codificato empiricamente nella legge di Moore: la densit\u00e0 dei transistor su un microchip e la relativa velocit\u00e0 di calcolo raddoppiano ogni 18 mesi. La miniaturizzazione dei componenti per\u00f2 si \u00e8 fermata alle soglie della meccanica quantistica, rendendo impossibile aumentare ulteriormente la densit\u00e0 dei transistor e la riduzione delle dimensioni dei circuiti integrati (accorgimenti fino ad oggi adottati per incrementare le prestazioni di calcolo dei microprocessori). Con una felice intuizione dell'informatica teorica, la meccanica quantistica \u00e8 stata trasformata in un'opportunit\u00e0 per realizzare macchine con una potenza di calcolo enormemente superiore ai computer convenzionali: i \"computer quantistici\".\nAl posto dei convenzionali bit \u2013 unit\u00e0 d'informazione binaria, indicate convenzionalmente con le cifre 0 e 1 e codificate dai due stati \"aperto\" e \"chiuso\" di un interruttore \u2013 nel computer quantistico si usano i qubit, elementi base dell'informazione quantistica codificati dallo stato quantistico in cui si trova una particella o un atomo. Lo spin di una particella, per esempio, ha due stati che possono codificare informazioni binarie. A rendere interessanti, ai fini del calcolo, le particelle atomiche e subatomiche \u00e8 il fatto che possono esistere anche in una sovrapposizione di stati, ampliando enormemente le possibilit\u00e0 di codifica delle informazioni, quindi permettendo di affrontare problemi estremamente complessi.\nTuttavia, n\u00e9 la manipolazione controllata di atomi e particelle, n\u00e9 la loro reciproca comunicazione n\u00e9, infine, la stesura di algoritmi adatti, sono obiettivi facili da raggiungere, per cui la strada per realizzare un computer quantistico \u00e8 appena agli inizi. Sono note alcune decine di algoritmi quantistici che si suddividono tra algoritmi algebrici e di teoria dei numeri, algoritmi oracolari, e algoritmi di approssimazione e simulazione.\nConcetti di base.\nNella maggior parte dei modelli di computazione classica, il computer ha accesso alla memoria. Questo \u00e8 un sistema che si pu\u00f2 trovare in uno di un insieme finito di stati, ognuno dei quali \u00e8 fisicamente distinto. Spesso \u00e8 conveniente rappresentare lo stato di questa memoria come una stringa di simboli o, pi\u00f9 semplicemente, come stringa di 0 e 1. In questo scenario, l'unit\u00e0 fondamentale della memoria \u00e8 chiamata bit e possiamo misurare la \"grandezza\" della memoria in termini del numero di bit necessari a rappresentare appieno lo stato della memoria.\nSe la memoria soddisfa le leggi della fisica quantistica, lo stato della memoria potrebbe essere trovato in una sovrapposizione quantistica di diversi possibili stati \"classici\". Se gli stati classici sono rappresentati da una stringa di bit, la memoria quantistica pu\u00f2 essere trovata in una qualsiasi sovrapposizione delle possibili stringhe di bit. Nello scenario quantistico, l'unit\u00e0 fondamentale della memoria \u00e8 chiamata qubit.\nLa propriet\u00e0 che definisce un computer quantistico \u00e8 l'abilit\u00e0 di trasformare gli stati di memoria classici in stati di memoria quantistici, e viceversa. Questo \u00e8 in contrasto con i computer classici nel senso che sono progettati per effettuare computazioni con memoria che non devia mai da valori precisamente definiti. Per rendere chiaro questo punto, si consideri che l'informazione \u00e8 solitamente trasmessa attraverso il computer come un segnale elettrico che pu\u00f2 variare tra due valori definiti di tensione. Se si inserisse un segnale a una tensione diversa da quelle due, il comportamento dei computer sarebbe indefinito.\nNaturalmente, alla fine siamo \"esseri classici\" e possiamo osservare solo stati classici. Ci\u00f2 significa che il computer quantistico deve completare il proprio calcolo dando un output classico. Per produrre questi output classici, il computer quantistico \u00e8 forzato a misurare parti della memoria a vari momenti durante la computazione. Il processo di misura \u00e8 intrinsecamente probabilistico, il che significa che l'output di un algoritmo quantistico \u00e8 spesso casuale. Il compito di un progettista di algoritmi quantistici \u00e8 assicurarsi che la casualit\u00e0 sia adatta ai requisiti del problema in questione. Per esempio, se il computer quantistico sta cercando, in un database quantistico, uno tra molti oggetti segnati, possiamo chiedere al computer di dare in output uno qualunque degli oggetti segnati. Il computer quantistico riesce nel compito a patto che sia improbabile dare in output un oggetto non segnato.\nOperazioni quantistiche.\nIl modello prevalente di computazione quantistica descrive la computazione in termini di una rete di porte logiche quantistiche. Ci\u00f2 che segue \u00e8 una breve trattazione della materia basata sul capitolo 4 del libro di Nielsen e Chuang.\nSi pu\u00f2 rappresentare lo stato di una memoria informatica come un vettore di lunghezza uguale al numero degli stati di memoria possibili. Quindi una memoria costituita da formula_1 bit di informazione ha formula_2 stati possibili, e il vettore che rappresenta quello stato di memoria ha formula_2 entrate. Dal punto di vista classico, solo una delle entrate vale uno e tutte le altre zero. Il vettore dovrebbe essere visto come un vettore di probabilit\u00e0 e rappresenta il fatto che la memoria si trova in uno stato particolare con il 100% di probabilit\u00e0 (cio\u00e8 una probabilit\u00e0 di uno).\nIn meccanica quantistica, i vettori di probabilit\u00e0 vengono generalizzati a operatori densit\u00e0. Questo \u00e8 il fondamento matematico rigoroso per le porte quantistiche, ma il formalismo dei vettori degli stati quantistici di solito viene introdotto prima perch\u00e9 \u00e8 concettualmente semplice. In questa voce verr\u00e0 trattato solo il formalismo dei vettori degli stati quantistici.\nSi comincia considerando una memoria semplice costituita da un singolo bit. Questa memoria pu\u00f2 essere trovata in uno dei due stati: lo stato zero o lo stato uno. Lo stato di una memoria a singolo qubit si pu\u00f2 rappresentare usando la notazione di Dirac nel modo seguente:\nUna memoria quantistica pu\u00f2 essere trovata in una qualsiasi sovrapposizione formula_5 dei due stati classici formula_6 e formula_7:\nIn generale, i coefficienti formula_9 e formula_10 sono numeri complessi. In questo scenario, si dice che un qubit di informazione \u00e8 codificato nella memoria quantistica. Lo stato formula_5 non \u00e8 esso stesso un vettore di probabilit\u00e0 ma pu\u00f2 essere connesso con un vettore di probabilit\u00e0 tramite un'operazione di misura. Se si sceglie di misurare la memoria per determinare se lo stato \u00e8 formula_6 o formula_7 (questo si chiama misura in base computazionale), si osserverebbe lo stato zero con probabilit\u00e0 formula_14 e lo stato uno con probabilit\u00e0 formula_15. Si veda la voce sull'ampiezza di probabilit\u00e0.\nPer manipolare lo stato di questa memoria a un qubit, immaginiamo di applicare delle porte quantistiche analoghe alle porte logiche classiche. Una porta ovvia \u00e8 la porta NOT, che pu\u00f2 essere rappresentato da una matrice\nL'applicazione formale di questa porta logica su un vettore di stato quantistico viene effettuata tramite la moltiplicazione di matrici. Pertanto si ha formula_17 e formula_18 come previsto. Ma questa non \u00e8 l'unica porta logica interessante per un singolo qubit. Altre due porte possibili sono, ad esempio, le altre due matrici di Pauli.\nLe porte a singolo qubit possono operare su memorie a molti qubit in due importanti modi. Un modo \u00e8 semplicemente selezionare un qubit e applicare quella porta al qubit bersaglio e lasciare il resto della memoria intatto. Un altro \u00e8 applicare la porta al bersaglio solo se un'altra parte della memoria \u00e8 in un determinato stato. Illustriamolo con un altro esempio.\nSi consideri una memoria a due qubit. Gli stati possibili sono\nSi pu\u00f2 allora definire la porta NOT controllata (CNOT) con la seguente matrice:\n\u00c8 facile verificare che formula_21, formula_22, formula_23, e formula_24. In altre parole, la CNOT applica una porta NOT (la formula_25 di prima) al secondo qubit se e solo se il primo qubit \u00e8 nello stato formula_7. Se il primo qubit \u00e8 formula_6,non viene fatto niente a nessuno dei qubit.\nPer riassumere, la computazione quantistica pu\u00f2 essere descritta come una rete di porte quantistiche e misure. Si pu\u00f2 sempre \"posporre\" la misura alla fine di una computazione quantistica, anche se questo pu\u00f2 avere un costo computazionale, secondo alcuni modelli. A causa della possibilit\u00e0 di posporre la misura la maggior parte dei circuiti quantistici \u00e8 raffigurata da una rete costituita solo da porte logiche quantistiche e nessuna misura.\nSi pu\u00f2 rappresentare una qualsiasi computazione quantistica come una rete di porte da una famiglia abbastanza piccola di porte. Una scelta di famiglia di porte che permette questa costruzione \u00e8 chiamata insieme universale di porte. Un insieme comune comprende tutte le porte a singolo qubit e la porta CNOT. Questo significa che una qualsiasi computazione quantistica pu\u00f2 essere effettuata eseguendo una sequenza di porte a singolo qubit insieme a porte CNOT. Sebbene questo insieme di porte sia infinito, pu\u00f2 essere sostituito da un insieme finito, facendo appello al teorema di Solovay-Kitaev."}
{"id": "313419", "revid": "124622733", "url": "https://it.wikipedia.org/wiki?curid=313419", "title": "Basilico Genovese", "text": "Il Basilico Genovese \u00e8 un tipo di coltivazione del basilico (\"Ocimum basilicum\") e il nome di un prodotto ortofrutticolo italiano a Denominazione di origine protetta (D.O.P.).\nIl basilico \u00e8 un\u2019erba annuale della famiglia delle Labiate. La zona di origine della specie \u00e8 quella dell\u2019India e dell\u2019Asia tropicale, dove veniva coltivata come pianta ornamentale e per le sue propriet\u00e0 curative Si tratta di una pianta originaria dell'India, gi\u00e0 . Conosciuta dagli antichi egizi che la consideravano sacra, era apprezzata anche dagli antichi romani, compare nei testi di Plinio il Vecchio. Grazie a queste propriet\u00e0 curative, distanti dall\u2019impiego alimentare, il basilico \u00e8 stato introdotto dai Romani nel Mediterraneo e, a partire dal XIX secolo, la coltivazione si sviluppa nell\u2019area agricola di Genova. \nIl Basilico Genovese \u00e8 un prodotto coltivato esclusivamente sul versante tirrenico della Liguria secondo un disciplinare che prevede la coltivazione tradizionale su terra naturale; non \u00e8 quindi una cultivar, infatti si definisce \"Basilico Genovese\" solo quello certificato che rappresenta un tipo di coltivazione del basilico tradizionale della Liguria. Il Basilico Genovese si distingue per le foglie pi\u00f9 piccole, dalla forma ovale e convessa, e il colore verde tenue. Il profumo \u00e8 pi\u00f9 delicato e privo della fragranza di menta.\nIl Basilico Genovese \u00e8 frutto dell\u2019unione di due fattori: il territorio, inteso anche come vero e proprio terreno dove viene coltivato, e le tecniche di coltivazione via via sviluppate dagli agricoltori liguri nell\u2019arco della storia.\nL'indicazione D.O.P. si riferisce alla coltura praticata lungo il versante a mare di tutta la Liguria e la coltivazione nel quartiere genovese di Pra' \u00e8 quella pi\u00f9 famosa all'interno della regione.\nRinomato per la sua qualit\u00e0 \u00e8 particolarmente indicato per la preparazione del classico pesto, il condimento tipico della cucina ligure adatto a confezionare uno svariato numero di piatti asciutti, tartine e focaccette.\nSemina.\nLa semina pu\u00f2 essere effettuata durante tutto l'anno, pur concentrandosi prevalentemente nel periodo primaverile. Si semina manualmente a una profondit\u00e0 di mezzo centimetro, in siepi appositamente predisposte (denominate \"tacche\") lunghe circa 140\u00a0cm. La coltivazione annuale avviene in pieno campo all\u2019aperto ed \u00e8 maggiormente utilizzata dalle aziende alimentari per la trasformazione.\nI fertilizzanti (soprattutto di tipo organico) vanno interrati precedentemente durante la fase di preparazione del terreno che dev'essere leggero ma al tempo stesso arricchito di una buona dotazione di calcio ed a basso contenuto di componente acida. L'acqua migliore per il basilico \u00e8 l'acqua piovana.\nColtivazione in serra.\nLa coltivazione di serra \u00e8 una tipicit\u00e0 ligure e garantisce commercio e possibilit\u00e0 di consumo del basilico fresco per tutto l\u2019anno.\nLa semina in serra avviene durante tutto l'anno. Il terreno di semina viene reso soffice grazie a una lavorazione meccanica e disinfettato con vapore acqueo, per ridurre la presenza delle malattie nel terreno e limitare cos\u00ec l\u2019uso dei prodotti chimici.\u00a0 La semina avviene a spaglio e ad alta densit\u00e0 con sementi di \"Ocimum basilicum L.\" appartenenti a ecotipi o selezioni che esprimano durante la coltivazione tradizionale le caratteristiche di tipicit\u00e0, in particolare aroma intenso e totale assenza di menta.\nIl basilico preferisce una temperatura intorno ai 20\u00b0C e soffre i ristagni di umidit\u00e0: Per assicurarne la crescita tutto l\u2019anno viene coltivato in ambienti protetti e climatizzati, riscaldati in inverno e ombreggiati d\u2019estate con sistemi di gestione climatica e un costante ricambio d\u2019aria assicurato dalla ventilazione, che ne preserva la salute.\nLa raccolta avviene esclusivamente a mano, su apposite assi di legno sospese sopra la coltivazione, dove l\u2019operatore si adagia per raggiungere il terreno senza calpestarlo, Le piante, complete di radici, vengono confezionate in mazzi piccoli (da 3 a 10 piantine) o in mazzi grandi, detti anche \u201cbouquet\u201d (da 30 a 100 piante).\nColtivazione in piena aria.\nIl basilico viene seminato e coltivato in campo aperto durante i mesi estivi, su terra naturale e distribuito in file. L\u2019irrigazione \u00e8 abbondante e razionalizzata in base al clima per evitare sprechi di acqua e l\u2019incidenza di malattie. La raccolta avviene tagliando l\u2019apice della pianta, il pi\u00f9 profumato e tenero.\nTutela.\nL'iter per il riconoscimento si \u00e8 protratto per oltre sei anni e ha visto la sua fase conclusiva risolversi fra il 2004 e l'ottobre del 2005.\nIl Consorzio di Tutela Basilico Genovese D.O.P. viene riconosciuto nel 2008 dal Ministero delle politiche agricole alimentari e forestali. Vi aderiscono quasi tutti i produttori di basilico della Liguria. Il consorzio svolge la sua azione a favore del prodotto destinato al consumo fresco e a quello destinato alla trasformazione. Tutti i confezionatori risultano essere anche produttori. Per quanto sia previsto dallo statuto e dalla normativa vigente, non esiste nessun confezionatore \u201cpuro\u201d, che confeziona cio\u00e8 il basilico per conto di altri produttori. \nLa DOP garantisce il rispetto delle regole di produzione e la qualit\u00e0 del prodotto in tutte le sue fasi, dalla coltivazione al consumo e soprattutto riserva l\u2019uso del nome Basilico Genovese al solo prodotto che dimostra, certificandola, l'origine dal territorio.\nIl logo identificativo del Basilico Genovese D.O.P. \u00e8 costituito da una forma circolare della stessa dimensione del simbolo comunitario della DOP. Contiene la dicitura per esteso \"Basilico Genovese\" (blu su sfondo bianco) ed evidenziato al centro l'acronimo D.O.P. (blu su sfondo giallo). Completano il marchio, la forma stilizzata della regione Liguria (contorno blu con interno bianco) posizionata nel semicerchio inferiore leggermente debordante a sinistra, ancora sotto, in parziale sovrapposizione della circonferenza esterna, compare una piantina stilizzata di basilico (di colore verde) composta da tre coppie di foglie a dimensione decrescente dall'esterno all'interno.\nIn omaggio al suo valore storico, il 4 giugno 2006 \u00e8 stato inaugurato a Genova il \"Parco del basilico di Pra'\" allestito nella villa Lomellini-Doria-Podest\u00e0, ristrutturata dall'amministrazione provinciale di Genova ed utilizzata dal Centro per l'impiego del Ponente.\nDal 2009 la sede del Parco \u00e8 stata spostata a Villa Sauli-Podest\u00e0 ed \u00e8 stato inaugurato il 2 maggio 2016 dal Sindaco Metropolitano Marco Doria, dal preside dell\u2019istituto alberghiero IPSSA \u201cNino Bergese\u201d, Angelo Capizzi e dal presidente della Fondazione Cif Formazione, Alessandro Repetto, facente parte del progetto \u201cIl Mortaio\u201d. Dal 2019 la nuova convenzione vede la responsabilit\u00e0 delle iniziative in capo all\u2019istituto scolastico IPSSA \u201cNino Bergese\u201d. La villa \u00e8 limitrofa alle grandi e moderne serre attigue al casello autostradale di Genova Pra'. "}
{"id": "313424", "revid": "1776051", "url": "https://it.wikipedia.org/wiki?curid=313424", "title": "D\u00e4nikon", "text": "D\u00e4nikon (toponimo tedesco) \u00e8 un comune svizzero di 1\u00a0884 abitanti del Canton Zurigo, nel distretto di Dielsdorf.\nStoria.\nIl comune \u00e8 stato istituito nel 1843 per scorporo da quello di D\u00e4llikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "313430", "revid": "1776051", "url": "https://it.wikipedia.org/wiki?curid=313430", "title": "Schleinikon", "text": "Schleinikon (toponimo tedesco) \u00e8 un comune svizzero di 726 abitanti del Canton Zurigo, nel distretto di Dielsdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSchleinikon \u00e8 servito dall'omonima stazione sulla ferrovia Dielsdorf-Niederweningen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "313431", "revid": "6923", "url": "https://it.wikipedia.org/wiki?curid=313431", "title": "Pattinaggio corsa", "text": "Il pattinaggio corsa \u00e8 una specialit\u00e0 del pattinaggio a rotelle regolamentata a livello internazionale, da World Skate, che in passato prendeva il nome di \"F\u00e9d\u00e9ration Internationale de Roller Sports\". In Italia fa capo alla \"Federazione Italiana Sport Rotellistici\".\nCon declino e la scomparsa nelle competizioni dei pattini tradizionali (pattini a rotelle) dovuto all'utilizzo dei pattini in linea, il pattinaggio corsa \u00e8 di fatto pattinaggio di velocit\u00e0 in linea. Peraltro la denominazione \"pattinaggio corsa\" non sta pi\u00f9 oggi ad indicare l'uso di pattini tradizionali, ma \u00e8 l'unica e usata in primis dalla Federazione stessa per l'insieme della specialit\u00e0 di corsa (o velocit\u00e0, che dir si voglia) in cui l'attuale attrezzo esistente \u00e8 il pattino in linea.\nStoria.\nIl pattinaggio si sviluppa inizialmente su ghiaccio, in Olanda prima del 1400\n e vi viene praticato nei secoli successivi come modalit\u00e0 per spostarsi sui diffusi acquitrini e paludi ghiacciate (una profonda bonifica a polder dei Paesi Bassi avverr\u00e0 solo a partire dal 1600) e per gli scopi pi\u00f9 vari.\nChe i primi pattini con ruote risalgano al 1733 per opera dell'olandese Hoans Brinker \u2014 seppur sia cos\u00ec indicato da numerosi articoli in rete e non \u2014 \u00e8 una leggenda non supportata da fonti storiche. Vi \u00e8 inoltre un'assonanza sospetta coll'Hans Brinker della novella di fantasia \"Pattini d'argento\" della scrittrice statunitense Mary Mapes Dodge. Gli stessi olandesi hanno alimentato la falsa credenza che sia realmente esistito a fini turistico-commerciali.\n\u00c8 accertato che pattini a rotelle furono usati in uno spettacolo teatrale londinese del 1743, ma senza notizie sul loro inventore.\nL'olandese John Joseph Merlin \u00e8 quindi accreditato come primo inventore e utilizzatore dei pattini in linea da lui stesso realizzati dopo il 1760, anno in cui si trasferisce a Londra.\nI pattini con rotelle disposte \"a quadrato\", funzionalmente simili a quelli moderni perch\u00e9 dotati di sterzi, si devono allo statunitense James Leonard Plimpton che li brevetta nel 1863. Nei decenni seguenti si assiste al successo dell'attrezzo che si diffonde come svago alla moda.\nI pattini in linea sono perci\u00f2 anteriori a quelli tradizionali (ossia quelli dotati di rotelle cilindriche) ma verranno perfezionati e diventeranno popolari solo a partire dal 1981 per opera dei fratelli Olson creatori dell'azienda Rollerblade.\nIl primo campionato italiano di pattinaggio corsa si svolge nel 1911. La F\u00e9d\u00e9ration Internationale de Roller Sports (oggi World Skate) che governa le varie specialit\u00e0 del pattinaggio viene fondata nel 1924. La prima competizione internazionale di velocit\u00e0 risale al 1937.\nSino all'anno 1991 tutte le gare di velocit\u00e0 si svolgevano con pattini tradizionali (quad). Nel 1992 le competizioni statunitensi prevedevano alcune gare \"open\", aperte anche ai pattinatori in linea. Sino al 1993 si sono comunque continuate a organizzare gare riservate ai soli quad. Nel 1994 tutti i titoli mondiali venivano aperti ai due tipi di pattini, portando di fatto all'estinzione del pattino tradizionale nella corsa. A tutt'oggi non ha quindi pi\u00f9 senso una distinzione tra pattinaggio corsa (tradizionale) e pattinaggio di velocit\u00e0 in linea, tant'\u00e8 che la stessa Federazione ha riadottato per tutta la specialit\u00e0 l'antica denominazione di \"pattinaggio corsa\".\nCategorie.\nNel pattinaggio le categorie vengono suddivise per sesso\ned et\u00e0.\nSpecialit\u00e0.\nFino al 1992 la specialit\u00e0 del pattinaggio corsa era praticata utilizzando i pattini a rotelle (in inglese \"quad skates\"), ma dall'edizione di Roma 1992 dei Campionati mondiali di pattinaggio di velocit\u00e0 a rotelle (\"Roller Speed Skating World Championships\") alcune distanze si sono disputate con i pattini in linea (in inglese \"in-line skates\" o \"rollerblade\") .\nDi seguito si riassumono tutte le specialit\u00e0 che assegnano titoli (le stesse specialit\u00e0 sia maschili che femminili) ai campionati mondiali, sia su strada (\"road\") che su pista (\"track\"). L'evento si disputa nello stesso periodo e nella stessa localit\u00e0, salvo in rare eccezioni come ad esempio avvenne nel 1996 in Italia allorch\u00e9 le prove su strada vennero disputate a Padova e la maratona a Treviso quelle su pista a Scaltenigo."}
{"id": "313435", "revid": "257433", "url": "https://it.wikipedia.org/wiki?curid=313435", "title": "Teoria ondulatoria della luce", "text": "La teoria ondulatoria della luce \u00e8 un'applicazione all'ottica della teoria delle onde elastiche.\nLa conferma sperimentale della relazione:\ne l'esistenza dei fenomeni di interferenza e di diffrazione consentono di attribuire alla propagazione della luce le caratteristiche della propagazione delle onde elettromagnetiche elastiche.\nStoria.\nVenne formulata da Christiaan Huygens nel 1678 ma pubblicata solo nel 1690 nel suo \"Trait\u00e9 de la lumi\u00e8re\". La luce viene vista come un'onda che si propaga (in maniera del tutto simile alle onde del mare o a quelle acustiche) in un mezzo, chiamato etere, che si supponeva pervadere tutto l'universo ed essere formato da microscopiche particelle elastiche. La teoria ondulatoria della luce permetteva di spiegare (anche se in maniera matematicamente complessa) un gran numero di fenomeni: oltre alla riflessione ed alla rifrazione, Huygens riusc\u00ec infatti a spiegare anche il fenomeno della birifrangenza nei cristalli di calcite.\nNel 1801 Thomas Young dimostr\u00f2 come i fenomeni della diffrazione (osservata per la prima volta da Francesco Maria Grimaldi nel 1665) e dell'interferenza fossero interamente spiegabili dalla teoria ondulatoria e non lo fossero dalla teoria corpuscolare.\nUn problema della teoria ondulatoria era la propagazione rettilinea della luce. Infatti era ben noto che le onde sono capaci di aggirare gli ostacoli mentre \u00e8 esperienza comune che la luce si propaghi in linea retta (questa propriet\u00e0 era gi\u00e0 stata notata da Euclide nel suo Optica). Questa apparente incongruenza pu\u00f2 per\u00f2 essere spiegata assumendo che la luce abbia una lunghezza d'onda microscopica.\nAl contrario della teoria corpuscolare, quella ondulatoria prevede che la luce si propaghi pi\u00f9 lentamente all'interno di un mezzo, che nel vuoto; restano comunque ambiguit\u00e0.\nCaratteristiche dell'onda luminosa.\nLa velocit\u00e0 di propagazione della luce \u00e8 dell'ordine di formula_3; le lunghezze d'onda sono piccolissime, dai 400, ai 750\u00a0nm, il periodo di vibrazione minimo, dell'ordine del femtosecondo, e la frequenza \u00e8 altissima:formula_4hertz all'estremo violetto dello spettro; formula_5 all'estremo rosso.\nCon queste caratteristiche lo spettro della luce visibile si inserisce nella tassonomia delle onde elettromagnetiche precedendo le radiazioni ultraviolette e i raggi x, subito dopo le onde radio e i raggi infrarossi.\nL'eccitazione luminosa si propaga cos\u00ec per onde. Per una luce monocromatica si porr\u00e0:\nformula_6\n(dove formula_7 \u00e8 la lunghezza d'onda nel mezzo considerato; formula_8= frequenza della radiazione; formula_9 indica la fase iniziale).\nL'intensit\u00e0 della luce \u00e8 proporzionale ad formula_10. \nNella interferenza la sovrapposizione delle onde si compie per pura somma algebrica delle eccitazioni luminose, il che depone per una loro natura trasversale ed una loro polarizzazione in uno stesso piano.\nLa teoria ondulatoria della luce \u00e8 compatibile con la teoria corpuscolare. Entrambe le teorie rendono ragione dei fenomeni ottici, certamente ognuna nel proprio dominio applicativo."}
{"id": "313438", "revid": "228587", "url": "https://it.wikipedia.org/wiki?curid=313438", "title": "Aberdeen", "text": "Aberdeen (in scots \"Aiberdeen\"; in gaelico scozzese \"Obar Dheathain\"; in italiano antico \"Aberdonia\") \u00e8 la terza citt\u00e0 pi\u00f9 popolosa della Scozia e una delle sue 32 divisioni amministrative. Ha una popolazione stimata ufficialmente in abitanti.\nViene soprannominata la\" Citt\u00e0 di Granito\" o la\" Citt\u00e0 d'Argento\". Dalla met\u00e0 del XVIII alla met\u00e0 del XX secolo gli edifici di Aberdeen sono stati edificati utilizzando il granito grigio estratto da cave locali, le cui inclusioni di mica scintillano al sole. La citt\u00e0 si affaccia sul mare per un lungo tratto con coste sabbiose. Dalla scoperta del petrolio del mare del Nord negli anni settanta, si \u00e8 guadagnata altri soprannomi quali \"Capitale europea del petrolio\" e \"Capitale europea dell'energia\".\nL'area geografica su cui sorge Aberdeen \u00e8 stata colonizzata da almeno anni, ovvero quando vennero edificati dei villaggi preistorici alla foce dei due fiumi Dee e Don.\nAberdeen ricevette da Davide I di Scozia lo status di Borgo Reale (in inglese: \"Royal Burgh\"), con conseguente trasformazione economica della citt\u00e0. Le due universit\u00e0 cittadine, l'Universit\u00e0 di Aberdeen, fondata nel 1495, e l'Universit\u00e0 Robert Gordon, cui fu riconosciuto lo status di Universit\u00e0 solo nel 1992, hanno reso Aberdeen il centro educativo pi\u00f9 importante del nordest della Scozia. Le tradizionali industrie conserviera, cartaria, cantieristica e tessile sono state soppiantate dall'industria petrolifera e dall'attivit\u00e0 portuale. L'eliporto di Aberdeen \u00e8 uno dei pi\u00f9 attivi di tutto il mondo; il porto \u00e8 il pi\u00f9 grande di tutto il nordest scozzese.\nAberdeen ha conquistato il premio Gran Bretagna in Fiore battendo dieci volte il record, e ospita il Festival Internazionale Giovanile di Aberdeen, un evento di portata internazionale che attrae fino a delle pi\u00f9 quotate compagnie giovanili mondiali nelle arti performative.\nStoria.\nL'area geografica su cui sorge Aberdeen \u00e8 sede di insediamenti umani da almeno 8000 anni.\nLa citt\u00e0 sorse come due borghi separati: Old Aberdeen alla foce del Fiume Don e \"New Aberdeen\", un insediamento di pescatori e commercianti, dove il canale Denburn entra nella foce del fiume Dee.\nLa pi\u00f9 antica concessione fu assegnata da Guglielmo I di Scozia nel 1179, confermando i diritti corporativi gi\u00e0 riconosciuti da Davide I di Scozia. Nel 1319, il Grande Decreto di Roberto I di Scozia trasform\u00f2 Aberdeen in una comunit\u00e0 con propri diritti di propriet\u00e0 e finanziariamente indipendente. Insieme alla propriet\u00e0 della citt\u00e0 fu concessa anche la vicina Foresta di Stocket, i profitti ricavati dalla quale andarono a formare la base del Fondo Comune di Aberdeen, di cui tuttora beneficiano gli aberdoniani.\nDurante le Guerre d'indipendenza scozzesi Aberdeen si trov\u00f2 sotto la dominazione inglese, sicch\u00e9 Roberto I di Scozia prese d'assedio il Castello di Aberdeen prima di distruggerlo nel 1308, seguito dal massacro della guarnigione inglese e dalla riconquista della citt\u00e0 a favore degli abitanti.\nLa citt\u00e0 fu bruciata da Edoardo III d'Inghilterra nel 1336, ma venne riedificata ed ampliata, e chiamata \"New Aberdeen\". La citt\u00e0 venne fortificata per prevenire gli attacchi dei Signori vicini, ma le porte vennero rimosse nel 1770.\nDurante le Guerre dei tre regni del 1644-1647 la citt\u00e0 venne imparzialmente saccheggiata da entrambe le parti. Nel 1644, venne conquistata e predata dalle truppe Realiste dopo la Battaglia di Aberdeen. Nel 1647 lo scoppio di un'epidemia di peste uccise un quarto della popolazione.\nNel XVIII secolo venne edificato un nuovo Municipio e comparvero i primi servizi sociali, con la Aberdeen Royal Infirmary presso il Woolmanhill nel 1742 e il Manicomio nel 1779. Il consiglio inizi\u00f2 grossi lavori di miglioramento viario alla fine del secolo, costruendo le strade di grande traffico di George Street, King Street e Union Street, tutte completate all'inizio del secolo successivo.\nUn secolo dopo, l'aumento dell'importanza economica di Aberdeen e lo sviluppo della cantieristica navale e della pesca industriale consentirono lo sviluppo dell'attuale porto con il Victoria Dock, il South Breakwater e con l'ampliamento del North Pier. Il costoso programma di potenziamento delle infrastrutture ebbe ripercussioni e nel 1817 la citt\u00e0 and\u00f2 in bancarotta.\nTuttavia si verific\u00f2 un miglioramento delle condizioni generali dopo le Guerre napoleoniche. L'illuminazione a gas delle strade arriv\u00f2 nel 1824 e un migliore acquedotto comparve nel 1830, quando l'acqua veniva pompata dal Dee fino ad un serbatoio sito ad Union Place. Un sistema fognario sotterraneo soppiant\u00f2 le fogne a cielo aperto nel 1865.\nLa citt\u00e0 divenne municipio autonomo nel 1891. Bench\u00e9 \"Old Aberdeen\" goda tuttora di un'autonomia e di una storia separate, essa e \"New Aberdeen\" non sono pi\u00f9 veramente distinte. Sono entrambe parte della citt\u00e0 insieme a Woodside e al Borgo reale (Royal Burgh) di Torry a sud del fiume Dee.\nToponimia.\nOld Aberdeen occupa approssimativamente il sito su cui sorgeva \"Aberdon\", il primo insediamento di Aberdeen; la parola significa letteralmente \"alla confluenza del Don\" (con il mare). Il nome moderno, Aberdeen, significa letteralmente \"tra il Dee (l'altro fiume locale) e il Don\". Il prefisso celtico \"Aber-\" significa \" confluenza di\" in rapporto ai due fiumi.\nGli studiosi della lingua gaelica ritengono che il nome derivi dal prefisso \"Aber-\" e da \"da-aevi\" (variazione:\"Da-abhuin\", \"Da-awin\") - che significa \"foce dei due fiumi\". In Gaelico il nome \u00e8 \"Obar Dheathain\" (variazione: \"Obairreadhain\") mentre in latino i Romani la chiamavano \"Devana\". In latino medievale (o ecclesiastico) il nome era \"Aberdonia\".\nGoverno.\nAberdeen \u00e8 governata a livello locale dall\"Aberdeen City Council\", che comprende 43 consiglieri che rappresentano i ward della citt\u00e0 e che \u00e8 presieduto dal Lord Provost che \u00e8 attualmente Peter Stephen.\nDa maggio del 2003 a maggio del 2007 il consiglio \u00e8 stato governato da una coalizione di Liberal Democratici e Conservatori. Dopo le elezioni di maggio 2007, i Liberal-Democratici hanno formato una coalizione con il Partito Nazionale Scozzese. Il consiglio \u00e8 composto da: 15 Liberal-Democratici, 13 membri del PNS, 10 Partito Laburista, 4 Conservatori e un indipendente.\nAberdeen \u00e8 rappresentata al Parlamento della Gran Bretagna da tre collegi elettorali: Aberdeen North, Aberdeen South e Gordon, dei quali i primi due sono totalmente nell'area dell'Aberdeen City Council, mentre l'ultimo rappresenta una grossa fetta dell'Aberdeenshire.\nNel Parlamento scozzese la citt\u00e0 \u00e8 rappresentata ancora una volta da tre collegi elettorali, tutti totalmente contenuti all'interno dell'area del Council: Aberdeen North, Aberdeen Central e Aberdeen South e da altri sette parlamentari eletti nella regione elettorale del North East Scotland.\nAl Parlamento europeo la citt\u00e0 \u00e8 rappresentata da sette Membri del Parlamento Europeo, tutti facenti parte dell'unico collegio elettorale scozzese per il Parlamento Europeo.\nAraldica.\nGli stemmi della citt\u00e0 esibiscono tipicamente tre castelli, come nella bandiera e nel Crest. L'immagine \u00e8 utilizzata fin dai tempi di Roberto I di Scozia e rappresenta gli edifici edificati sulle tre principali colline: il Castello di Aberdeen sulla Castle Hill (oggi Castlegate), un edificio sconosciuto su Windmill Hill e una chiesa su St. Catherine's Hill (ora spianata).\n\"Bon Accord\" \u00e8 il motto della citt\u00e0 ed \u00e8 francese per \"Buon Accordo\". La leggenda vuole che il suo uso risalga alla parola d'ordine del XIV secolo che Robert Bruce us\u00f2 durante le Guerre d'indipendenza scozzesi, quando egli e i suoi uomini assediarono il Castello di Aberdeen prima di distruggerlo nel 1308.\nIl leopardo viene tradizionalmente associato alla citt\u00e0 ed \u00e8 rappresentato nel Crest cittadino. Una rivista locale \u00e8 chiamata \"Leopard\" e quando Union Bridge fu costruito nel XIX secolo furono fuse delle piccole statue di questo animale che vennero poste sulle ringhiere.\nL'augurio usato in citt\u00e0 \u00e8 \"Happy to meet, sorry to part, happy to meet again\" (\"Felici di incontrarci, dispiaciuti di separarci, felici di incontrarci ancora\"). Talvolta questo augurio viene erroneamente interpretato come la traduzione di \"Bon Accord\".\nGeografia fisica.\nClima.\nLa temperatura media \u00e8 e varia tra e . In estate (giugno - agosto) la temperatura media massima \u00e8 di mentre la media della minima \u00e8 di . In inverno (dicembre - febbraio) la temperatura massima media \u00e8 di e la media minima \u00e8 di .\nLe precipitazioni medie si aggirano sui 753 millimetri, con 64 millimetri in estate (giugno - agosto) e 62 millimetri in inverno (dicembre - febbraio). I mesi pi\u00f9 umidi sono ottobre e novembre.\nGeologia.\nEssendo situata tra le foci di due fiumi, la citt\u00e0 ha una scarsa rappresentazione di fondo roccioso. Ci\u00f2 lascia in imbarazzo i geologi locali: nonostante l'elevata concentrazione di geoscienziati nella zona (grazie all'industria petrolifera), esiste solo una vaga comprensione di ci\u00f2 che sta sotto la citt\u00e0.\nDal lato sud della citt\u00e0 le scogliere costiere mettono in mostra rocce metamorfiche di alto grado del Gruppo Grampianico; a sud-ovest e ad ovest si trovano estese formazioni granitiche intruse in simili scisti di alto grado; a nord le metamorfiche sono intruse invece con complessi gabbrici.\nI pochi sondaggi effettuati, e le occasionali esposizioni correlate all'edilizia, combinate con piccoli sondaggi sugli argini del fiume Don, suggeriscono che essa \u00e8 situata su un affioramento devoniano \"Old Red\" costituito da arenaria e sedimenti. I sobborghi della citt\u00e0 si estendono oltre i (presunti) limiti dell'affioramento nei circostanti complessi metamorfico/ignei formatisi durante il periodo Dalradiano (circa 480-600 milioni di anni fa) con sporadiche aree di graniti dioritici ignei, come quelle della cava Rubislaw usata per costruire molti degli edifici durante l'Et\u00e0 vittoriana.\nSulla costa Aberdeen presenta una lunghissima spiaggia che si estende tra i due fiumi e si trasforma in alte dune sabbiose a nord del fiume Don che raggiungono Fraserburgh; a sud del Dee si trovano delle ripide falesie rocciose con piccole spiagge sassose e ghiaiose in piccole insenature. Un certo numero di affioramenti di granito lungo la costa meridionale sono stati sfruttati come cave in passato, creando uno spettacolare panorama e pareti per l'arrampicata.\nPopolazione.\nLa citt\u00e0 si estende per e comprende i vecchi \"burgh\" di Old Aberdeen, New Aberdeen, Woodside e il Royal Burgh di Torry a sud del fiume Dee. Questo comporta una densit\u00e0 di popolazione di abitanti per km\u00b2. La citt\u00e0 si estende su molti colli, con gli iniziali insediamenti cittadini su Castle Hill, St. Catherine's Hill e Windmill.\nSociet\u00e0.\nEvoluzione demografica.\nNel 1396 la popolazione era di circa abitanti. Nel 1801 era di ; nel 1901 di ; nel 1941 di . Al censimento del 2001 l'area dell'Aberdeen City Council contava una popolazione di , ma la popolazione della sola citt\u00e0 era di .\nL'ultima stima ufficiale, pubblicata dall'anagrafe generale della Scozia, per il 2005, era di . I dati relativi alla popolazione di Aberdeen ricavati dal censimento del 2001 mostrano un'et\u00e0 media per i maschi di 35 anni e per le femmine di 38, inferiore alla media della Scozia, con un rapporto maschi/femmine 49% contro 51%.\nIl censimento ha dimostrato che ci sono meno giovani ad Aberdeen, con il 16,4% sotto i 16 anni, contro una media nazionale del 19,2%. Etnicamente, il 15,7% era nato fuori dalla Scozia, contro una media nazionale del 12,9%. Di questa popolazione l'8,4% era nato in Inghilterra.\nIl 3% degli aberdoniani ha affermato di appartenere ad una minoranza etnica (non-bianca) nel censimento del 2001, con uno 0,7% proveniente dal subcontinente indiano e uno 0,6% asiatico, a confronto con la popolazione totale della Scozia di non-bianchi del 2%. La parte pi\u00f9 multiculturale della citt\u00e0 \u00e8 George Street, con molti ristoranti, supermercati e parrucchieri multietnici.\nPer quanto riguarda i nuclei familiari, c'erano abitazioni individuali registrate in citt\u00e0, di cui il 61% di propriet\u00e0, il 9% in affitto da privati e il 23% in affitto dal Council. Il tipo pi\u00f9 popolare di abitazione \u00e8 l'appartamento costituente il 49% delle residenze, seguito dalla villetta bifamiliare con il 22%.\nL'entrata media di ogni famiglia in citt\u00e0 \u00e8 di () (2005) che pone all'incirca il 18% delle famiglie al di sotto della soglia di povert\u00e0 (definita come il 60% delle entrate medie). Di contro, un codice postale di Aberdeen ha il secondo pi\u00f9 alto numero di milionari di ogni altro codice postale del Regno Unito.\nReligione.\nTradizionalmente cristiani, le confessioni dominanti sono la Chiesa di Scozia tramite il Presbiterio di Aberdeen e la Chiesa Cattolica Romana. L'ultimo censimento ha rivelato che Aberdeen \u00e8 la meno religiosa citt\u00e0 in Scozia, con quasi il 43% di persone che dichiarano di non professare alcuna religione e diverse ex-chiese in citt\u00e0 sono state convertite in bar e ristoranti.\nNel Medioevo, la Kirk of St. Nicholas (Chiesa di San Nicola) era la sola chiesa del borgo e una delle pi\u00f9 grandi chiese parrocchiali di Scozia. Come un certo numero di altre chiese in Scozia, \u00e8 stata suddivisa dopo la Riforma scozzese, in questo caso in chiesa Orientale ed Occidentale.\nA quel tempo, la citt\u00e0 ospitava anche le case dei Carmelitani (Frati Bianchi, \"Whitefriars\") e dei Francescani (Frati Grigi, \"Greyfriars\"), quest'ultima sopravvissuta in forma modificata quale Cappella del Marischal College fino agli inizi del XX secolo.\nLa cattedrale di San Macario (\"St. Machar Cathedral\") fu edificata vent'anni dopo che Davide I di Scozia (1124-53) trasferisse la Diocesi pre-riforma da Mortlach nel Banffshire a Old Aberdeen nel 1137. Con l'eccezione dell'episcopato di William Elphinstone (1484-1511), la costruzione progred\u00ec lentamente. Gavin Dunbar, che gli succedette nel 1518, complet\u00f2 la struttura aggiungendo le due guglie occidentali e il transetto meridionale.\nLa Cattedrale di Santa Maria Assunta (\"St. Mary's Cathedral\") \u00e8 la cattedrale cattolica in puro stile gotico, eretta nel 1859.\nLa Cattedrale di Sant'Andrea (\"St. Andrew's Cathedral\") \u00e8 la cattedrale della Chiesa episcopale scozzese, costruita nel 1817 come primo incarico di Archibald Simpson. \u00c8 nota per aver consacrato il primo vescovo della Chiesa episcopale degli Stati Uniti d'America.\nLa cittadella dell'Esercito della Salvezza domina l'estremit\u00e0 orientale di Union Street.\nEsiste anche una moschea islamica a Old Aberdeen e una sinagoga ebrea ortodossa fondata nel 1945. Non esistono invece formali edifici dedicati all'Induismo ma l'Universit\u00e0 di Aberdeen ha una piccola comunit\u00e0 Bah\u00e1'\u00ed.\nCitt\u00e0.\nL'antico piccolo villaggio di pescatori esiste ancora oggi e si chiama Footdee: \u00e8 caratterizzato dalla presenza di basse case per ripararsi dal vento delle tempeste. Un altro villaggio del tutto simile a \"Footdee\" \u00e8 Cottown \"of Balgownie\".\nPorti.\nA sud della citt\u00e0, il fiume Dee fa da habitat per le lontre. Ma grazie al suo porto Aberdeen \u00e8 pi\u00f9 nota per i delfini e le balene che spesso vengono avvistati al largo: per proteggere la costa est intervengono anche volontari che registrano gli avvistamenti dei cetacei. Il porto \u00e8 il punto di partenza per i traghetti diretti verso le isole Shetland e le isole Orcadi, i soli mezzi di trasporto per veicoli e merci diretti verso le isole.\nTurismo.\nFra i due fiumi si trova una lunga spiaggia, percorribile in 45 minuti, dove si ritrovano i surfisti in inverno. Come sulle coste della Manica, il clima \u00e8 abbastanza freddo e spesso grigio. Poca gente si bagna d'estate, nonostante ci\u00f2 il lungomare \u00e8 ricco di attrazioni: piste di pattinaggio, piscine, centri sportivi, parchi giochi, cinema, ristoranti, night club, bowling e i famosi \"fish and chips\".\nI numerosi castelli dei Grampiani fanno di Aberdeen una meta turistica nota, in particolare per il castello di Dunnottar, costruito nel XIV secolo, che si trova a qualche chilometro a sud del centro.\nL'entroterra, e in particolare la valle del Dee, presenta basamenti in granito rosso e rosa. \"Cults\", quartiere periferico di Aberdeen, \u00e8 un luogo considerato molto chic dove ancora si possono visitare case in stile vittoriano.\nOgni anno, nel \"parco di Hazelhead\", hanno luogo gli Highland Games.\nTrasporti.\nL'aeroporto di Aberdeen (ABZ), sito a Dyce a nord della citt\u00e0, serve un discreto numero di voli domestici e internazionali verso destinazioni come Francia, Paesi Bassi, Spagna, Belgio, Austria, Irlanda e i paesi Scandinavi. L'eliporto che \u00e8 di supporto all'industria del petrolio e gestisce anche i servizi di soccorso \u00e8 uno dei pi\u00f9 attivi eliporti commerciali del mondo.\nLa stazione di Aberdeen \u00e8 inserita nella principale rete ferroviaria del Regno Unito e connette direttamente Aberdeen con le citt\u00e0 pi\u00f9 grandi: Edimburgo, Glasgow e Londra. La stazione \u00e8 attualmente in corso di ammodernamento. Nel 2007 sono state fatte delle aggiunte e all'interno dell'edificio \u00e8 stata costruita una nuova biglietteria.\nFino al 2007, un terminal di pullman in stile anni cinquanta sito a Guild Street gestiva i collegamenti con le periferie della citt\u00e0. \u00c8 stato poi trasferito in un nuovo terminal di aspetto pi\u00f9 moderno ad appena 100 metri ad est di Market Street, come parte dello sviluppo di Union Square.\nEsistono sei strade principali che servono la citt\u00e0:\nIl porto di Aberdeen \u00e8 il pi\u00f9 grande di tutta la Scozia settentrionale e da esso partono i traghetti per le isole Orcadi e le isole Shetland.\nLa FirstGroup gestisce gli autobus cittadini con il nome di First Aberdeen, successore del \"Grampian Regional Transport\" (GRT) e dell\"Aberdeen Corporation Tramways\". Aberdeen costituisce il quartier generale della FirstGroup plc, ramo del GRT Group. La First ha ancora il suo terminal presso il deposito della ex-\"Aberdeen Tramways\" a King Street, in procinto di essere rinnovato in un nuovo quartier generale e deposito di autobus.\nLo Stagecoach Group gestisce anch'esso autobus ad Aberdeen e in tutto l'Aberdeenshire, con il nome \"Stagecoach Bluebird\". Altre compagnie, come la \"Megabus\", gestiscono servizi di autobus dal terminal degli autobus verso luoghi a nord e a sud della citt\u00e0.\nAberdeen fa parte della rete nazionale ciclabile del Regno Unito, e possiede una pista ciclabile diretta a sud che la collega a citt\u00e0 come Dundee e Edimburgo e una a nord che si biforca a circa dalla citt\u00e0 in due differenti piste, le quali portano a Inverness e Fraserburgh rispettivamente. Due sentieri particolarmente popolari lungo i vecchi binari della ferrovia sono la Deeside Way diretta a Banchory (che si collega poi con Ballater) e la Formartine and Buchan Way diretta a Ellon, entrambe usate da ciclisti, trekkers e occasionalmente da cavalli.\nLa citt\u00e0 ha quattro sedi \"park&amp;ride\" (dove si pu\u00f2 lasciare l'auto e utilizzare i mezzi pubblici) che servono la citt\u00e0: due a Stonehaven ed Ellon (approssimativamente 18\u2013 fuori dal centro della citt\u00e0) e due a Kingswells e Bridge of Don (approssimativamente a 4\u2013 dal centro).\nEconomia.\nTradizionalmente, Aberdeen ospitava le industrie della pesca, stabilimenti tessili, cantieri navali e cartiere. Queste industrie sono state ampiamente rimpiazzate: lo sviluppo dell'alta tecnologia nell'elettronica e nell'industria dello sviluppo, la ricerca in agraria, nella pesca e nell'industria petrolifera, responsabili in gran parte del boom economico di Aberdeen negli ultimi trent'anni, costituiscono oggi gran parte dell'economia della citt\u00e0. Fino agli anni settanta, la maggior parte delle industrie preminenti risaliva al XVIII secolo: si trattava principalmente di industrie tessili, fonderie, cantieri navali e cartiere (queste ultime le pi\u00f9 antiche della citt\u00e0, risalendo al 1694).\nLa produzione della carta \u00e8 diminuita d'importanza fin dalla chiusura della cartiere di Donside nel 2001 e di Davidson nel 2005, lasciando la cartiera di Stoneywood con una forza lavoro di circa 500 persone. La produzione tessile si \u00e8 estinta nel 2004 quando Richards of Aberdeen ha chiuso.\nIl famoso granito grigio di Aberdeen \u00e8 stato cavato dalla Rubislaw quarry per pi\u00f9 di 300 anni ed \u00e8 stato utilizzato per costruire blocchi per pavimentazione stradale, marciapiedi e per la costruzione di edifici, nonch\u00e9 pezzi monumentali e in generale ornamentali. Il granito di Aberdeen fu usato per edificare le solette del Palazzo di Westminster e del Waterloo Bridge di Londra. Le cave chiusero definitivamente nel 1971.\nLa pesca era una volta l'industria predominante, ma venne soppiantata dalla pesca d'alto mare, che ha riconosciuto il proprio impulso dall'avanzamento tecnologico che ha avuto luogo nel corso di tutto il XX secolo. Il pescato \u00e8 andato riducendosi a causa dello supersfruttamento e dell'utilizzo del porto da parte dei battelli di supporto petrolifero. Nonostante continui ad essere un porto peschereccio importante, Aberdeen \u00e8 stato eclissato dai pi\u00f9 settentrionali porti di Peterhead e Fraserburgh. I Servizi di Ricerca Peschereccia hanno la loro sede ad Aberdeen, compreso il quartier generale, ed \u00e8 presente un laboratorio di ricerca a Torry.\nAberdeen ha una buona nomea nella ricerca agraria e del suolo che ha sede presso il Macaulay Institute, che mantiene stretti rapporti con le due universit\u00e0 cittadine. Il Rowett Research Institute \u00e8 un centro di ricerca di rinomanza mondiale per gli studi sugli alimenti e la nutrizione, con sede ad Aberdeen. Ha sfornato tre premi Nobel ed esiste in citt\u00e0 un'elevata concentrazione di biologi che vi lavorano.\nCon la scoperta di notevoli giacimenti di petrolio nel Mare del Nord nel corso dell'ultima parte del XX secolo, Aberdeen \u00e8 divenuto il centro dell'industria europea del petrolio. Con il secondo pi\u00f9 grande eliporto del mondo e un importante porto di servizio per i collegamenti con le piattaforme petrolifere off-shore, Aberdeen \u00e8 spesso chiamata la \"capitale europea del petrolio\".\n\u00c8 oggi in corso uno sforzo concertato per trasformare la reputazione di Aberdeen di \"capitale europea del petrolio\" in \"capitale europea dell'energia\" perch\u00e9 le riserve di petrolio potrebbero cominciare a ridursi negli anni a venire, ed esiste un notevole interesse nello sviluppo di nuove fonti energetiche; \u00e8 in corso un viraggio tecnologico dal petrolio alle energie rinnovabili e altre industrie. Per accelerare questo processo \u00e8 stata progettata la cosiddetta iniziativa \"Energetica\" condotta dalla Scottish Enterprise.\nLa citt\u00e0 mantiene il terzo posto tra le citt\u00e0 scozzesi per lo shopping. Le tradizionali strade votate allo shopping sono Union Street e George Street, oggi affiancate da shopping centres, soprattutto il St Nicholas &amp; Bon Accord e il Mall Aberdeen. Un nuovo centro di vendita al dettaglio \u00e8 sorto attaccato alla stazione ferroviaria Union Square. Oltre ai negozi, ci sono vari ristoranti, bar ed un cinema molto capiente e tutto questo rende il posto sempre affollato di visitatori. Altri centri acquisti lontani dalla citt\u00e0 sono il Berryden Retail Park, il Kittybrewster Retail Park e il Beach Boulevard Retail Park.\nA marzo del 2004 Aberdeen \u00e8 stata insignita dello status di Fairtrade City dalla Fairtrade Foundation. Insieme a Dundee, gode dell'onore di essere la prima citt\u00e0 in Scozia a ricevere questo riconoscimento.\nLuoghi di interesse.\nL'architettura di Aberdeen \u00e8 nota per l'uso che ha fatto, nell'Et\u00e0 vittoriana, del granito, che le \u00e8 valso il soprannome locale di \"citt\u00e0 di granito\" o, pi\u00f9 romanticamente, quello di \"citt\u00e0 d'argento\", dato che le inclusioni di quarzo della pietra scintillano al sole.\nLa dura pietra grigia \u00e8 uno dei materiali pi\u00f9 durevoli, il che spiega perch\u00e9 gli edifici sembrino nuovi quando vengono puliti e il cemento sia stato rifinito. Diversamente dalle altre citt\u00e0 scozzesi nelle quali \u00e8 stata utilizzata l'arenaria per costruire gli edifici, ad Aberdeen le costruzioni non si usurano e necessitano di poca manutenzione.\nTra gli edifici di maggiore interesse nella strada principale di Aberdeen, Union Street, spiccano la \"Town and County Bank\", il The Music Hall, la \"Trinity Hall\" della camera di commercio (nata tra il 1398 e il 1527), oggi un centro commerciale; gli ex-uffici della Northern Assurance Company e la Banca Nazionale di Scozia. A Castle Street, proseguimento verso est di Union Street, c'\u00e8 il Municipio (\"Town House\"), edificato nel 1873 da Peddie e Kinnear.\nIl Marischal College in Broad Street, inaugurato da Edoardo VII del Regno Unito nel 1906, \u00e8 il secondo pi\u00f9 grande edificio in granito del mondo dopo il Monastero dell'Escorial di Madrid.\nLuoghi di istruzione.\nUniversit\u00e0 e college.\nAberdeen possiede due universit\u00e0, l'Universit\u00e0 di Aberdeen e la Robert Gordon University. Il tasso di iscritti di Aberdeen \u00e8 dell'11,5%, pi\u00f9 alto della media nazionale del 7%.\nL'Universit\u00e0 di Aberdeen inizi\u00f2 la propria storia come King's College, Aberdeen, fondato nel 1495 da William Elphinstone (1431-1514), vescovo di Aberdeen e cancelliere di Scozia. Il Marischal College, un'instituzione separata, venne fondata a \"New Aberdeen\" da George Keith, quinto Conte maresciallo di Scozia nel 1593. Queste istituzioni furono fuse a formare l'attuale Universit\u00e0 di Aberdeen nel 1860. L'universit\u00e0 \u00e8 la quinta del mondo anglofono.\nIl Robert Gordon's College (originariamente Robert Gordon's Hospital) fu fondato nel 1729 dal mercante Robert Gordon, nipote del cartografo Robert Gordon di Straloch, e fu poi ulteriormente sovvenzionato nel 1816 da Alexander Simpson di Collyhill. Originariamente dedicato all'istruzione e al sostentamento dei figli degli artigiani e commercianti poveri della citt\u00e0, fu in seguito riorganizzato nel 1881 come convitto per l'educazione secondaria e tecnica. Nel 1903 la componente professionale del college venne designata Istituzione Centrale e ribattezzata \"the Robert Gordon Institute of Technology\" nel 1965. Nel 1992 le venne concesso lo status di Universit\u00e0 divenendo la Robert Gordon University.\nAberdeen ospita anche due scuole d'arte: la Gray's School of Art, fondata nel 1886, una delle pi\u00f9 antiche scuole d'arte del Regno Unito, oggi incorporata nella Robert Gordon University; e la \"The Scott Sutherland School of Architecture and The Built Environment\", situata nel Garthdee Campus della Robert Gordon University, accanto alla Gray's School of Art.\nL'Aberdeen College possiede diversi campus in citt\u00e0 e offre un'ampia variet\u00e0 di corsi part-time e full-time che consentono di acquisire diversi titoli. \u00c8 la pi\u00f9 grande istituzione post-scolastica della Scozia.\nLo Scottish Agricultural College ha sede appena fuori Aberdeen, a Craibstone Estate, situato sulla rotatoria della A90 per l'aeroporto di Dyce. Fornisce tre servizi - insegnamento, ricerca e consulenza. Il college offre molti corsi in-situ come Agricoltura, Gestione dell'Ambiente Rurale, Gestione Sostenibile dell'Ambiente e Business Management Agricolo, che sono i pi\u00f9 popolari. Esiste una grande variet\u00e0 di corsi che conducono dal Diploma al Master.\nScuole.\nEsistono al momento 12 scuole secondarie e 54 primarie gestite dal Comune. Le pi\u00f9 importanti sono la Aberdeen Grammar School (fondata nel 1257), la Harlaw Academy, la Cults Academy e la Oldmachar Academy, tutte incluse tra le migliori 50 scuole secondarie di Scozia, come pubblicato da \"The Times\" nel 2005.\nAberdeen ospita inoltre un certo numero di scuole private: il Robert Gordon's College, la Albyn School per ragazze (ma mista dal 2005), la St Margaret's School for Girls, la Hamilton School (una scuola Montessoriana), la Total French School (per le famiglie francesi dell'industria petrolifera), l'International School of Aberdeen e la Waldorf/Steiner School.\nLe scuole primarie comprendono la Airyhall Primary School, la Albyn School, la Ashley Road Primary School, la Cornhill School (la pi\u00f9 grande della citt\u00e0), la Culter School, la Danestone Primary School, la Gilcomstoun Primary School, la Glashieburn Primary School, la Hamilton School, la Mile-End School, il Robert Gordon's College, la Skene Square Primary School, la St. Joseph's Primary School e la St. Margaret's School for Girls.\nCultura.\nLa citt\u00e0 offre un ampio spettro di attivit\u00e0 culturali, attrazioni e musei. Essa ospita regolarmente le Scotland's National Arts Companies. La Galleria d'arte di Aberdeen ospita una collezione di dipinti impressionisti, dell'Et\u00e0 vittoriana, scozzesi e britannici del XX secolo, nonch\u00e9 una collezione di argenti e cristalli. Ospita inoltre l'Alexander Macdonald Bequest (una collezione di opere della fine del XIX secolo donate dal primo benefattore del museo), una collezione costantemente rinnovata di opere contemporanee e inoltre mostre regolari.\nMusei e gallerie.\nIl Museo Marittimo di Aberdeen, con sede a Shiprow, racconta la storia dei rapporti di Aberdeen con il mare dai giorni della vela e dei clipper fino alla pi\u00f9 recente tecnologia esplorativa di petrolio e gas. Esso ospita un modello alto 8,5 metri della piattaforma petrolifera Murchison e i componenti del faro di Rattray Head risalente al XIX secolo.\nLa Provost Ross' House \u00e8 la seconda pi\u00f9 antica abitazione della citt\u00e0. Costruita nel 1593 e divenuta residenza del Provost John Ross di Arnage nel 1702. La casa conserva alcune caratteristiche medievali, compresa la cucina, i camini e i soffitti a cassettoni.\nIl Museo dei Gordon Highlanders racconta la storia del pi\u00f9 noto dei reggimenti scozzesi.\nIl Marischal Museum ospita le principali collezioni dell'Universit\u00e0 di Aberdeen, comprendenti circa reperti nel campo delle belle arti, della storia e archeologia della Scozia, nonch\u00e9 dell'archeologia europea, mediterranea e del Vicino Oriente. Le esposizioni permanenti e le collezioni di consultazione vengono arricchite da mostre temporanee regolari.\nArti performative.\nAberdeen ospita una serie di eventi e festival, compresi il Festival Internazionale Giovanile di Aberdeen (il pi\u00f9 grande festival del mondo per giovani artisti), l'Aberdeen Jazz Festival, il \"Rootin' Aboot\" (spettacoli di musica folk e root al Lemon Tree), il \"Triptych\" e il festival letterario dell'Universit\u00e0 di Aberdeen \"Word\".\nNel 2006 la pi\u00e8ce teatrale di Simon Farquhar \"Rainbow Kiss\" \u00e8 stata rappresentata al Royal Court Theatre di Londra. Diretta da Richard Wilson e con Joe McFadden e Dawn Steele protagonisti, la pi\u00e8ce \u00e8 un inflessibile dipinto della vita di Aberdeen che, a dispetto dei suoi forti contenuti sessuali e violenti, si \u00e8 guadagnata gli elogi della stampa liberale e gli applausi della parlamentare del collegio Aberdeen South Anne Begg.\nMusica e film.\nLa scena musicale di Aberdeen comprende una variet\u00e0 di locali in cui vengono dati spettacoli dal vivo, compresi pub, club e chiese. I bar di Belmont Street sono particolarmente noti per ospitare musica dal vivo. In citt\u00e0 sono comuni anche i C\u00e8ilidh rappresentati nei teatri cittadini. I locali pi\u00f9 popolari comprendono The Moorings, The Lemon Tree, Drummonds, Moshulu (ora gestito da Barfly), Snafu, The Tunnels, l'Aberdeen Exhibition and Conference Centre e l'Aberdeen Music Hall.\nFamosi musicisti aberdoniani sono Evelyn Glennie e Annie Lennox. Compositori contemporanei originari di Aberdeen sono John McLeod e Martin Dalby.\nCinema culturali, opere educative e film locali sono rappresentati alla Belmont Picturehouse a Belmont Street, al Peacock Visual Arts e al The Foyer.\nAree all'aperto.\nAberdeen \u00e8 stata per molto tempo famosa per i suoi 45 magnifici parchi e giardini e per le sue esposizioni di fiori in tutta la citt\u00e0, comprendenti due milioni di rose, 11 milioni di garofani e tre milioni di crocus.\nLa citt\u00e0 ha vinto 10 volte il premio \"Migliore Citt\u00e0\" della manifestazione Gran Bretagna in Fiore (\"Britain in Bloom\") organizzata dalla Royal Horticultural Society, la competizione \"Scozia in Fiore\" (\"Scotland in Bloom\") 20 volte e la categoria grande citt\u00e0 ogni anno dal 1968. Ad un certo momento, dopo aver vinto per 9 anni consecutivi, Aberdeen fu esclusa da \"Britain in Bloom\" per dare una possibilit\u00e0 ad un'altra citt\u00e0. La citt\u00e0 ha vinto il premio \"Best City\" della competizione \"Scotland in Bloom\" del 2006 insieme al premio \"Citt\u00e0 Internazionali in Fiore\" (\"International Cities in Bloom\"). Il quartiere di Dyce ha vinto anch'esso il premio per le \"Small Towns\" (\"Piccole Citt\u00e0\").\nIl Duthie Park ha aperto i battenti nel 1899 sulla riva nord del fiume Dee. Prese il nome e fu donato alla citt\u00e0 da Miss Elizabeth Crombie Duthie di Ruthrieston nel 1881. Possiede ampi giardini, un roseto, un laghetto per barche da diporto, un palco per bande musicali, un'area giochi e i secondi giardini al chiuso in Europa per estensione: i \"David Welch Winter Gardens\".\nL'Hazlehead Park, ampio e coperto di foreste, \u00e8 sito alla periferia della citt\u00e0 e gode di notevole popolarit\u00e0 tra gli amanti del trekking nelle foreste, sportivi, naturalisti e amanti dei picnic. Comprende campi da calcio, due campi da golf, un campo di \"Pitch &amp; Putt\" e una scuola di equitazione.\nIl successo di Aberdeen nella competizione \"Britain in Bloom\" viene spesso attribuito ai Johnston Gardens, un piccolo parco di un ettaro all'estremit\u00e0 occidentale della citt\u00e0, contenente molte variet\u00e0 di piante e fiori rinomati per la loro bellezza. Il parco \u00e8 stato eletto nel 2002 miglior giardino della Gran Bretagna.\nIl Seaton Park, in precedenza i giardini di un'abitazione privata, si trova ai margini dei terreni della Cattedrale di San Macario. Il \"Sentiero della Cattedrale\" (\"The Cathedral Walk\") viene mantenuto in stile formale con una grande variet\u00e0 di piante disposte a formare disegni famosi. Il parco comprende molte altre aree in stili contrastanti con il primo.\nGli Union Terrace Gardens vennero aperti nel 1879 e sono situati al centro della citt\u00e0. Negli ultimi anni sono stati leggermente trascurati e tra i piani avanzati per migliorarli vi \u00e8 la costruzione di un centro artistico al loro interno. Pi\u00f9 di recente, tuttavia, un ricco uomo d'affari aberdoniano, Sir Ian Wood, ha accettato di finanziare in parte i piani per la creazione di una grande piazza civica, sollevando i giardini e coprendo la strada e i binari siti nei pressi.\nSituati l'uno vicino all'altro, il Victoria Park e il Westburn Park coprono un'area complessiva di . Il Victoria Park venne inaugurato nel 1871. Contiene una serra usata come area a sedere e una fontana realizzata con 14 diversi tipi di granito, presentata al pubblico dai lucidatori e dai maestri costruttori di Aberdeen. Dalla parte opposta, dal lato nord si trova il Westburn Park inaugurato nel 1901. Dotato di ampie distese erbose \u00e8 ampiamente utilizzato per gli sport all'aperto. Possiede un grande centro tennistico con campi all'aperto e al coperto, una pista ciclabile per bambini, un'area giochi e un campo di bocce in erba.\nDialetto.\nIl dialetto locale degli scozzesi delle \"Basse Terre\" (Lowland Scots) \u00e8 spesso noto con il nome di \"Dorico\" ed \u00e8 parlato non solo in citt\u00e0, ma in tutto il nordest della Scozia. Differisce alquanto dagli altri dialetti scozzesi soprattutto per la pronuncia \"f\" di ci\u00f2 che \u00e8 di solito scritto \"wh\" e \"ee\" per ci\u00f2 che nell'inglese standard sarebbe scritto di solito \"oo\" (Scozzese \"ui\").\nOgni anno ha luogo il \"Doric Festival\" nell'Aberdeenshire a celebrazione della storia della lingua nordorientale. Come tutti i dialetti scozzesi delle aree urbane, anche quello di Aberdeen non \u00e8 pi\u00f9 diffusamente parlato come un tempo.\nMedia.\nAberdeen ospita il pi\u00f9 vecchio quotidiano di Scozia, il \"Press and Journal\", pubblicato per la prima volta nel 1747. Il \"Press and Journal\" ed il quotidiano fratello \"Evening Express\" vengono pubblicati sei giorni la settimana da Aberdeen Journals. Esistono anche due quotidiani liberi: \"Aberdeen Record PM\" e \"Aberdeen Citizen\".\nBBC Scozia possiede un piccolo studio nel quartiere Beechgrove di Aberdeen, e BBC Aberdeen produce i programmi televisivi e radiofonici \"the Beechgrove Garden\". La citt\u00e0 ospita altres\u00ec la STV North (precedentemente \"Grampian Television\"), che produce il notiziario regionale notturno, \"North Tonight\" e pubblicit\u00e0 locali nonch\u00e9 alcuni programmi non informativi in lingua gaelica scozzese. La stazione, con sede presso il Craigshaw Business Park di Tullos, ha avuto in precedenza una sede pi\u00f9 grande a Queens Cross dal settembre 1961 al giugno 2003.\nEsistono poi tre stazioni radio commerciali che operano in citt\u00e0: Northsound Radio, che gestisce Northsound One e Northsound Two, e una stazione indipendente, Original 106. Altre stazioni radio comprendono la stazione radio DAB NECR FM (\"North-East Community Radio FM\") e la stazione shmu FM, gestita dalla \"Station House Media Unit\", che sostiene i membri del comune a gestire la prima (e unica) radio comunale a tempo pieno, che trasmette su FM.\nSport.\nCalcio.\nLa squadra di calcio locale della Scottish Premier League, l'Aberdeen F.C., gioca allo stadio Pittodrie. La squadra ha vinto la Coppa delle Coppe e la Supercoppa UEFA nel 1983 con il famoso allenatore Sir Alex Ferguson, il campionato di serie A scozzese quattro volte (1955, 1980, 1984 e 1985) e la Coppa di Scozia sette volte (1947, 1970, 1982, 1983, 1984, 1986 e 1990).\nAltre squadre sono il Cove Rangers F.C. nel Campionato di calcio delle Highlands (\"Highlands Football League\", HFL), che gioca allo stadio Allan Park nel quartiere di Cove Bay, anche se in procinto di trasferirsi al Calder Park una volta che sia stato completato, per aumentare le chance di passare alla serie A scozzese. Il Cove ha vinto il campionato HFL nel 2001 e nel 2008. C'era anche una squadra storica, il Bon Accord F.C. che non gioca pi\u00f9. Squadre junior sono il Banks O' Dee F.C., il Culter F.C., il F.C. Stoneywood, il Glentanar F.C. e l'Hermes F.C..\nRugby.\nAberdeen ospitava i Caledonia Reds, una societ\u00e0 scozzese di rugby, prima che si fondesse con i Glasgow Warriors nel 1998. La citt\u00e0 ospita altres\u00ec la squadra di rugby Aberdeen GSFP RFC, che gioca nella BT Premiership Division Two e allo stadio Rubislaw Playing Fields, l\"Aberdeenshire RFC\", fondata nel 1875 che gestisce le sezioni Junior, Senior Uomini, Senior Donne e Touch al Woodside Sports Complex e infine gli \"Aberdeen Wanderers RFC\". Un ex giocatore dei Wanderers, Jason White, \u00e8 stato anche capitano della Nazionale Scozzese di Rugby.\nNel 2005, il Presidente dell'Unione Scozzese di Rugby (\"SRFU, Scottish Rugby Football Union\") ha affermato di sperare che ad Aberdeen possa essere fondata una squadra professionistica. A novembre 2008 la citt\u00e0 ha ospitato una partita internazionale di rugby allo stadio Pittodrie, tra la Scozia e il Canada, con la Scozia vincente per 41-0.\nGolf.\nIl Royal Aberdeen Golf Club, fondato nel 1780 \u00e8 il pi\u00f9 vecchio golf club di Aberdeen e ha ospitato i Senior British Open nel 2005. Il club ha anche un secondo campo, ma esistono campi da golf pubblici ad Auchmill, Balnagask, Hazlehead e ai King's Links. Il vincitore degli Open Championship del 1999, Paul Lawrie, \u00e8 di Aberdeen.\nSono stati progettati nuovi campi da golf nella regione, comprese strutture di livello mondiale con grossi supporti finanziari, in tal modo la citt\u00e0 e la contea vogliono candidarsi a divenire un centro di turismo golfistico.\nNuoto.\nLa \"City of Aberdeen Swim Team\" (COAST) si allena alla piscina di Northfield ed \u00e8 attiva fin dal 1996. La squadra comprende diversi piccoli club natatori, cogliendo vittorie sia in Scozia sia in competizioni internazionali. Tre dei nuotatori di questa squadra si sono qualificati per i Giochi del Commonwealth del 2006.\nAltri sport.\nIl comune di Aberdeen gestisce campi da tennis pubblici in varie parti della citt\u00e0, compreso un centro indoor di tennis al Westburn Park. Il Beach Leisure Centre ospita una parte per arrampicata libera, una palestra e una piscina, nonch\u00e9 una pista di pattinaggio su ghiaccio. Normalmente il curling si gioca al Curl Aberdeen.\nEsistono numerose piscine sparse per la citt\u00e0, una di queste, la pi\u00f9 grande, la Bon-Accord Baths ha chiuso nel 2006. Aberdeen possiede numerose piste di pattinaggio sparse per la citt\u00e0, a Torry, Westburn Park e Transition Extreme. Quest'ultima \u00e8 una pista indoor costruita nel 2007 e progettata dal pattinatore di Aberdeen Andy Dobson.\nPer una lista completa degli sport disponibili ad Aberdeen consultare il sito: https://web.archive.org/web/20090308153209/http://www.aberdeencity.gov.uk/xsl_sportsavailable.asp"}
{"id": "313449", "revid": "111373", "url": "https://it.wikipedia.org/wiki?curid=313449", "title": "Oberweningen", "text": "Oberweningen (toponimo tedesco) \u00e8 un comune svizzero di 1\u00a0786 abitanti del Canton Zurigo, nel distretto di Dielsdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nOberweningen \u00e8 servito dalla stazione di Sch\u00f6fflisdorf-Oberweningen sulla ferrovia Oberglatt-Niederweningen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "313451", "revid": "22828", "url": "https://it.wikipedia.org/wiki?curid=313451", "title": "Glitter rock", "text": ""}
{"id": "313452", "revid": "121386869", "url": "https://it.wikipedia.org/wiki?curid=313452", "title": "Ghiaccio secco", "text": "Con il termine ghiaccio secco si indica l'anidride carbonica (formula chimica: CO2) allo stato solido, che si ottiene quando la temperatura raggiunge i -78 \u00b0C (a pressione atmosferica). Ha numerose applicazioni soprattutto in campo medico e di conservazione al freddo.\nViene definito \"secco\" perch\u00e9 in condizioni di pressione standard l'anidride carbonica passa dallo stato solido a quello gassoso per sublimazione ovvero senza passare per lo stato liquido.\nLa sua densit\u00e0 corrisponde a 1562 kg/m\u00b3 a -78,5\u00a0\u00b0C, maggiore della densit\u00e0 della stessa anidride carbonica in forma liquida (1022 kg/m\u00b3 a -18\u00a0\u00b0C).\nProduzione.\nPer produrlo generalmente si utilizzano delle scatole apposite, comunemente chiamate \"Dry-Ice box\", da collegare direttamente alla bombola di anidride carbonica. Infatti la CO2 passa dallo stato gassoso a quello liquido se portata ad una pressione di circa 200 bar. In questo modo viene facilmente trasportata all'utilizzatore finale per mezzo di bombole. Facendo poi espandere la CO2 liquida all'interno della Dry Ice Box si ottiene il passaggio dallo stato liquido a quello solido, neve carbonica. Questa neve, per mezzo della pressione della bombola tarata a 6 bar, si concentra nella camera d'espansione fino a formare un blocco di ghiaccio secco oppure pu\u00f2 essere prodotto a livello industriale con impianti di pressatura oleodinamici dove le caratteristiche del prodotto sono migliori. Tipicamente il peso di un blocco formato con questo sistema \u00e8 di 750 grammi. Va manipolato con guanti da lavoro o termici in quanto tale prodotto pu\u00f2 provocare ustioni da freddo (la sua temperatura \u00e8 di -78,6\u00a0\u00b0C).\nImpiego.\nSi usa molto spesso sia in campo medico, dato che \u00e8 capace di mantenere bassa la temperatura molto a lungo, sia in campo alimentare, per esempio per trasportare cibi da un luogo a un altro. A volte il ghiaccio secco \u00e8 utilizzato per raffreddare CPU e GPU sottoposte a overclock molto spinti in quanto i suddetti dispositivi devono essere mantenuti a temperature molto basse.\nOltre a ci\u00f2 viene utilizzato per effettuare le sabbiature criogeniche: il ghiaccio secco \"sparato\" a forte velocit\u00e0 contro le superfici da pulire svolge il medesimo scopo della sabbia utilizzata nelle sabbiature tradizionali, con il vantaggio di non lasciare residui di lavorazione se non il materiale asportato.\nIn carpenteria metallica \u00e8 sovente utilizzato per restringere grossi perni, viti e bulloni, quando si presentano difficolt\u00e0 di inserimento nei rispettivi alloggiamenti.\nCome tutti i liquidi (e solidi) criogenici, l'evaporazione in locali chiusi o spazi confinati, dato l'esponenziale aumento di volume nel passaggio a fase gas, pu\u00f2 diminuire la concentrazione di ossigeno nell'aria fino a causare morte per asfissia.\nFisica.\nIn fisica \u00e8 spesso utilizzato negli esperimenti per annullare l'attrito. In particolare il disco funzionante a ghiaccio secco \u00e8 formato da una base metallica molto liscia su cui si trova un contenitore che contiene biossido di carbonio allo stato solido. Questo sublimando si trasforma in gas che esce da un particolare foro posto opportunamente sotto la base del disco; cos\u00ec tra il disco e il piano di appoggio si crea uno strato di gas in leggera pressione che sostiene il disco ed elimina quasi completamente l'attrito. Se il disco \u00e8 fermo significa che su di esso agiscono due forze di eguale intensit\u00e0: la forza peso verso il basso e la spinta verso l'alto esercitata dal gas e poich\u00e9 queste forze hanno stessa direzione e verso opposto si annullano. Dando una spinta iniziale il disco si muove e sembra non fermarsi mai grazie alla quasi assenza di attrito. Questo fenomeno \u00e8 simile alla lubrificazione idrodinamica e all'effetto Leidenfrost.\nIl ghiaccio secco viene inoltre utilizzato per condurre analisi chimico-fisiche nelle quali \u00e8 necessario mantenere delle temperature molto basse.\nIn passato \u00e8 stato utilizzato sperimentalmente come moderatore nucleare.\nSpettacolo.\nNel mondo dello spettacolo \u00e8 largamente impiegato per produrre a scopo scenografico un vapore inodore, molto simile al fumo, non fastidioso, per esempio nelle discoteche o in teatro: basta mettere un po' di ghiaccio secco dentro l'acqua calda per produrre il fumo. \u00c8 inoltre impiegato per produrre la pioggia artificiale, lanciato il ghiaccio dentro nubi sovraraffreddate in modo da agire come nucleo di condensazione e provocare la formazione di cristalli di ghiaccio.\nLogistica e trasporti.\nUtilizzato anche nella logistica dei prodotti surgelati per la loro gestione e il loro trasporto dal punto di deposito al punto vendita. In questi casi i prodotti vengono prelevati dalla cella frigorifera, tipicamente a una temperatura tra -25 e -28\u00a0\u00b0C in cui sono stoccati massivamente solitamente in pallet, riposti in appositi contenitori isotermici costituiti da polistirene con spessore variabile tra i 30 e i 60 mm all'interno dei quali vengono anche introdotti a strati alterni i pellet di ghiaccio secco con diametro 10 mm o 16 mm o panetti di ghiaccio secco il cui peso va da 0,5 a 2,5 kg. Si dice quindi che il ghiaccio secco viene utilizzato per \"evitare di interrompere la catena del freddo\".\nAgricoltura.\nNel terreno, sotterrato nei campi, attira e imprigiona le zecche, liberando il suolo circostante."}
{"id": "313457", "revid": "125876533", "url": "https://it.wikipedia.org/wiki?curid=313457", "title": "XV legislatura della Repubblica Italiana", "text": "La XV Legislatura della Repubblica Italiana \u00e8 stata in carica dal 28 aprile 2006 al 28 aprile 2008, per un totale di 732 giorni. \u00c8 la seconda legislatura pi\u00f9 breve della storia repubblicana (la pi\u00f9 corta \u00e8 l'undicesima). Attualmente \u00e8 l'unica legislatura nella storia della Repubblica Italiana durante la quale si \u00e8 sottoposto al voto di fiducia al Parlamento un solo governo.\nCronologia.\nLe elezioni politiche si sono tenute il 9 e 10 aprile del 2006, come da seduta straordinaria del Consiglio dei ministri nel giorno di scioglimento della XIV legislatura, l'11 febbraio 2006. Si vota per la prima volta con il nuovo sistema elettorale proporzionale con liste bloccate e premio di maggioranza introdotto con la legge Calderoli.\nLa legislatura \u00e8 aperta il 28 aprile 2006; il giorno seguente vengono eletti i Presidenti della Camera dei deputati (Fausto Bertinotti) e del Senato (Franco Marini).\nIl 10 maggio 2006 il parlamento in seduta comune elegge l'undicesimo Presidente della Repubblica Italiana, Giorgio Napolitano, alla quarta votazione con 543 voti su 990 votanti dei 1009 aventi diritto.\nA causa della crisi di governo aperta dal voto di sfiducia in Senato al Governo Prodi II il 24 gennaio 2008 e alla rimissione del mandato esplorativo da parte del presidente del Senato Franco Marini, il Presidente della Repubblica ha sciolto le Camere il 6 febbraio 2008."}
{"id": "313458", "revid": "110157", "url": "https://it.wikipedia.org/wiki?curid=313458", "title": "Regensberg", "text": "Regensberg (toponimo tedesco) \u00e8 un comune svizzero di 472 abitanti del Canton Zurigo, nel distretto di Dielsdorf; ha lo status di citt\u00e0 .\nStoria.\nFu fondata nel 1244 da L\u00fctolf VI von Regensberg e venduta alla citt\u00e0 di Zurigo nel 1409. Dal 1831 al 1871 fu il capoluogo del distretto (chiamato allora distretto di Regensberg).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "313459", "revid": "124746672", "url": "https://it.wikipedia.org/wiki?curid=313459", "title": "Prodotti DOP, IGP, STG e IG italiani", "text": "Elenco alfabetico dei:\nnonch\u00e9 dei:\nDOP, IGP, STG.\nMarchi DOP, IGP, STG.\nI marchi, in ultimo, sono stati definiti dal Regolamento di esecuzione (UE) n. 668/2014 della Commissione, del 13 giugno 2014, \"recante modalit\u00e0 di applicazione del regolamento (UE) n. 1151/2012 del Parlamento europeo e del Consiglio sui regimi di qualit\u00e0 dei prodotti agricoli e alimentari\":\nLa predetta normativa, e tutte le precedenti, indicano, per\u00f2, i colori sia con la codifica Pantone che con la codifica CMYK, che differiscono l'una dall'altra:\nElenco dei prodotti DOP, IGP, STG.\nElenco dei prodotti italiani DOP, IGP, STG ai sensi del regolamento UE n. 1151/2012 del Parlamento Europeo e del Consiglio del 21 novembre 2012, aggiornato al 4 agosto 2021.\nElenco dei prodotti I.G..\nElenco dei prodotti a I.G., ai sensi dell'Allegato III della Risoluzione Legislativa del Parlamento Europeo n\u00b0 P6-TA-2007-0259 del 19 giugno 2007 \"sulla proposta di Regolamento del Parlamento Europeo e del Consiglio relativo alla definizione, alla designazione, alla presentazione e all'etichettatura delle bevande spiritose\", aggiornato al 22 luglio 2014:"}
{"id": "313462", "revid": "110157", "url": "https://it.wikipedia.org/wiki?curid=313462", "title": "Siglistorf", "text": "Siglistorf (toponimo tedesco) \u00e8 un comune svizzero di 630 abitanti del Canton Argovia, nel distretto di Zurzach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "313466", "revid": "486946", "url": "https://it.wikipedia.org/wiki?curid=313466", "title": "Aceto balsamico tradizionale di Modena", "text": ""}
{"id": "313467", "revid": "1305772", "url": "https://it.wikipedia.org/wiki?curid=313467", "title": "Battaglia di Gallipoli", "text": ""}
{"id": "313468", "revid": "486946", "url": "https://it.wikipedia.org/wiki?curid=313468", "title": "Aceto balsamico tradizionale di Reggio Emilia", "text": ""}
{"id": "313470", "revid": "2519", "url": "https://it.wikipedia.org/wiki?curid=313470", "title": "Arancia rossa di Sicilia", "text": ""}
{"id": "313475", "revid": "2091899", "url": "https://it.wikipedia.org/wiki?curid=313475", "title": "Regno di Maiorca", "text": "Il Regno di Maiorca fu uno Stato istituito da Giacomo I \"il Conquistatore\" come regno vassallo della Corona d'Aragona.\nGeografia.\nIncludeva le isole conquistate ai Mori, ossia le Baleari, a cui furono aggregate le contee del Rossiglione e della Cerdagna, situate nella Catalogna del Nord, e i territori che Giacomo possedeva in Occitania (le zone di Montpellier, Carlat e Aumelas).\nStoria.\nAlla morte di Giacomo, il regno pass\u00f2 al suo secondo figlio, che regn\u00f2 sotto il nome di Giacomo II di Maiorca. Giacomo III di Maiorca fu spodestato dal trono dal cugino Pietro IV d'Aragona nel 1344, e fu ucciso tentando di recuperare il regno nel 1349. Suo figlio Giacomo IV di Maiorca pretese il titolo di Re di Maiorca, e a lui succedette la sorella Isabella.\nIl regno di Maiorca, comunque continu\u00f2 ad esistere, con i propri \"fueros\", nell'ambito della Corona d'Aragona e poi nel regno di Spagna, sino a che, Filippo V di Spagna, dopo la fine della Guerra di successione spagnola, tra il 1707 ed il 1716 impose ai regni di Aragona, Maiorca e Valencia ed alla Catalogna di uniformarsi alle leggi ed alle giurisdizioni castigliane, riducendo i vecchi regni al rango di province castigliane.\nLa Conquista di Maiorca.\nPer porre fine alla minaccia dei pirati di Maiorca, i mercanti di Barcellona, Tarragona e Tortosa chiesero aiuto al loro re, Giacomo I di Aragona. I Borghesi catalani misero a disposizione le proprie navi, mentre i nobili si accordarono per partecipare all'impresa in cambio di parte del bottino e dei domini territoriali da conquistare, mentre i nobili aragonesi pur accettando le stesse condizioni, non parteciparono molto numerosi in quanto davano la priorit\u00e0 alla conquista del regno di Valencia.\nL'impresa fu quindi merito principalmente dei Catalani, che poi furono coloro che in maggioranza vi si sarebbero stabiliti. Nel 1229, le forze catalane salparono da Salou e le truppe catalano-aragonesi sbarcarono a \"Santa Ponsa\" e, nella \"Battaglia di Portopi\", sconfissero i musulmani di Ab\u00fa Yahya, il governatore almohada semi-indipendente dell'isola, che venne conquistata in pochi mesi (Giacomo I entr\u00f2 nella capitale dell'isola il 31 dicembre del 1229), solo un piccolo nucleo di resistenza musulmana permase fino al 1232.\nLe popolazioni musulmane dell'isola fuggirono in Africa o vennero fatti schiavi, Maiorca venne ripopolata dai catalani, soprattutto della Catalogna settentrionale (l'attuale Rossiglione, francese), mentre gli abitanti di Medina Mayurqa furono sterminati.Il \"Regno di Maiorca\" venne annesso alla corona di Aragona sotto il nome di \"regnum Maioricarum et insulae adyacentes\", ottenendo la carta di franchigia nel 1230. L'istituzione nel 1249 del comune di Maiorca (l'attuale Palma de Majorca) contribu\u00ec all'istituzionalizzazione del regno.\nLa sottomissione di Minorca.\nIl monarca aragonese si vide impossibilitato a conquistare Minorca a causa delle divisioni interne del suo esercito aragonese-catalano, per via del bottino e della riduzione delle sue forze armate, dovuta alle epidemie sorte a seguito dei massacri di Medina Mayurqa.Il sovrano nonostante tutto riusc\u00ec ad ottenere un vassallaggio su Minorca grazie al \"Trattato di Capdepera\", con il quale i musulmani menorchini accettarono la sua sovranit\u00e0 (1231).\nLa Conquista delle isole Pitiuse, Ibiza e Formentera.\nLe ultime isole del Mediterraneo a cedere alla sottomissione catalana furono Ibiza e Formentera, conquistate grazie al contributo determinante di Guglielmo de Montgr\u00ed, arcivescovo di Tarragona, di suo fratello Bernardo di Santa Eugenia e dell'aristocrazia catalana, che concluse l'impresa nel 1235.Nel 1236, le isole furono ripopolate da contadini provenienti dall'Emp\u00faries.\nIl regno.\nIl regno fu costituito nel 1262 e nel 1276; il figlio cadetto di Giacomo il Conquistatore, Giacomo II di Maiorca, eredit\u00f2 il regno assieme alle contee di Rossiglione e di Cerdagna e alla signoria di Montpellier, territori che confluirono nel regno di Giacomo II, che dapprima rifiut\u00f2 l'atto di vassallaggio al fratello, Pietro il Grande, re della Corona d'Aragona e riusc\u00ec a mantenere la sua indipendenza sino al 20 gennaio 1279, quando con il trattato di Perpignano si riconobbe vassallo del fratello e si impegn\u00f2 a partecipare ogni anno alle \"cortes\" (assemblee) catalane, ricostituendo l'unit\u00e0 politico-economica della Corona d'Aragona. Dopo i Vespri siciliani, nella contesa che oppose il fratello Pietro al papa Martino IV, Giacomo si schier\u00f2 dalla parte del papa, e quando quest'ultimo esautor\u00f2 Pietro e indisse la crociata contro l'Aragona, Giacomo appoggi\u00f2 il re di Francia, Filippo III l'Ardito, nell'invasione della Catalogna, che per\u00f2 ebbe esito negativo.\nAlfonso III, succeduto al padre, Pietro III il Grande, nel 1285, nel corso del 1286, invase Maiorca e conquist\u00f2 anche l'isola delle Pitiuse, Ibiza. Poi pass\u00f2 all'isola di Minorca e, nel 1287, port\u00f2 a compimento la conquista dell'isola, che fu ripopolata con popolazioni catalane (secondo il cronista Raimondo Muntaner \"de bona gent de catalans\"), anche se era rimasta una piccola parte della popolazione musulmana.Giacomo II fu detronizzato dal nipote dal trono del regno di Maiorca, mentre mantenne gli altri feudi continentali, con l'aiuto del re di Francia, Filippo IV il Bello.\nNel 1295, sul trono di Aragona, ad Alfonso III succedette Giacomo II il Giusto, che, nel 1298, con il \"trattato di Argilers\", riconsegn\u00f2 il regno di Maiorca a Giacomo II di Maiorca, che, richiamandosi al trattato di Perpignano, del 1279, si riconobbe vassallo del re d'Aragona, Giacomo II il Giusto.\nGiacomo II regn\u00f2 ancora per oltre vent'anni, dando impulso ad una politica agraria, che prevedeva la colonizzazione delle aree rurali; increment\u00f2 le rendite della casa reale; favor\u00ec la creazione di consolati in Nordafrica e nel regno di Granada; cre\u00f2 un nuovo sistema monetario; diede impulso alla creazione dell'industria tessile; rafforz\u00f2 il potere reale nei confronti della nobilt\u00e0 e del clero; diede impulso alla costruzione di palazzi e castelli, come il palazzo castello di Perpignano e Palazzo reale \"La Almudaina\", la cattedrale di ed il castello di \"Bellver\" di Palma di Maiorca ed infine, con il processo e la soppressione dell'ordine dei templari, ne approfitt\u00f2 per impossessarsi di tutti i loro beni nelle isole Baleari e Pitiuse.\nA Giacomo II succedette il figlio, Sancho il Pacifico, che regn\u00f2 solo quattro anni e dovette impegnarsi ad aiutare il cugino Giacomo II il Giusto della Corona d'Aragona nella conquista della Sardegna. Sancho, dopo quattro anni di regno, mor\u00ec nel corso del 1324, ed alla sua morte gli succedette il nipote Giacomo III il Temerario, di circa nove anni, sotto la tutela dello zio, ecclesiastico, Filippo di Maiorca, con un consiglio di reggenza, costituito da alcuni nobili del regno.\nUltimi anni del regno.\nFilippo di Maiorca, obbligato a mantenere fede a l'impegno di aiutare la corona d'Aragona a conquistare la Sardegna impose dure condizioni economiche al regno di Maiorca, che in pochi anni sub\u00ec una dura crisi finanziaria. Nel 1335, Giacomo III il Temerario, riconosciuto maggiorenne, cominci\u00f2 a riorganizzare il suo regno, ma era essenziale che il rapporto con il regno d'Aragona si mantenesse buono, quindi si spos\u00f2 con la cugina, Costanza d'Aragona. Nello stesso anno, alla morte del suocero, Alfonso IV il Benigno, sal\u00ec sul trono di Aragona, Pietro IV il Cerimonioso, che non aveva in simpatia il cugino e cognato e per prima cosa voleva ristabilire il giuramento di vassallaggio del re di Maiorca al re d'Aragona, cui aveva rinunciato suo nonno Giacomo II d'Aragona, \"il Giusto\", con il trattato di Anagni, del 1295.\nDopo alcuni anni di dispute e ripicche, Pietro il Cerimonioso apr\u00ec il processo per tradimento contro Giacomo III. Il processo condotto dal re di Aragona stesso fin\u00ec per concludersi nel 1343, con la condanna del re di Maiorca Giacomo alla confisca di tutti i beni che erano rivendicati dalla corona d'Aragona. Al rifiuto di Giacomo di ottemperare alle disposizioni del tribunale, Pietro invase il regno di Maiorca e, dopo aver sconfitto Giacomo nella battaglia di \"Santa Pon\u00e7a\", lo occup\u00f2. Giacomo si ritir\u00f2 allora nelle contee pirenaiche, ma anche quelle, nel corso del 1344, furono attaccate ed occupate dalle truppe catalano-aragonesi.\nPretendenti al trono.\nNel 1349, venduta la signoria di Montpellier (ultimo feudo rimastogli, tra occitania e penisola iberica) al re di Francia, Filippo VI di Valois, Giacomo III mise insieme un esercito, con cui tent\u00f2 di recuperare il regno di Maiorca, sbarcando sull'isola di Maiorca, dove, il 25 ottobre 1349, fu sconfitto e perse la vita alla battaglia di Llucmajor, dove anche il figlio, Giacomo il pretendente, fu ferito e fatto prigioniero da Pietro il Cerimonioso, re d'Aragona, insieme alla seconda moglie del padre e dunque regina madre, Violante de Villaragut e sua sorella Elisabetta (o Isabella). Rimase prigioniero nel castello di J\u00e1tiva e nel Castello Nuovo di Barcellona fino al 1362. Giacomo si rec\u00f2 in Francia in cerca di aiuto per riconquistare il regno perduto, ma le buone relazioni tra Francia e Aragona per\u00f2 fecero abortire subito il suo progetto.\nFece un ultimo tentativo con Luigi I d'Angi\u00f2, fratello di Carlo V di Francia, che gli permise di reclutare un esercito di 6.000 mercenari e di marciare sulla Catalogna. Nell'agosto del 1374 valic\u00f2 i Pirenei a Conflent e riusc\u00ec ad arrivare a Cugat del Vall\u00e9s alle porte di Barcellona ma fu respinto e dopo un anno di inutili tentativi, nel febbraio del 1375, fu costretto ad arrendersi e a rifugiarsi a Soria in Castiglia, dove poco dopo mor\u00ec.\nAlla sua morte divenne regina di Maiorca la sorella, Elisabetta (o Isabella), ma il re d'Aragona, il cugino Pietro il Cerimonioso, continu\u00f2 a negarle la restituzione dei feudi e bench\u00e9 per tutta la vita si fosse adoperata per rientrare in possesso del regno di Maiorca e delle contee, non riusc\u00ec nell'intento. Mor\u00ec in Francia, nel 1406, e con lei si estinse la casa di Aragona-Maiorca e nessuno dei suoi sei figli reclam\u00f2 pi\u00f9 per l'usurpazione di Pietro il Cerimonioso.\nElenco dei re di Maiorca.\nI re di Maiorca furono:"}
{"id": "313476", "revid": "92723", "url": "https://it.wikipedia.org/wiki?curid=313476", "title": "Diocesi di Ginevra", "text": "La diocesi di Ginevra () \u00e8 una sede soppressa della Chiesa cattolica in Svizzera.\nTerritorio.\nLa diocesi si estendeva nell'estrema parte sud-occidentale dell'attuale Svizzera ed in parte della Savoia francese. Il Dizionario storico della Svizzera cos\u00ec descrive il territorio diocesano:\nFino a met\u00e0 del XVI secolo sede episcopale fu la citt\u00e0 di Ginevra, dove si trovava la cattedrale di San Pietro, ora chiesa protestante. In seguito la sede fu trasferita ad Annecy, dove fungeva da cattedrale la chiesa anch'essa intitolata a San Pietro.\nPrima dell'affermarsi della Riforma XVI secolo, la diocesi era suddivisa in 8 decanati: Allinges, Annemasse, Annecy, Aubonne, Ceyz\u00e9rieu, Rumilly, Sallanches e Vuillonnex. La citt\u00e0 di Ginevra e la sua periferia, divisa in 7 parrocchie, non facevano parte di nessun decanato. Il resto della diocesi, con una superficie di circa 6.800\u00a0km\u00b2, comprendeva alla vigilia della Riforma 455 parrocchie.\nNel 1764 sono censite circa 500 parrocchie. Politicamente le parrocchie erano distribuite in 3 Stati: la confederazione svizzera (i cantoni di Ginevra e di Vaud), il regno di Francia e il regno di Sardegna.\nStoria.\nPrima della Riforma.\nLa diocesi fu eretta nel IV secolo; l'antica cattedrale ed il battistero, riportati alla luce da scavi archeologici, risalgono alla seconda met\u00e0 del secolo. Primo vescovo accertato \u00e8 Isaac, vissuto attorno al 400 e menzionato in uno scritto di Eucherio di Lione. Nel 450 papa Leone I conferm\u00f2 la suffraganeit\u00e0 di Ginevra dall'arcidiocesi di Vienne.\nVerso la fine del VI secolo il cristianesimo pot\u00e9 diffondersi e consolidarsi grazie all'opera dei monaci missionari irlandesi, tra i quali l'abate san Colombano fondatore dell'abbazia di Luxeuil nel 590, una delle pi\u00f9 importanti e conosciute del Regno Franco e matrice di centinaia di monasteri in tutto il regno grazie ai suoi monaci, fra cui spicca san Gallo. L'evangelizzazione precoce delle campagne \u00e8 confermata da scavi archeologici recenti, che hanno portato alla scoperta di chiese e necropoli cristiane del V secolo e dell'epoca merovingica.\nLe guerre tra i principi borgognoni portarono devastazioni nella diocesi e alla distruzione dell'antica cattedrale (circa 515). La diocesi pot\u00e9 riprendersi dopo che fu annessa, con il trattato di Verdun dell'843, alla Lotaringia e con il secondo regno di Borgogna (X secolo), che port\u00f2 alla rinascita della vita religiosa nel territorio. Durante il X secolo i vescovi Aimone e Girardo svolsero le funzioni di cancellieri alla corte dei re di Borgogna. Nell'XI e XII secolo la diocesi vide fiorire un numero considerevole di monasteri, tra cui quello di Cluny. Inoltre, a partire dal 1124, con il trattato di Seyssel, ai vescovi di Ginevra fu riconosciuta la signoria sulla citt\u00e0. Inizia cos\u00ec il principato vescovile di Ginevra, che dura fino alla met\u00e0 del XV secolo, quando la Casa Savoia si impossess\u00f2 dell'autorit\u00e0 politica, che mantenne fino alla rivoluzione francese.\nIl XII secolo \u00e8 l'epoca d'oro delle fondazioni monastiche nella diocesi ginevrina. I cistercensi avevano le abbazie di Bonmont (Ch\u00e9serex), d'Aulps (Saint-Jean-d'Aulps), di Altacomba (Saint-Pierre-de-Curtille) e di Ch\u00e9zery (Ch\u00e9zery-Forens). I certosini fondarono i monasteri di Arvi\u00e8res (Lochieu), Oujon (Arzier-Le Muids), Chablais, Vallon (Bellevaux), Le Reposoir, Pomier (Pr\u00e9silly) e Aillon.\nLe prime notizie relative a un'amministrazione diocesana si hanno alla fine dell'XI secolo, quando \u00e8 documentata per la prima volta la figura del cancelliere vescovile. Verso il 1225 viene istituito l'ufficio del responsabile della giustizia. Nel XIV secolo sono noti i primi vicari generali, nel 1375 \u00e8 documentato il primo vescovo ausiliare di Ginevra, nel 1387 il consiglio episcopale, organo consultativo di cui si serviva il vescovo nelle circostanze pi\u00f9 importanti, e nel 1393 il procuratore fiscale, incaricato di difendere i beni della Chiesa ginevrina. Il capitolo dei canonici della cattedrale, documentato per la prima volta a met\u00e0 dell'XI secolo, e che a lungo collabor\u00f2 con i vescovi nell'amministrazione della diocesi, cess\u00f2 queste sue funzioni nel XIII/XIV secolo, anche se molti dei collaboratori del vescovo erano al contempo canonici.\nDai conti della decima pontificia del 1275, si ha, per la prima volta, l'elenco completo dei territori e delle parrocchie dipendenti dalla diocesi, per un numero complessivo di 387, distribuite in otto decanati.\nI vescovi redassero statuti diocesani fin dal XIII secolo, ma i primi che si sono conservati sono quelli del 1317, emanati dal vescovo Pierre di Faucigny (1311-1342). Se ne conservano, tra manoscritti e stampati, altri 28, prima del 1535. Gli statuti evidenziano che i vescovi convocavano regolarmente i sinodi diocesani, e che periodicamente effettuavano anche la visita alla loro diocesi, la prima delle quali \u00e8 documentata all'epoca del vescovo Aymo di Grandson (1215-1260).\nNel 1444 l'antipapa Felice V, al secolo duca Amedeo di Savoia, s'impossess\u00f2 della diocesi, che mantenne anche dopo aver rinunciato al papato. Con lui s'inizia una serie di vescovi della dinastia sabauda, che governarono la diocesi fino agli inizi del Cinquecento.\nDopo la Riforma.\nCon la riforma protestante a Ginevra s'imposero le idee di Giovanni Calvino, il quale fece della citt\u00e0 il caposaldo della sua azione riformatrice. Nel 1533 il vescovo Pietro della Balma fu costretto a lasciare la citt\u00e0 e n\u00e9 lui n\u00e9 i suoi successori vi faranno mai pi\u00f9 ritorno; la citt\u00e0 fu inoltre interdetta a tutti coloro che si professavano cattolici. Nel 1569 la sede vescovile fu trasferita ad Annecy (oggi in territorio francese), dove nel 1771 la chiesa di San Francesco, che gi\u00e0 ospitava dal 1537 il capitolo dei canonici, divenne la nuova cattedrale diocesana con il titolo di San Pietro.\nL'impegno profuso dai vescovi, e soprattutto da san Francesco di Sales, imped\u00ec che anche la regione di Annecy passasse al calvinismo. Di fatto la diocesi perse solo le parrocchie di Ginevra e del suo territorio, e quelle presenti nel Paese di Vaud.\nAnge Justiniani fu il primo vescovo a stabilirsi a Annecy e nel 1571 promulg\u00f2 ufficialmente i decreti del concilio di Trento. Il suo successore, Claude di Granier (1578-1602), riorganizz\u00f2 la diocesi, convoc\u00f2 diversi sinodi diocesani, divise il territorio in arcipreture, introdusse il breviario e il messale romani. Francesco di Sales (1602-1622), attraverso un'infinit\u00e0 di misure, seppe riformare il clero e il popolo, e introdusse in diocesi diversi ordini e congregazioni religiose. L'opera dei vescovi di Ginevra-Annecy tenne lontana la diocesi dalle idee gianseniste che si diffusero in Francia nel XVII secolo. Nel 1663 il vescovo Jean d'Arenthon d'Alex fond\u00f2 il seminario vescovile.\nA partire dal XVII secolo, e pi\u00f9 ancora nel XVIII secolo, si attenu\u00f2 l'intransigenza anticattolica delle autorit\u00e0 ginevrine. Nel 1679 il re francese Luigi XIV apr\u00ec a Ginevra un'ambasciata con il permesso, concesso a denti stretti dalle autorit\u00e0 locali, di aprirvi al suo interno una cappella cattolica: il 30 novembre di quell'anno vi fu celebrata una messa, la prima a Ginevra dopo il 1535. Nel 1784 una cappella simile fu aperta nell'ambasciata del regno di Sardegna. Quando le truppe napoleoniche occuparono Ginevra nel 1798 restaurarono il cattolicesimo nella citt\u00e0 e nel 1803, quando oramai la diocesi non esisteva pi\u00f9, fu fondata la prima parrocchia ginevrina nell'antica chiesa di San Germano.\nLa rivoluzione francese segn\u00f2 una svolta nella storia della diocesi. La diocesi di Ginevra-Annecy e le altre diocesi della Savoia furono soppresse, e al loro posto fu creata dal governo rivoluzionario la diocesi del Monte Bianco, che corrispondeva al nuovo dipartimento omonimo (oggi non pi\u00f9 esistente), con sede a Annecy. L'ultimo vescovo cattolico, Joseph-Marie Paget, si rifugi\u00f2 a Torino. La soppressione del culto cattolico nel 1794 imped\u00ec anche al vescovo costituzionale, Fran\u00e7ois-Th\u00e9r\u00e8se Panisset, di fare opera pastorale.\nLa soppressione.\nIn seguito al concordato, con la bolla \"Qui Christi Domini\" di papa Pio VII del 29 novembre 1801, la diocesi di Ginevra-Annecy fu soppressa e il suo intero territorio fu incorporato nella diocesi di Chamb\u00e9ry, il cui vescovo ebbe il titolo di vescovo di Ginevra.\nIl 30 settembre 1819 papa Pio VII con il breve \"Inter multiplices\" scorpor\u00f2 dal territorio dell'arcidiocesi di Chamb\u00e9ry le 24 parrocchie cattoliche del canton Ginevra e le un\u00ec alla diocesi di Losanna. Il 30 gennaio 1821, con il breve \"Temporum vices\" del medesimo papa, il titolo di vescovo di Ginevra fu concesso ai vescovi di Losanna.\nIl resto del territorio dell'antica diocesi di Ginevra sub\u00ec questa sorte: nel 1817 le parrocchie in territorio francese furono annesse alla restaurata diocesi di Belley; nel 1822 fu eretta la diocesi di Annecy, che incorpor\u00f2 la maggior parte delle parrocchie dell'antica diocesi ad eccezione di 46, che rimasero all'arcidiocesi di Chamb\u00e9ry.\nNel 1864 Gaspard Mermillod fu nominato vescovo ausiliare di Losanna, con residenza a Ginevra; nel 1873 assunse il titolo di vicario apostolico della citt\u00e0. Questa nomina, che fu interpretata come un tentativo di ripristinare l'antica sede ginevrina, convinse il Consiglio federale svizzero a espellere il Mermillod. La Santa Sede dovette rinunciare al suo proposito di restaurare la diocesi ginevrina e nel 1883 nomin\u00f2 il Mermillod sulla cattedra della diocesi di Losanna, dal 1924 ufficialmente denominata diocesi di Losanna, Ginevra e Friburgo.\nCronotassi dei vescovi.\nIl pi\u00f9 antico catalogo dei vescovi ginevrini, che nella sua redazione originaria si ritiene risalente all'XI secolo, era contenuto in una Bibbia della chiesa \"Saint-Pierre\" di Ginevra. Dubbi sorgono sulla genuinit\u00e0 dell'elenco, per la corruzione di molti nomi, per la presenza di nomi spuri e per l'assenza di vescovi sicuri.Diversi autori e storici locali si sono cimentati, nel corso dei secoli, nella stesura di un catalogo di vescovi, inserendo nomi di vescovi dubbi o spuri, soprattutto per colmare il vuoto nella cronotassi ginevrina dei primi quattro secoli; la presente serie riporta i nomi dei vescovi documentati dalle fonti storiche."}
{"id": "313479", "revid": "228587", "url": "https://it.wikipedia.org/wiki?curid=313479", "title": "MBDA", "text": "MBDA \u00e8 il principale consorzio europeo costruttore di missili e tecnologie per la difesa. La ragione sociale non \u00e8 un acronimo ma comunque ricorda le societ\u00e0 da cui \u00e8 nata attraverso varie fusioni: Matra BAE Dynamics Alenia. La sede principale \u00e8 nel comune di Le Plessis-Robinson, poco fuori Parigi. \u00c8 propriet\u00e0 congiunta di Airbus e BAE Systems, con il 37,5% di azioni ciascuna, e di Leonardo (gi\u00e0 Finmeccanica), con il restante 25%.\nEssa impiega circa 12.000 persone, oltre 5000 in Francia, oltre 4000 nel Regno Unito, circa 1500 in Italia, 1.250 in Germania e 70 negli USA.\nNel 2020, MBDA ha realizzato ricavi per 3,6 miliardi di euro, ordini per 3,3 miliardi di euro, con un portafoglio ordini di 16,6 miliardi di euro.\nMBDA \u00e8 il leader europeo nel mercato dei missili (43% del market share). Con il 16% del mercato mondiale (dati 2020), MBDA occupa il terzo posto mondiale dietro le statunitensi Lockheed Martin e Raytheon.\nMBDA \u00e8 guidata da un comitato esecutivo di otto manager, espressione delle nazioni di MBDA, pi\u00f9 un amministratore delegato.\nStoria.\nLe societ\u00e0 aerospaziali europee cominciarono a raggrupparsi nel 1996 con la fusione della francese Matra D\u00e9fense e della britannica BAe Dynamics, che crearono \"Matra BAe Dynamics\". Nel 1998 la fusione della britannica General Electric Company e dell'italiana Alenia Difesa fa nascere l'\"Alenia Marconi Systems\". Poi nel 1999 le francesi A\u00e9rospatiale e Matra si uniscono nella \"A\u00e9rospatiale-Matra\".\nLa \"MBDA\" nasce nel 2001 dalla volont\u00e0 di creare un missile europeo (si parlava della creazione di una \"Airbus dei missili\"), c'\u00e8 la fusione di Matra BAe Dynamics (controllata al 50% European Aeronautic Defence and Space Company e al 50% di BAE Systems), A\u00e9rospatiale-Matra Missiles (controllata al 100% da EADS) e Alenia Marconi Systems (controllata al 50% da Finmeccanica e al 50% da BAE Systems)\nNel 2006 la tedesca LFK GmbH \u00e8 stata acquistata da MBDA.\nUna riorganizzazione dei vari siti di questi gruppi si \u00e8 conclusa nel 2009 con il consolidamento di vari siti nell'\u00cele-de-France a Le Plessis-Robinson."}
{"id": "313481", "revid": "92723", "url": "https://it.wikipedia.org/wiki?curid=313481", "title": "Diocesi di Losanna", "text": ""}
{"id": "313482", "revid": "1776051", "url": "https://it.wikipedia.org/wiki?curid=313482", "title": "Dielsdorf", "text": "Dielsdorf (toponimo tedesco) \u00e8 un comune svizzero di 5\u00a0992 abitanti del Canton Zurigo, nel distretto di Dielsdorf del quale \u00e8 capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDielsdorf \u00e8 servito dall'omonima stazione sulla ferrovia Oberglatt-Niederweningen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "313486", "revid": "6340", "url": "https://it.wikipedia.org/wiki?curid=313486", "title": "Last days", "text": ""}
{"id": "313487", "revid": "4106", "url": "https://it.wikipedia.org/wiki?curid=313487", "title": "Mbda", "text": ""}
{"id": "313488", "revid": "3831", "url": "https://it.wikipedia.org/wiki?curid=313488", "title": "Giuliano di Piero de' Medici", "text": ""}
{"id": "313490", "revid": "34194", "url": "https://it.wikipedia.org/wiki?curid=313490", "title": "Atari 2800", "text": ""}
{"id": "313508", "revid": "1518118", "url": "https://it.wikipedia.org/wiki?curid=313508", "title": "Attacco di panico", "text": "Il Disturbo da attacchi panico, detto anche PA/s o PD/s (dall'inglese \"panic attack/s\" o \"panic disorder,\" come riportato nel Manuale diagnostico e statistico dei disturbi mentali), \u00e8 una forma clinica dei disturbi d'ansia caratterizzata da intensi stati di ansia accompagnati da altri sintomi psicologici e fisici che si presentano in maniera imprevedibile, generalmente senza una razionale causa scatenante. Bench\u00e9 abbiano una durata variabile da pochi secondi ad alcune ore, in media non superano i 30 minuti. Pur essendo un evento emotivamente intenso al punto che il paziente potrebbe sentire di stare per perdere il controllo, non pongono rischi alla salute fisica.\nRappresentano uno dei pi\u00f9 comuni disturbi psicologici e costituiscono un fenomeno sintomatologico complesso e piuttosto diffuso (si calcola che 10 milioni di italiani abbiano subito uno o pi\u00f9 attacchi di panico nel corso della vita). Il disturbo di solito esordisce nella tarda adolescenza o nella prima et\u00e0 adulta ed ha un'incidenza da due a tre volte maggiore nelle donne rispetto agli uomini.\nAll'insorgere delle prime crisi \u00e8 frequente che tale disturbo non venga riconosciuto dal soggetto e di conseguenza non venga trattato e scambiato per altre patologie specialmente di natura cardiologica, polmonare o endocrina. La terapia \u00e8 sia di tipo psicologico che di tipo farmacologico. Il ricorso agli psicofarmaci \u00e8 indicato specialmente nei casi in cui il disturbo compromette le normali attivit\u00e0 quotidiane o provoca notevole disagio al paziente.\nSintomi.\nL'attacco di panico comporta l'insorgenza improvvisa di alcuni dei sintomi sotto elencati:\nSebbene spiacevoli (a volte in grado estremo), gli attacchi di panico non sono pericolosi. Gli attacchi di panico e il disturbo da attacchi di panico possono essere talmente gravi e dirompenti da provocare depressione o portare il soggetto ad avere paura di perdere il controllo o di stare soffrendo di una malattia fisica molto grave al punto di arrivare a pensare, nei casi pi\u00f9 gravi, di essere sul punto di morire.\nIn altri casi, questi disturbi d'ansia e la depressione possono coesistere (comorbilit\u00e0), oppure la depressione pu\u00f2 insorgere per prima e i segni e sintomi dei disturbi d'ansia possono manifestarsi successivamente. Stabilire se questi attacchi siano talmente gravi da configurarsi come disturbo \u00e8 una decisione che dipende da numerose variabili e i medici divergono nel porre la diagnosi. Se causano molta sofferenza, interferiscono con il funzionamento e non cessano spontaneamente entro pochi giorni, \u00e8 presente un disturbo d'ansia che merita una terapia.\nLa diagnosi di uno specifico disturbo d'ansia si basa in larga parte sui suoi segni e sintomi caratteristici. Un'anamnesi familiare di disturbi d'ansia (eccetto il disturbo post-traumatico da stress) \u00e8 d'aiuto, poich\u00e9 molti soggetti sembrano ereditare una predisposizione agli stessi disturbi d'ansia da cui sono affetti i propri familiari, cos\u00ec come una vulnerabilit\u00e0 generale ad altri disturbi d'ansia (disturbo d'ansia generalizzato, disturbo ossessivo-compulsivo, fobia sociale, fobie specifiche...).\nCause.\nLe cause dei disturbi d'ansia come gli attacchi di panico e il disturbo da attacchi di panico non sono completamente note, ma sono implicati fattori fisiologici e psicologici. Dal punto di vista fisiologico, tutti i pensieri e i sentimenti possono essere concepiti come risultanti da processi elettrochimici cerebrali; tuttavia ci\u00f2 dice poco sulle complesse interazioni tra i pi\u00f9 di 200 neurotrasmettitori e neuromodulatori del cervello, nonch\u00e9 sull'ansia e sullo stato di allarme normale e patologico. Dal punto di vista psicologico, gli attacchi di panico e il disturbo da attacchi di panico sono considerati una risposta ad agenti stressanti ambientali, come l'interruzione di una relazione significativa, l'esposizione a un disastro potenzialmente letale, oppure a traumi psicologici come quelli derivati, ad esempio, dalla violenza sessuale o dalla tortura.\nIl sistema d'ansia di una persona di solito compie passaggi adeguati e impercettibili dal sonno, attraverso lo stato di allarme, sino all'ansia e alla paura. I disturbi d'ansia si manifestano quando il sistema d'ansia funziona in modo inadeguato oppure, a volte, quando \u00e8 sopraffatto dagli eventi.\nI disturbi d'ansia possono essere dovuti a un disturbo fisico oppure all'uso di una sostanza legale come un farmaco o illecita come le droghe. Per esempio, l'ipertiroidismo oppure l'uso di corticosteroidi o cannabinoidi, cos\u00ec come la sindrome di astinenza da alcol o da farmaci, possono produrre segni e sintomi identici a quelli di alcuni disturbi d'ansia primari.\nTerapia.\nIl disturbo da attacchi di panico deriva da una disfunzione che \u00e8 al tempo stesso biologica e psicologica; le linee guida indicano come trattamento di prima linea la psicoterapia, specie nel caso di disturbi moderati o nei soggetti giovani, e solo successivamente la prescrizione di psicofarmaci. La farmacoterapia si rende comunque necessaria nei casi pi\u00f9 gravi.\nLa psicoterapia cognitivo-comportamentale (in cui vengono trattati i pensieri distorti e le convinzioni erronee) e la \"positive self-talk\" specifica per attacchi di panico sono gli approcci psicoterapici pi\u00f9 efficaci e pi\u00f9 utilizzati nel trattamento della patologia. Diversi studi mostrano che, almeno nell'85% dei casi, i pazienti sottoposti a terapia cognitivo-comportamentale smettono di avere attacchi nell'arco di 12 settimane di trattamento continuato.\nLa terapia di esposizione, un tipo di terapia comportamentale in cui il paziente viene messo a confronto con alcune sue paure come gli intensi e sgradevoli sintomi fisici di un attacco di panico, pu\u00f2 essere d'aiuto. Ad esempio, ai pazienti che hanno paura di svenire viene chiesto di roteare su una sedia o di iperventilarsi fino a sentirsi svenire, per apprendere cos\u00ec che non perderanno i sensi quando avranno questo sintomo nel corso di un attacco di panico. Una respirazione lenta e superficiale (controllo respiratorio) aiuta a padroneggiare l'iperventilazione.\nI farmaci che possono essere utilizzati per il trattamento del disturbo da attacchi di panico che non risponde efficacemente alla terapia psicologica sono gli ansiolitici (specie le benzodiazepine) e gli antidepressivi (che al di l\u00e0 del nome possiedono consistenti effetti ansiolitici). Questi farmaci possono prevenire o ridurre di molto l'ansia anticipatoria, l'evitamento fobico e la frequenza e intensit\u00e0 degli attacchi di panico.\nLe benzodiazepine hanno un effetto molto rapido (in genere pochi minuti) e permettono di risolvere l'attacco di panico ma possiedono numerosi effetti collaterali come sonnolenza, atassia e problemi di memoria, oltre ad indurre dipendenza e tolleranza (perdita di efficacia nel tempo). Sono perci\u00f2 utili per un trattamento sintomatico e al bisogno ma non sono per\u00f2 adatte ad un'assunzione prolungata.\nGli antidepressivi sono preferiti quando si necessita un trattamento prolungato allo scopo di evitare le recidive e diminuire l'intensit\u00e0 degli attacchi. I pi\u00f9 utilizzati sono gli \"Inibitori selettivi della ricaptazione della serotonina\" (SSRI) sia per la loro efficacia che per la loro tollerabilit\u00e0. Numerose altre classi di antidepressivi (in particolare i triciclici, gli inibitori delle monoaminossidasi ed alcuni antidepressivi atipici) sono efficaci nel trattamento della patologia e potrebbero essere usati qualora i trattamenti di prima linea non venissero tollerati a causa degli effetti collaterali. Questi farmaci, tuttavia, non sono adatti all'uso al bisogno perch\u00e9 il loro effetto si instaura gradualmente nel corso delle prime settimane di trattamento.\nUna \"review\" della Cochrane Collaboration del 2009 riporta che l'aggiunta di un farmaco a base di benzodiazepine alla psicoterapia non comporta vantaggi terapeutici, perci\u00f2 il loro utilizzo continuato, anche in virt\u00f9 degli effetti collaterali, non \u00e8 raccomandato.\nTerapie alternative.\nL'agopuntura pu\u00f2 essere efficace nei casi di attacco di panico, soprattutto in presenza di sintomi di iperattivazione del sistema nervoso simpatico, quali tachicardia, sudorazione e tremori, oppure se vi \u00e8 dispnea. Questi effetti sono spiegabili con la capacit\u00e0 dell'agopuntura di incrementare il tono del sistema parasimpatico, come dimostrato da molti studi sulla variabilit\u00e0 della frequenza cardiaca (HRV). L'agopuntura sembra anche in grado di attenuare l'iperventilazione associata agli attacchi di panico. Alcuni studi dimostrano infine significativi effetti dell'agopuntura sui circuiti difensivi di sopravvivenza del cervello implicati nelle risposte di lotta-fuga, in particolare sull'amigdala.\nLa caffeina, in alcuni soggetti, \u00e8 stata trovata essere una causa dell'emergere o del peggiorare degli attacchi di panico, per cui in questi casi pu\u00f2 esserne raccomandata la sospensione.\nTecniche di rilassamento, meditazione (come la \"mindfulness\") e l'esercizio fisico (in particolare quello aerobico) in alcuni studi si sono dimostrati efficaci nel ridurre frequenza e intensit\u00e0 degli attacchi di panico e possono pertanto essere consigliati come terapia aggiuntiva."}
{"id": "313510", "revid": "339392", "url": "https://it.wikipedia.org/wiki?curid=313510", "title": "Congregazione del Culto Divino e della Disciplina dei Sacramenti", "text": ""}
{"id": "313511", "revid": "17654", "url": "https://it.wikipedia.org/wiki?curid=313511", "title": "Attacchi di panico", "text": ""}
{"id": "313521", "revid": "111373", "url": "https://it.wikipedia.org/wiki?curid=313521", "title": "Steinmaur", "text": "Steinmaur (toponimo tedesco) \u00e8 un comune svizzero di 3\u00a0464 abitanti del Canton Zurigo, nel distretto di Dielsdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nSteinmaur \u00e8 servito dall'omonima stazione sulla ferrovia Oberglatt-Niederweningen."}
{"id": "313525", "revid": "110157", "url": "https://it.wikipedia.org/wiki?curid=313525", "title": "Bachs", "text": "Bachs (toponimo tedesco) \u00e8 un comune svizzero di 605 abitanti del Canton Zurigo, nel distretto di Dielsdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "313526", "revid": "2021733", "url": "https://it.wikipedia.org/wiki?curid=313526", "title": "The Residents", "text": "The Residents sono un gruppo musicale e collettivo artistico statunitense.\nI membri del gruppo non hanno mai mostrato la loro vera identit\u00e0 al pubblico (fatto rarissimo nel mondo del rock), ed \u00e8 dunque possibile che nel corso degli anni si siano avvicendati numerosi musicisti nelle vesti dei quattro componenti della formazione. Fedeli ad una propria rigida etica \"alternativa\", si sono sempre autoesclusi dai circuiti di musica commerciale.\nDurante i concerti, che possono essere talvolta delle performance multimediali, i membri del gruppo di solito si presentano indossando cilindro, frac e una maschera grottesca (quella pi\u00f9 celebre rappresenta un gigantesco bulbo oculare).\nSecondo il sito \"WhatCulture\" i Residents sono il gruppo musicale pi\u00f9 bizzarro di sempre.\nStoria.\n1969\u20131972: I primi anni della formazione.\nI Residents risiedono in California, nell'area metropolitana di San Francisco, ma dichiarano di provenire dalla Louisiana e che si sono fermati a vivere a San Mateo perch\u00e9 gli si era rotto il furgone e da allora non se ne sono mai andati (ovviamente potrebbe anche essere tutto falso).\nNel 1969 il gruppo incise il primo dei suoi numerosi lavori poi rimasti inediti. Si hanno notizie di almeno due nastri inediti intitolati \"Rusty Coathangers for the Doctor\" e \"The Ballad of Stuffed Trigger\". Altri indizi dell'attivit\u00e0 pre-1970 del gruppo si ebbero quando usc\u00ec il brano \"I Heard You Got Religion\".\nL'album \"The Ballad of Stuffed Trigger\" non \u00e8 stato mai pubblicato in nessun formato.\nNel 1971 la band invi\u00f2 un nastro demo a Hal Halverstadt della Warner Brothers, poich\u00e9 egli aveva lavorato in precedenza con Captain Beefheart. Dato che la band non aveva indicato nessun mittente sul pacco, il nastro venne rinviato con la semplice dicitura \"To the residents\" (\"Ai residenti\"). Ai componenti del gruppo la cosa piacque talmente, che decisero di chiamare cos\u00ec la band.\nLa prima esibizione ufficiale del gruppo a nome \"The Residents\" si svolse alla The Boarding House di San Francisco nel 1971. Quello stesso anno venne registrato un altro nastro intitolato \"Baby Sex\".\nQuando nel 1972 entra a far parte del loro \"organico\" il chitarrista Philip \"Snakefinger\" Lithnam, il gruppo si trasfer\u00ec a San Francisco dove fond\u00f2 la Ralph Records, etichetta \"di confine\" in quanto nata tra la fine dell'era psichedelica e l'inizio della nuova ondata New wave). La loro prima pubblicazione a nome Residents fu l'EP \"Santa Dog\", distribuito nel dicembre del 1972. L'uscita (anagramma di: Satan God) fu prodotta in una prima tiratura di un centinaio di copie e spedito, oltre che ad amici e artisti vari, a Frank Zappa e a Richard Nixon (l'allora presidente degli Stati Uniti che per\u00f2 rifiut\u00f2 il pacco).\n1972\u20131980: I primi album.\nAll'EP fece presto seguito il primo album effettivo dell'organico: \"Meet the Residents\", che venne registrato nel 1973 e pubblicato nel 1974. Divenuto noto per la sua inquietante copertina omaggio/parodia ai Beatles, il disco \u00e8 gi\u00e0 sintomatico delle stramberie sonore ed artistiche d'avanguardia tipiche dei Residents.\nSempre del 1974, ma non pubblicato prima del 1978, \u00e8 \"Not Available\". L'album venne intenzionalmente lasciato a riposare nel cassetto per coerenza con le teorie di minima visibilit\u00e0 volute dal gruppo.\nIl seguente \"The Third Reich 'n Roll\" del 1976 presenta un solo brano per facciata, approssimativamente della durata di 17 minuti e mezzo. L'album \u00e8 il risultato di innumerevoli citazioni di vecchi classici rock and roll stravolti, sovraincisi con nuove voci soliste, strumentazioni e rumori vari. La copertina del disco raffigura Dick Clark in uniforme da nazista mentre impugna una carota (riferimento al vegetarianismo di Adolf Hitler), mentre innumerevoli piccoli Hitler danzano sulle nuvole dello sfondo.\nDopo \"The Third Reich 'n Roll\" arriv\u00f2 l'ambizioso \"Fingerprince\". L'intenzione originaria della band era quella di pubblicarlo come il primo vero album a tre lati, ma l'idea fu scartata quando il gruppo scopr\u00ec che i Monty Python avevano gi\u00e0 fatto la stessa identica cosa tre anni prima con il loro album \"The Monty Python Matching Tie and Handkerchief\". Il \"terzo lato\" venne successivamente pubblicato in formato EP con il titolo \"Babyfingers\".\nI Residents diedero un seguito a \"Fingerprince\" con il successivo \"Duck Stab/Buster &amp; Glen\" (1978), il loro album pi\u00f9 accessibile fino ad allora, ma sempre contraddistinto da motivetti \"alienanti\" senza nessun potenziale commerciale.\n\"Eskimo\" (1979) contiene, secondo la descrizione fornita dalla band stessa, musica etnica sulla vita degli eschimesi, percussioni, voci senza parole, e musica creata dai suoni della natura. La copertina di \"Eskimo\" \u00e8 la prima occasione nella quale il gruppo sfoggia il noto travestimento comprendente frac e teste da bulbo oculare che poi sarebbe diventato il loro marchio di fabbrica. I Residents remixarono le \"canzoni\" dell'album in versione disco music, pubblicandole nell'EP \"Diskomo\" (1980).\nSempre nel 1979 venne pubblicata \"The True Story of the Residents\": una biografia immaginaria del gruppo illustrata da Matt Groening, futuro creatore della serie \"I Simpson\". Dapprima uscita con \"The Official W.E.I.R.D. Book of the Residents\", verr\u00e0 poi ripubblicata nel libro \"Uncle Willie\u2019s Highly Opinionated Guide to the Residents\" del 1993.\n\"The Commercial Album\" (1980) consiste di 40 canzoni-spot della durata esatta di 1 minuto ciascuna, scritte sotto forma di jingle pubblicitari. Per la raccolta furono anche preparati 40 brevi videoclip che avrebbero dovuto accompagnare le canzoni.\n1981\u20131990: Performance art e concept album.\nThe Mole Trilogy &amp; The Mole Show (1981\u201385).\nNel 1981, venne pubblicato l'album \"Mark of the Mole\" come prima parte della trilogia concettuale della \"talpa\" (\"The Mole Trilogy\"). \"The Mole Trilogy\" \u00e8 costituita da tre parti: I, II (\"The Tunes of Two Cities\") e IV (\"The Big Bubble: Part Four of The Mole Trilogy\"), in aggiunta venne pubblicato altro materiale collegato alla trilogia in un disco intitolato \"\". Nonostante gli ottimi giudizi ricevuti, il \"Mole show\" si rivel\u00f2 tuttavia essere un terribile fiasco commerciale, che spinse, secondo le testimonianze, due membri ad abbandonare la formazione\nDurante questo periodo, i Residents furono molto meno prolifici che in passato, con la pubblicazione soltanto di una compilation di outtakes intitolata \"Residue of the Residents\", e un disco in collaborazione con i colleghi di etichetta Renaldo and the Loaf, \"Title in Limbo\". Con il fallimento della \"trilogia della talpa\" si colloca generalmente la fine del cosiddetto periodo d'oro della band. I successivi lavori, infatti, pur non difettando in astrusit\u00e0 e sperimentazione, non arriveranno mai a raggiungere lo \"status mitico\" degli album precedenti.\n\"The American Composers Series\" e \"13th Anniversary Show\" (1984-86).\nDopo il fallimento del Mole Show e l'abbandono della incompleta Mole Trilogy, la band rivolse la propria attenzione nei confronti di un nuovo progetto, una serie di dischi, ognuno costituito da una lunga suite di reinterpretazioni di standard di compositori americani. Il gruppo progett\u00f2 di fare numerose cover di brani di diversi artisti, ma solo due album inerenti al progetto furono completati e pubblicati: \"George and James\" (dedicato a George Gershwin e James Brown) nel 1984, e \"\" (tributo a Hank Williams e John Philip Sousa) del 1986.\nIn seguito i Residents diedero inizio al \"13th Anniversary Tour\".\n\"Cube E\" (1989\u20131990) e \"The King &amp; Eye\".\n\"Cube E\" era una performance in tre atti sulla storia della musica americana. Nella prima parte, definita \"Buckaroo Blues\", ha forte spazio la musica country. Il secondo atto intitolato \"Black Barry\" \u00e8 incentrato sulla musica degli schiavi negri e sul blues. La terza parte, \"The Baby King\", presenta le canzoni di Elvis Presley reinterpretate grottescamente. Altro lavoro dedicato ad Elvis Presley \u00e8 \"The King &amp; Eye\" che narra una surreale biografia del cantante.\n\"God in Three Persons\" e altre opere.\nAlla fine degli anni ottanta, il gruppo cre\u00f2 un ennesimo concept album, nonch\u00e9 una delle pi\u00f9 note opere rock della loro carriera, \"God in Three Persons\", incentrato sullo sfruttamento da parte di uno sceriffo di una piccola contea di due gemelle dotate di poteri curativi. Il disco \u00e8 l'unico dei Residents ad avere nel sito AllMusic il massimo voto (5 stelle su 5) e il contrassegno degli \"album consigliati\".\n1991\u201397: Progetti multimediali.\nNegli anni novanta, la band cre\u00f2 il \"Freak Show\". Ci\u00f2 diede il via alla crescente ossessione dei The Residents per la tecnologia digitale. La maggior parte della musica venne creata attraverso protocolli MIDI. \"Freak Show\" fu anche il titolo del CD-ROM pubblicato dalla Voyager Company nel gennaio 1994, poco tempo dopo il primo esperimento multimediale su CD-ROM di Laurie Anderson, \"Puppet Motel\".\nAltri progetti multimediali dei The Residents dell'epoca includono \"The Gingerbread Man\" e \"Bad Day on the Midway\".\n1998\u20132008: Tour e altri progetti.\n\"Wormwood\" (1998\u201399).\n\"\" \u00e8 la personale e dissacrante rilettura della Bibbia da parte dei Residents. Sul palco la band si esibiva in abiti ecclesiastici.\n\"Demons Dance Alone\" e \"Animal Lover\" (2002\u201305).\nTra il 2002 e il 2005 i Residents registrarono gli album drammatici \"Demons Dance Alone\" e \"Animal Lover\". Il primo di questi \u00e8 parzialmente ispirato agli attacchi terroristici dell'11 settembre 2001.\n2010\u2013presente: \"Talking Light\" e oltre.\nNel gennaio 2010 i Residents iniziarono una serie di concerti denominati \"Talking Light\", attraverso il Nord America e l'Europa. Durante il tour, durato fino all'aprile 2011, i Residents apparvero in trio adottando nuove identit\u00e0 e nuovi costumi. Il cantante, \"Randy\", indossava una maschera da uomo anziano, mentre gli altri due, il tastierista \"Charles Bubock\" detto \"Chuck\" (identificato poi nel co-fondatore dei Residents Hardy Fox) e il chitarrista \"Bob\", portavano parrucche con capelli rasta ed una specie di attrezzatura ottica luminosa a coprire i loro volti. Le canzoni proposte ruotavano tutte sulle ossessioni dei vari personaggi circa i fantasmi, persone immaginarie, e fenomeni paranormali. Una delle loro esibizioni si tenne all'edizione annuale dell'All Tomorrow's Parties Festival curato da Matt Groening nel maggio 2010 a Minehead, Inghilterra. La band pubblic\u00f2 diversi album relativi al concetto del \"Talking Light\", inclusi i dischi solo strumentali \"Dolor Generar\" e \"Chuck's Ghost Music\", l'album live \"Bimbo's Talking Light\", e \"Lonely Teenager\" (in studio).\nNell'ottobre e novembre 2011, i Residents hanno presentato una prima versione di \"Sam's Enchanted Evening\" al The Marsh Performance Center di Berkeley, California, con il cantante della band introdotto come \"Randy Rose\".\nIl 10 gennaio 2012, i Residents hanno pubblicato l'album \"Coochie Brake\"; incentrato principalmente su musica ambient, sonorit\u00e0 etniche, con testi in spagnolo recitati.\nNel 2015 \u00e8 uscito il documentario dedicato al gruppo \"Theory of Obscurity: A Film About The Residents\".\nNel 2020 hanno pubblicato \"Metal, Meat &amp; Bone \u2013 The Songs Of Dyin\u2019 Dog\", doppio album di cover di un bluesman albino di nome Dyin\u2019 Dog (la cui esistenza \u00e8 per\u00f2 stata messa in dubbio).\nStile musicale.\nGruppo di rock sperimentale che ha anticipato la new wave, i Residents fondono rock, noise e vaudeville in modo atipico e grottesco, adoperando perlopi\u00f9 apparecchiature elettroniche e la tecnica del montaggio sonoro. Le loro opere si dividono principalmente in due categorie: quelle basate sulla \"decostruzione\" dissacrante della musica pop e rock occidentale (come nel caso di \"(I Can't Get No) Satisfaction\" dei Rolling Stones), e complesse opere concettuali. Fra gli artisti a cui si ispirano vi sono Frank Zappa, da cui riprendono lo stile collage, Erik Satie e Anton Webern. I loro testi surreali e spesso provocatori sono costruiti intorno ad un tema, una teoria oppure una trama come nel caso dell'ambiziosa \"The Mole Trilogy\", \"God in Three Persons\" (1987), dedicata ad alcuni episodi della Bibbia, e \"Gingerbread Man\" (1994), dedicato alla paranoia e alla disperazione.\nCryptic Corporation.\nNel corso degli anni si \u00e8 speculato molto circa la reale identit\u00e0 dei componenti dei Residents in relazione al loro gruppo di management conosciuto come \"The Cryptic Corporation.\" La Cryptic si form\u00f2 nel 1976 in California per volont\u00e0 di Jay Clem (1947), Homer Flynn (1945), Hardy W. Fox (1945-2018), e John Kennedy, ognuno dei quali ha sempre negato di far parte dei Residents. (Clem e Kennedy lasciarono la Corporation nel 1982.) Sebbene i Residents non concedano interviste, Flynn e Fox hanno spesso parlato con i media delle attivit\u00e0 del gruppo.\nWilliam Poundstone, autore del libro \"Big Secrets\", confront\u00f2 la voce di Flynn con i brani parlati presenti nei dischi dei Residents. Dopo ripetuti ascolti, arriv\u00f2 alla conclusione che le due voci fossero praticamente identiche. Aggiungendo infine che \"pareva credibile identificare il nucleo dei Residents nel duo Flynn &amp; Fox\". A supporto di questa tesi si crede che Flynn sia il paroliere mentre Fox componga la musica. In aggiunta il database on line Broadcast Music Incorporated relativo ai diritti d'autore degli artisti musicali, indica Flynn &amp; Fox come gli autori di tutte le canzoni dei Residents.\nSimon Reynolds scrive nel suo libro \"Rip It Up and Start Again: Post Punk 1978\u20131984\" che \"i Residents e i loro collaboratori e manager sono la stessa ed unica cosa\", Reynolds cita come fonti Helios Creed, che identifica i Residents in un tastierista chiamato \"H\", un cantante di nome \"Homer\", e \"un altro tizio di nome John\"; e Peter Principle dei Tuxedomoon, il quale afferm\u00f2 che la sua band aveva scoperto \"come i due tipi che si occupavano della grafica e della produzione degli album in studio fossero i Residents.\"\nDiscografia.\nAlbum in studio.\nPreserved sets"}
{"id": "313527", "revid": "1442080", "url": "https://it.wikipedia.org/wiki?curid=313527", "title": "Llywelyn Ein Llyw Olaf ap Gruffydd", "text": "Genealogia e primi anni.\nLlywelyn era il secondo dei quattro figli di Gruffudd, il figlio pi\u00f9 grande di Llywelyn il Grande, e di Senana ferch Caradog, la figlia di Caradoc ap Thomas ap Rhodri, Lord di Anglesey. Il pi\u00f9 grande era Owain Goch ap Gruffydd e Llywelyn aveva due fratelli pi\u00f9 giovani, Dafydd ap Gruffydd e Rhodri ap Gruffydd. Llywelyn si ritiene sia nato intorno al 1222 o 1223. Egli \u00e8 il primo di cui si sappia che aveva terre nella valle di Clwyd.\nA seguito della morte del nonno nel 1240, lo zio di Llywelyn, Dafydd ap Llywelyn (che era il figlio legittimo pi\u00f9 grande di Llywelyn il Grande), gli successe come sovrano del Gwynedd. Il padre di Llywelyn, Gruffudd (che era il figlio pi\u00f9 grande di Llywelyn il Grande ma illegittimo), e suo fratello, Owain, furono inizialmente tenuti prigionieri da Dafydd, poi in seguito trasferiti sotto la custodia di Enrico III d'Inghilterra. Gruffudd mor\u00ec nel 1244, per una caduta mentre cercava di fuggire dalla sua cella in cima alla Torre di Londra. La finestra da cui tent\u00f2 di fuggire fu murata e pu\u00f2 essere ancora vista tutt'oggi.\nCi\u00f2 liber\u00f2 la mano di Dafydd ap Llywelyn poich\u00e9 Enrico III d'Inghilterra non poteva pi\u00f9 usare Gruffudd contro di lui e la guerra scoppi\u00f2 tra lui ed Enrico nel 1245. Llywelyn support\u00f2 suo zio nei feroci combattimenti che seguirono. Owain, nel frattempo, fu liberato da Enrico dopo la morte di suo padre nella speranza che avrebbe iniziato una guerra civile nel Gwynedd, ma rest\u00f2 a Chester, cos\u00ec quando Dafydd mor\u00ec nel febbraio 1246 senza lasciare un erede, Llywelyn ebbe il vantaggio di essere sul posto.\nPrimi anni di regno.\nLlywelyn e Owain vennero a patti con re Enrico e, nel 1247, firmarono il trattato di Woodstock nel palazzo di Woodstock. I termini che furono costretti ad accettare li confinavano nel Gwynedd Uwch Conwy, la parte del Gwynedd ad ovest del fiume Conwy, che fu divisa tra loro. Gwynedd Is Conwy, la parte ad est del suddetto fiume, spett\u00f2 a re Enrico.\nQuando Dafydd ap Gruffydd acquis\u00ec la maggiore et\u00e0, re Enrico accett\u00f2 il suo omaggio ed annunci\u00f2 l'intenzione di restituirgli parte del gi\u00e0 ridotto Gwynedd. Llywelyn rifiut\u00f2 di accettare ci\u00f2 ed Owain e Dafydd formarono un'alleanza contro di lui. Ci\u00f2 port\u00f2 alla battaglia di Bryn Derwin nel giugno 1255. Llywelyn sconfisse Owain e Dafydd e li cattur\u00f2, con ci\u00f2 divenendo l'unico signore del Gwynedd Uwch Conwy. Llywelyn ora cerc\u00f2 di espandere la sua area di controllo. La popolazione del Gwynedd Is Conwy risentiva del dominio inglese. Quest'area, conosciuta anche come \"Perfeddwlad\" (che significa 'terra di mezzo') era stata donata da re Enrico a suo figlio Edoardo I d'Inghilterra che durante l'estate del 1256 visit\u00f2 l'area, ma fall\u00ec nell'affrontare e risolvere le rimostranze contro l'amministrazione dei suoi ufficiali. Venne rivolto un appello a Llywelyn che, quello stesso novembre, attravers\u00f2 il fiume Conwy con un esercito, accompagnato da suo fratello Dafydd, che Llywelyn aveva rilasciato dalla prigione. All'inizio di dicembre, Llywelyn controllava tutto il Gwynedd Is Conwy tranne i castelli reali di Dyserth e Dnoredudd che, come ricompensa per il suo supporto, venne espropriato a suo cognato Rhys Fychan, che supportava il re. Un esercito inglese guidato da Stephen Bauzan invase per cercare di restaurare Rhys Fychan ma venne decisamente sconfitto dalle forze del Galles nella battaglia di Cadfan nel giugno 1257, con Rhys che era sgusciato via precedentemente per poter fare una sua pace separata con Llywelyn. Rhys Fychan ora accett\u00f2 Llywelyn come grande feudatario, ma ci\u00f2 caus\u00f2 problemi a Llywelyn, poich\u00e9 le terre di Rhys erano gi\u00e0 state assegnate a Maredudd. Llywelyn restitu\u00ec le terre a Rhys, ma gli emissari del re contattarono Maredudd e gli offrirono le terre di Rhys se avesse cambiato schieramento. Maredudd porse omaggio ad Enrico alla fine del 1257. All'inizio del 1258, Llywelyn stava utilizzando il titolo di Principe del Galles, dapprima utilizzato in un accordo tra Llywelyn ed i suoi sostenitori e la nobilt\u00e0 di Scozia associata con la famiglia Comyn. La Corona Inglese tuttavia rifiut\u00f2 di riconoscere questo titolo e, nel 1263, il fratello di Llywelyn, Dafydd, si avvicin\u00f2 a re Enrico. Il 12 dicembre 1263 nella commote di Ystumanner, Gruffydd ap Gwenwynwyn porse omaggio e giur\u00f2 fedelt\u00e0 a Llywelyn. In cambi\u00f2 egli lo rese lord vassallo e le terre sottrattegli da Llywelyn circa sei anni prima gli furono restituite.\nIn Inghilterra, Simone de Montfort (il Giovane) sconfisse i sostenitori del re nella battaglia di Lewes nel 1264, catturando il re ed il principe Edoardo. Llywelyn inizi\u00f2 le trattative con de Montfort e, nel 1265, gli offr\u00ec 30.000 marchi in cambio di una pace perpetua, in cui il diritto di Llywelyn a governare il Galles sarebbe stato riconosciuto. Il trattato di Pipton, siglato il 22 giugno 1265, stabil\u00ec un'alleanza tra Llywelyn e de Montfort, ma le condizioni molto favorevoli date a Llywelyn in questo trattato erano un'indicazione della posizione pi\u00f9 debole di de Montfort. Di l\u00ec a poco, de Montfort sarebbe dovuto morire nella battaglia di Evesham del 1265, una battaglia a cui Llywelyn non prese parte.\nSupremazia in Galles.\nDopo la morte di Simone de Montfort, Llywelyn lanci\u00f2 una campagna tesa a guadagnare rapidamente una posizione negoziale prima che re Enrico si riprendesse pienamente. Nel 1265, Llywelyn cattur\u00f2 il castello di Hawarden e sbaragli\u00f2 gli eserciti combinati di Hamo Lestrange e Maurice fitz Gerald nel Galles settentrionale. Llywelyn allora si mosse alla volta di Regno di Brycheiniog e, nel 1266, egli sbaragli\u00f2 l'esercito di Roger Mortimer, I barone di Wigmore. Con queste vittorie ed il ritorno del legato papale (Ottobuono, il futuro Papa Adriano V), Llywelyn apr\u00ec le negoziazioni con il re e venne alla fine riconosciuto come Principe del Galles da re Enrico nel Trattato di Montgomery nel 1267. In cambio del titolo, del mantenimento delle terre che aveva conquistato e dell'omaggio di quasi tutti i governanti nativi del Galles, egli doveva pagare un tributo di 25.000 marchi in rate annuali di 3.000 marchi e poteva, se lo desiderava, comprare l'omaggio di uno dei pi\u00f9 prominenti principi nativi - Maredudd ap Rhys of Deheubarth - per altri 5.000 marchi. Tuttavia, le ambizioni territoriali di Llywelyn lo resero gradualmente impopolare con alcuni lord gallesi minori, in particolare i principi del Galles meridionale.\nIl Trattato di Montgomery segn\u00f2 il punto pi\u00f9 alto del potere di Llywelyn. I problemi cominciarono a manifestarsi poco dopo, inizialmente una disputa con Gilberto di Clare, VII conte di Gloucester riguardante la fedelt\u00e0 di un nobile gallese che possedeva terre nel Glamorgan. Gilbert costru\u00ec il Castello di Caerphilly in risposta a ci\u00f2. Re Enrico invi\u00f2 un vescovo a prendere possesso del castello mentre la controversia nel frattempo fu risolta, ma quando Gilbert riconquist\u00f2 il castello con l'inganno, il re non fu in grado di fare nulla a proposito. In seguito alla morte di re Enrico alla fine del 1272, con il nuovo re Edoardo I d'Inghilterra assente dal regno, il governo ricadde su tre uomini. Uno di loro, Roger Mortimer, era il rivale di Llywelyn nelle Marche gallesi. Quando Humphrey de Bohun, III conte di Hereford tent\u00f2 di riprendere il Regno di Brycheiniog, che era stato garantito a Llywelyn dal Trattato di Montgomery, Mortimer sostenne de Bohun. Llywelyn aveva inoltre trovato difficile raccogliere gli importi annuali necessari ai sensi del presente trattato, e cess\u00f2 di effettuare i pagamenti.\nNei primi mesi del 1274, ci fu un complotto da parte del fratello di Llywelyn, Dafydd, e Gruffydd ap Gwenwynwyn del Powys Wenwynwyn e suo figlio, Owain, per uccidere Llywelyn. Dafydd era con Llywelyn a quel tempo, e fu disposto che Owain sarebbe venuto con uomini armati il 2 febbraio per effettuare l'assassinio; tuttavia, fu impedito da una tempesta di neve. Llywelyn non scopr\u00ec i pieni dettagli della congiura fino a quando Owain si confess\u00f2 al vescovo di Bangor. Disse che l'intenzione era di fare Dafydd principe di Gwynedd, e che Dafydd avrebbe premiato Gruffudd con delle terre. Dafydd e Gruffudd fuggirono in Inghilterra dove furono mantenuti dal re e condussero incursioni nelle terre di Llywelyn, aumentandone lo sdegno ed il risentimento. Quando Edoardo chiam\u00f2 Llywelyn a Chester nel 1275 per rendere omaggio, Llywelyn rifiut\u00f2 di partecipare.\nLlywelyn si rese nemico anche di re Edoardo, continuando ad allearsi con la famiglia di Simone de Montfort, nonostante il loro potere fosse ora notevolmente ridotto. Llywelyn cerc\u00f2 di sposare Eleonora di Montfort, nata nel 1252, la figlia di Simone de Montfort. Si sposarono per procura nel 1275, ma re Edoardo sollev\u00f2 un'obiezione al matrimonio, in parte perch\u00e9 Eleonora era sua cugina di primo grado: la madre di lei era Eleonora Plantageneto, figlia di Giovanni d'Inghilterra e principessa della casa dei Plantageneti. Quando Eleonora salp\u00f2 dalla Francia per incontrare Llywelyn, Edoardo assunse dei pirati per sequestrare la sua nave ed ella fu imprigionata nel Castello di Windsor fino a quando Llywelyn fece alcune concessioni.\nNel 1276, Edoardo proclam\u00f2 Llywelyn un ribelle e nel 1277, radun\u00f2 un enorme esercito per marciare contro di lui. Le intenzioni di Edoardo erano di deporre Llywelyn ed ottenere il Gwynedd Is Conwy per s\u00e9. Per il Gwynedd Uwch Conwy consider\u00f2 due opzioni: o dividerlo tra i fratelli di Llywelyn, Dafydd e Owain, o annettere Anglesey e dividere solo la terraferma tra i due fratelli. Edoardo era sostenuto da Dafydd ap Gruffudd e Gruffudd ap Gwenwynwyn. Molti dei principi gallesi minori che avevano sostenuto Llywelyn, adesso si affrettarono a fare la pace con Edoardo. Entro l'estate del 1277, le forze di Edoardo avevano raggiunto il fiume Conwy e si accamparono a Deganwy mentre un'altra forza aveva catturato Anglesey e preso possesso dei raccolti ivi. Ci\u00f2 priv\u00f2 Llywelyn ed i suoi uomini di cibo, costringendoli a venire a condizioni.\nTrattato di Aberconwy.\nQuello che ne risult\u00f2 fu il Trattato di Aberconwy, che garant\u00ec la pace nel Gwynedd in cambio di numerose difficili condizioni da Llywelyn, tra cui confinare la sua autorit\u00e0 al Gwynedd Uwch Conwy, ancora una volta. Parte del Gwynedd Is Conwy fu assegnato a Dafydd ap Gruffudd, con la promessa che se Llywelyn fosse morto senza un erede, gli sarebbe stata assegnata una parte del Gwynedd Uwch Conwy.\nLlywelyn fu costretto a riconoscere il re inglese come suo sovrano; inizialmente egli rifiut\u00f2, ma dopo gli eventi del 1276, Llywelyn venne privato di tutte le sue terre tranne una piccola porzione di esse. Si diresse ad incontrare Edoardo e scopr\u00ec che Eleonora era ospitata con la famiglia reale a Worcester; dopo che Llywelyn acconsent\u00ec alle richieste di Edoardo, Edoardo diede loro il permesso di sposarsi nella Cattedrale di Worcester. Esiste tutt'oggi una vetrata che rappresenta il matrimonio del principe di Galles e Lady Eleonora. A detta di tutti, il matrimonio \u00e8 stato un vero e proprio matrimonio d'amore; Llywelyn non \u00e8 noto per aver generato dei figli illegittimi, che \u00e8 estremamente insolito per la regalit\u00e0 gallese (nel Galles medievale, i figli illegittimi avevano diritto alle propriet\u00e0 paterne come i figli legittimi).\nUltima campagna e morte.\nAll'inizio del 1282, molti dei principi minori che avevano sostenuto Edoardo contro Llywelyn nel 1277 stavano diventando insoddisfatti per le estorsioni degli ufficiali reali. La Domenica delle Palme di quell'anno, Dafydd ap Gruffudd attacc\u00f2 gli Inglesi al castello di Hawarden e pose l'assedio a Rhuddlan. La rivolta si diffuse rapidamente in altre parti del Galles, con il castello di Aberystwyth catturato e bruciato ed una ribellione a Ystrad Tywi nel Galles meridionale, anch'essa ispirata da Dafydd stando agli annali, dove il castello Carreg Cennen fu catturato. Llywelyn, stando ad una lettera che egli invi\u00f2 all'Arcivescovo di Canterbury John Peckham, non fu coinvolto nella pianificazione della rivolta. Si sentiva costretto, tuttavia, a sostenere suo fratello per la guerra che inizi\u00f2 e per la quale i gallesi erano poco preparati. Anche una tragedia personale lo colp\u00ec in quel momento quando, il o intorno al 19 giugno 1282, sua moglie Eleonora di Montfort mor\u00ec, dando alla luce la loro figlia Gwenllian ferch Llywelyn.\nGli eventi seguirono lo stesso schema del 1277, con le forze di Edoardo che catturarono Gwynedd Is Conwy, Anglesey e presero il raccolto. Le forze occupanti Anglesey furono sconfitte, tuttavia, quando cercarono di attraversare per giungere sulla terraferma, nella battaglia di Moel-y-don, sullo Stretto di Menai. L'Arcivescovo di Canterbury tent\u00f2 di mediare tra Llywelyn ed Edoardo, con Llywelyn cui venne offerta una grande tenuta in Inghilterra se avesse arreso il Galles ad Edoardo, mentre Dafydd sarebbe andato con la crociata e non sarebbe tornato senza il permesso del re. Con una toccante risposta, che \u00e8 stata paragonata alla Dichiarazione di Arbroath, Llywelyn disse che non avrebbe mai abbandonato il popolo che i suoi antenati protessero fin \"dai tempi di Kamber figlio di Bruto di Troia\". L'offerta venne rifiutata.\nLlywelyn allora lasci\u00f2 Dafydd a guidare la difesa del Gwynedd e prese con s\u00e9 una forza dirigendosi a sud, cercando di ottenere il sostegno del Galles centrale e meridionale e di aprire cos\u00ec un importante secondo fronte di guerra. L'11 dicembre 1282 alla battaglia di Orewin Bridge a Builth Wells, egli fu ucciso mentre era separato dal suo esercito. Le circostanze esatte non sono chiare e ci sono due resoconti contrastanti della sua morte. Entrambi i resoconti concordano sul fatto che Llywelyn fu convinto con l'inganno a lasciare il grosso del suo esercito e fu ucciso. Il primo racconto dice che Llywelyn e il suo primo ministro avvicinarono le forze di Edmund Mortimer e Hugh Le Strange dopo aver attraversato un ponte. Hanno quindi sentito il suono della battaglia come il corpo principale del suo esercito \u00e8 stato raggiunto in battaglia da parte delle forze di Roger Despenser e Gruffydd ap Gwenwynwyn. Llywelyn si volse a riunirsi alle sue forze e fu inseguito da un lanciere solitario che lo abbatt\u00e9. Non fu che qualche tempo dopo che un cavaliere inglese riconobbe il corpo come quello del principe. Questa versione dei fatti \u00e8 stata scritta nel nord dell'Inghilterra circa 50 anni pi\u00f9 tardi e ha somiglianze sospette con dettagli circa la battaglia di Stirling Bridge in Scozia. Una versione alternativa degli eventi scritta nell'est dell'Inghilterra da monaci in contatto con la figlia esiliata di Llywelyn, Gwenllian ferch Llywelyn e sua nipote, Gwladys ferch Dafydd afferma che Llywelyn, davanti al suo esercito, avvicin\u00f2 le forze combinate di Edmund e Roger Mortimer, Hugo Le Strange e Gruffudd ap Gwenwynwyn con la promessa che avrebbe ricevuto il loro omaggio. Era un tranello. Il suo esercito fu subito impegnato in una feroce battaglia nel corso della quale una parte significativa di esso venne sbaragliato, con la conseguenza che Llywelyn e diciotto suoi servitori restarono separati. Verso sera, Llywelyn e un piccolo gruppo di suoi seguaci (che comprendeva il clero), caddero in un'imboscata e furono inseguiti in un bosco ad Aberedw. Llywelyn fu circondato ed abbattuto. Mentre giaceva morente, richiese un prete e rivel\u00f2 la sua identit\u00e0. Allora fu ucciso e la sua testa tagliata. Il corpo venne perquisito e furono recuperati vari oggetti, tra cui un elenco di \"cospiratori\" (la quale poteva ben essere stata falsificata) ed il suo sigillo privato. Egli potrebbe essere stato ucciso da un certo Anthony Tipton, pi\u00f9 tardi conosciuto come Sir Anthony De Tipton.\n\"Se il re vuole avere la copia [dell'elenco] trovata nelle brache di Llywelyn, pu\u00f2 averla da Edmund Mortimer, che ha la custodia di esso ed anche del sigillo privato di Llywelyn e certe altre cose trovate nello stesso posto.\" Arcivescovo Peckham, nella sua prima lettera a Robert vescovo di Bath e Wells, datata 17 dicembre, 1282 (archivi del Lambeth Palace).\nCi sono leggende che circondano il destino della testa mozzata di Llywelyn. Si sa che \u00e8 stata inviata ad Edoardo a Rhuddlan dopo essere stata mostrata alle truppe inglesi di stanza a Anglesey, dopo di che Edoardo invi\u00f2 la testa a Londra. A Londra, venne affissa alla gogna della citt\u00e0 per un giorno, e coronata di edera (ad esempio per dimostrare che era un \"re\" di fuorilegge e di presa in giro dell'antica profezia del Galles, che predisse che un gallese sarebbe stato incoronato a Londra come re di tutta la Gran Bretagna). Poi fu portata da un cavaliere in punta di lancia alla Torre di Londra e posta sopra il cancello. Era ancora sulla Torre di Londra 15 anni dopo. \nL'ultimo luogo di riposo del corpo di Llywelyn non \u00e8 noto con certezza, tuttavia \u00e8 sempre stata tradizione considerare che fu sepolto presso l'abbazia dell'Ordine cistercense di Abbeycwmhir. Il 28 dicembre 1282 l'Arcivescovo Peckham ha scritto una lettera all'arcidiacono di Brecon alla Cattedrale di Brecon al fine di:\n\"... richiedere informazioni e chiarire se il corpo di Llywelyn \u00e8 stato sepolto nella chiesa di Cwmhir, ed egli era obbligato a chiarire quest'ultimo prima della festa dell'Epifania, perch\u00e9 aveva un altro incarico su questa materia, e avrebbe dovuto gi\u00e0 rendere conto a sua eminenza l'Arcivescovo prima di Natale, e non era stato fatto.\"\nCi sono elementi ulteriori per questa ipotesi nella Cronaca di Firenze di Worcester:\"Per quanto riguarda il corpo del Principe, il suo tronco martoriato, \u00e8 stato sepolto nell'Abbazia di Cwm Hir, appartenente all'Ordine cistercense.\"\nUn'altra teoria \u00e8 che il suo corpo \u00e8 stato trasferito alla Llanrumney di Cardiff.\nC'\u00e8 un riferimento enigmatico negli annali gallesi Brut y Tywysogion:\n\"... e poi Llywelyn fu tradito nel campanile a Bangor dai suoi stessi uomini\". Nessuna ulteriore spiegazione \u00e8 data.\nAnnessione del Galles.\nCon la perdita di Llywelyn, il morale gallese e la volont\u00e0 di resistere diminuirono, Dafydd fu nominato successore di Llywelyn. Port\u00f2 avanti la lotta per diversi mesi, ma nel giugno 1283 fu catturato negli altopiani sopra Abergwyngregyn sul monte Bera, insieme alla sua famiglia, portato davanti ad Edoardo, poi trasferito a Shrewsbury, dove una sessione speciale del Parlamento d'Inghilterra lo condann\u00f2 a morte. Venne trascinato per le strade, impiccato, e squartato.\nDopo la sconfitta finale del 1283, il Gwynedd venne spogliato di tutte le insegne reali, le reliquie e le regalie. Edoardo prov\u00f2 particolare piacere nell'appropriarsi della casa reale della dinastia Gwynedd. Nel mese di agosto del 1284, pose la sua corte a Abergwyngregyn, nel Gwynedd. Con uguale premeditazione, rimosse tutte le vestigia di maest\u00e0 dal Gwynedd; una corona venne solennemente presentata al santuario di St. Edward a Westminster; le matrici dei sigilli di Llywelyn, di sua moglie, di suo fratello Dafydd vennero fuse per fare un calice il quale fu dato dal re alla Vale Royal Abbey dove rimase fino allo scioglimento dell'istituzione nel 1538 (dopo la quale venne in possesso della famiglia dell'ultimo abate). La pi\u00f9 preziosa reliquia religiosa del Gwynedd, il frammento della Vera Croce conosciuto come Croce di Neith fu portato attraverso Londra nel maggio 1285 in una solenne processione a piedi guidata dal re, dalla regina, dall'arcivescovo di Canterbury, quaranta vescovi e i magnati del reame. Edoardo, appropriandosi delle reliquie storiche e religiose del Gwynedd, intendeva affermare al mondo l'estinzione della dinastia e l'annessione del principato alla sua Corona. Commentando a questo proposito, un cronista contemporaneo si dice che abbia dichiarato \"cos\u00ec tutto il Galles fu raso al suolo.\"\nLa maggior parte dei parenti di Llywelyn mor\u00ed in cattivit\u00e0, con la notevole eccezione di suo fratello minore Rhodri ap Gruffydd, che aveva da tempo rinunciato alla sua pretesa alla corona e cercato di mantenere un profilo molto basso, e un lontano cugino, Madoc ap Llywelyn, che condusse una futura rivolta e reclam\u00f2 il titolo di Principe del Galles nel 1294. La figlia neonata di Llywelyn ed Eleonora, Gwenllian ferch Llywelyn venne catturata dalle truppe di Edoardo nel 1283. Ella fu rinchiusa nella prior\u00eca di Sempringham in Inghilterra per il resto della sua vita, diventando una suora nel 1317 e morendo senza discendenza nel 1337, probabilmente conoscendo nulla del suo retaggio e non sapendo parlare nemmeno una parola della sua lingua.\nI due figli sopravvissuti di Dafydd furono catturati ed incarcerati nel carcere di Bristol, dove alla fine morirono molti anni dopo. Il fratello pi\u00f9 grande di Llywelyn, Owain Goch ap Gruffydd spar\u00ec dalle cronache nel 1282 e si presume sia stato assassinato. Il fratello sopravvissuto di Llywelyn, Rhodri ap Gruffydd, (che era stato esiliato dal Galles dal 1272) sopravvisse ed ottenne manieri nel Gloucestershire, Cheshire, Surrey e Powys e mor\u00ec intorno al 1315. Suo nipote, Owain ap Tomas ap Rhodri, pi\u00f9 tardi reclam\u00f2 il titolo di Principe del Galles."}
{"id": "313528", "revid": "125641234", "url": "https://it.wikipedia.org/wiki?curid=313528", "title": "Congregazione per l'evangelizzazione dei popoli", "text": "La Congregazione per l'evangelizzazione dei popoli (\"Congregatio pro gentium evangelizatione\") \u00e8 una delle nove Congregazioni della Curia romana.\nStoria.\nLe sue funzioni, in origine, erano attribuite alla \"Congregatio de Propaganda Fide\", istituita da papa Gregorio XV con la bolla \"Inscrutabili Divinae\" del 22 giugno 1622, che esercitava anche le funzioni oggi attribuite alla Congregazione per le Chiese orientali. Quest'ultima ne venne separata il 1\u00ba maggio 1917; il 15 agosto 1967, con la bolla di Paolo VI \"Immortalis Dei\", ha assunto l'attuale denominazione.\nFunzioni.\n\u00c8 il dicastero che ha competenza per tutto quello che riguarda l'attivit\u00e0 missionaria: dirige e coordina l'opera di evangelizzazione dei popoli. Per i suoi ampi poteri (per i territori di missione le sono attribuite anche molte funzioni normalmente esercitate da altri dicasteri) il prefetto della congregazione \u00e8 anche definito \"Papa rosso\".\nLe competenze della Congregazione sono state ridefinite sotto il pontificato di papa Giovanni Paolo II con la costituzione apostolica \"Pastor Bonus\", del 28 giugno 1988.\nLa Congregazione \u00e8 attualmente costituita da 61 membri tra cardinali, arcivescovi e vescovi: il prefetto, nominato l'8 dicembre 2019 da papa Francesco, \u00e8 il cardinale Luis Antonio Tagle."}
{"id": "313532", "revid": "1776051", "url": "https://it.wikipedia.org/wiki?curid=313532", "title": "Neerach", "text": "Neerach (toponimo tedesco) \u00e8 un comune svizzero di 3\u00a0128 abitanti del Canton Zurigo, nel distretto di Dielsdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "313535", "revid": "111373", "url": "https://it.wikipedia.org/wiki?curid=313535", "title": "Niederglatt", "text": "Niederglatt (toponimo tedesco) \u00e8 un comune svizzero di 4\u00a0914 abitanti del Canton Zurigo, nel distretto di Dielsdorf.\nStoria.\nIl comune \u00e8 stato istituito nel 1840 per scorporo da quello di Niederhasli.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nNiederglatt \u00e8 servito dall'omonima stazione sulla ferrovia Oerlikon-B\u00fclach.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "313537", "revid": "111373", "url": "https://it.wikipedia.org/wiki?curid=313537", "title": "Sch\u00f6fflisdorf", "text": "Sch\u00f6fflisdorf (toponimo tedesco) \u00e8 un comune svizzero di 1\u00a0394 abitanti del Canton Zurigo, nel distretto di Dielsdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSch\u00f6fflisdorf \u00e8 servito dalla stazione di Sch\u00f6fflisdorf-Oberweningen sulla ferrovia Oberglatt-Niederweningen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "313538", "revid": "110157", "url": "https://it.wikipedia.org/wiki?curid=313538", "title": "Fisibach", "text": "Fisibach (toponimo tedesco) \u00e8 un comune svizzero di 480 abitanti del Canton Argovia, nel distretto di Zurzach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "313539", "revid": "1855146", "url": "https://it.wikipedia.org/wiki?curid=313539", "title": "Museo kircheriano", "text": "Il Museo kircheriano fu una raccolta pubblica di antichit\u00e0 e curiosit\u00e0 (\"Wunderkammer\"), fondata nel 1651 dal padre gesuita Athanasius Kircher nel Collegio Romano.\nConsiderato il primo museo al mondo, le sue collezioni andarono gradualmente disperse nel corso dei secoli.\nStoria.\nNel 1651 Alfonso Donnini, un aristocratico e antiquario italiano, don\u00f2 ai religiosi del Collegio Romano il suo \"gabinetto delle curiosit\u00e0\": \"varie cose curiose e preziose affinch\u00e9 se ne occupino e i loro studi possano trarne beneficio\". Padre Athanasius Kircher (1602-1680), professore di matematica, fisica e lingue orientali, si occup\u00f2 della collezione con grande cura e la trasform\u00f2 presto in un museo di antichit\u00e0, tecnologia, arte, scienza e archeologia.\nGi\u00e0 famoso e ammirato dalle menti pi\u00f9 illuminate del suo tempo e dai suoi studenti al Collegio Romano per le sue vaste conoscenze scientifiche e l'eclettismo filosofico, Kircher aggiunse alla collezione oggetti di storia naturale raccolti durante le sue spedizioni in Sicilia (1630) e a Malta (1636), strumenti musicali e persino macchine di sua invenzione. Utilizz\u00f2 i suoi contatti, in particolare i gesuiti all'estero, per accrescere le raccolte etnografiche con oggetti esotici provenienti dalle missioni all'estero.\nIl museo divenne subito popolare e ospit\u00f2 molti visitatori. Un primo catalogo venne pubblicato nel 1678 da Giorgio de Sepibus e comprendeva alcune tavole illustrate, oggi unica testimonianza dell'allestimento. Dopo la morte di Kircher nel 1680 il museo attravers\u00f2 un periodo di abbandono. Riprese nuova vita e vigore grazie all'attivit\u00e0 del nuovo curatore Filippo Bonanni che pubblic\u00f2 un secondo catalogo nel 1709. Dal confronto tra i due cataloghi si pu\u00f2 constatare che molti oggetti erano gi\u00e0 scomparsi dalla collezione. Con il tempo il museo riacquist\u00f2 il suo antico splendore e grazie agli aiuti ricevuti e alle molte donazioni, divenne sede di molte importanti collezioni che toccavano tutti i campi della conoscenza, dalla filosofia sperimentale all'esoterismo alla tecnologia. La collezione di archeologia fu ampliata dal gesuita Contuccio Contucci, direttore del museo tra il 1735 e il 1765.\nDispersione.\nL'ultimo direttore gesuita del Museo fu il letterato Antonio Maria Ambrogi (1713-1788). Nel 1773, a seguito della soppressione della Compagnia di Ges\u00f9 da parte di Clemente XIV, il Collegio Romano fu affidato al clero di Roma e le collezioni iniziarono a subire le prime drastiche alterazioni: molti reperti finirono al museo Pio-Clementino nei Musei Vaticani. Nel 1814 la Compagnia di Ges\u00f9 fu ricostituita da Pio VII e nel 1824 Leone XII restitu\u00ec collegio e museo ai gesuiti. Dal 1839 in poi il museo fu diretto per quasi vent'anni da Giuseppe Marchi, che tent\u00f2 una riorganizzazione e produsse una monografia sulle monete antiche ivi conservate, \"\".\nQuando nel 1870 Roma fu conquistata e divenne la capitale del Regno d'Italia, gran parte delle propriet\u00e0 ecclesiastiche furono espropriate dal nuovo Stato unitario: al Collegio romano furono posti il Liceo ginnasio Visconti e la Biblioteca nazionale centrale. Anche il Museo kircheriano divenne un museo statale e tra il 1881 e il 1913 fu diretto da Luigi Pigorini, che lo increment\u00f2 affiancandogli il Museo nazionale preistorico etnografico.\nSolo nel 1913 un decreto del Ministero della pubblica istruzione autorizz\u00f2 la definitiva dispersione delle collezioni, che furono ripartite nei nuovi musei statali della capitale: le antichit\u00e0 etrusche e italiche andarono al Museo nazionale etrusco, quelle romane al Museo nazionale romano, i reperti medievali e rinascimentali a Castel Sant'Angelo e, dal 1916, al nuovo Museo nazionale del Palazzo di Venezia. Al Collegio rimasero alcune curiosit\u00e0, come i modellini in legno degli obelischi romani, e il Museo nazionale preistorico etnografico, poi trasferito all'EUR negli anni '60.\nIn anni recenti, i docenti e gli alunni del Liceo Visconti hanno approntato un allestimento museale che si richiama allo storico museo kircheriano.\nUna mostra dedicata all'antico Museo Kircher si \u00e8 tenuta a Roma presso Palazzo Venezia tra il 28 febbraio e il 22 aprile 2001. In quell'occasione il Ministero per i beni e le attivit\u00e0 culturali pubblic\u00f2 un catalogo contenente molte foto di oggetti appartenuti al Museo Kircher e ora distribuiti in varie istituzioni. I capitoli mostrano la grande variet\u00e0 delle sezioni del museo: dall'esotismo orientale alle scoperte etnologiche dei missionari, dall'astronomia alle scienze della terra (vulcanologia, zoologia, ecc.), dall'egittologia (geroglifici) all'ermetismo, dalla scienza alla tecnologia (stenografia, poligrafia, campana subacquea, ecc.), dalla pinacoteca del Collegio Romano all'archeologia greca e romana.\nGalleria d'immagini.\nTra i reperti un tempo appartenenti al Museo kircheriano figurano:"}
{"id": "313544", "revid": "212348", "url": "https://it.wikipedia.org/wiki?curid=313544", "title": "Mensa (associazione)", "text": "Il Mensa \u00e8 un'associazione internazionale senza scopo di lucro di cui possono essere membri le persone che abbiano raggiunto o superato il 98\u00b0 percentile della popolazione mondiale del QI (quoziente d'intelligenza). \nPer diventare un \"Mensano\" (cos\u00ec si definisce un membro del Mensa), bisogna rientrare nel 2% della popolazione mondiale con il pi\u00f9 alto Quoziente Intellettivo. Ci\u00f2 significa che bisogna avere un punteggio minimo di 148 (SD 24) nel test di Cattell. Analoghi test per il quoziente d'intelligenza hanno per\u00f2 una misurazione differente, perci\u00f2 un 148 di Cattell corrisponde a un 130 (SD 15) nel test di Wechsler e 132 (SD 16) nel test di Stanford-Binet. Per l'accesso all'associazione vengono usati test psicometrici standard.\nMensa ( in inglese; in latino) deriva dal vocabolo latino \"mensa\" (\"tavola\") e si riferisce al concetto di tavola rotonda, per il quale tutti i membri sono uguali tra loro. Si tratta, in sostanza, dello stesso concetto dei cavalieri della Tavola Rotonda di re Art\u00f9.\nCaratteristiche principali.\nQuesta associazione, riservata alle persone che rientrano nel 2% della popolazione con il pi\u00f9 alto quoziente intellettivo, ha lo scopo di \"scoprire e incoraggiare l'intelligenza umana a beneficio dell'umanit\u00e0; incoraggiare la ricerca sulla natura, le caratteristiche e gli usi dell'intelligenza; incoraggiare i contatti sociali fra i soci per mezzo di conferenze, discussioni, pubblicazioni, gruppi di studio, convegni o altri mezzi utili a tali fini. Il Mensa non ha alcuna opinione di ordine politico, filosofico o religioso e non fa discriminazioni di razza, classe, cultura o sesso. Il Mensa non ha fini di lucro\".\nL'ammissione dipende, pertanto, esclusivamente dal punteggio ottenuto in un test sorvegliato del QI del candidato. Per poter diventare membri occorre avere un QI tale da ottenere almeno 133 punti per il test Wechsler Adult Intelligence Scale e 148 punti per il test di Cattell Culture fair intelligence test. Poich\u00e9 esistono diverse scale di valutazione del QI, si decise di determinare una soglia universale, che fosse indipendente da qualsiasi scala adottata: per poter essere ammesso come socio \u00e8 quindi necessario rientrare con il proprio QI nel 98\u00ba percentile della popolazione mondiale: occorre cio\u00e8 appartenere a quel 2% di persone nel mondo che hanno il Quoziente di Intelligenza pi\u00f9 alto di tutti. La distribuzione probabilistica dell'intelligenza \u00e8 rappresentata dalla variabile casuale normale.\nL'associazione, secondo quanto riportato nel sito ufficiale, raccoglie complessivamente oltre 120.000 membri in 100 paesi (i gruppi nazionali sono 52, mentre gli aderenti di altre nazioni sono raggruppati in un gruppo \"internazionale\"). Negli Stati Uniti risiedono circa 50.000 membri, in Gran Bretagna circa 22.700, mentre i numeri sono pi\u00f9 ridotti in altre nazioni (1514 in Italia, al 13 agosto 2018).\nOltre a favorire l'interazione sociale tra i suoi membri, l'organizzazione \u00e8 coinvolta anche in programmi per bambini dotati, per l'alfabetizzazione e borse di studio. I membri hanno le pi\u00f9 varie formazioni scolastiche e svolgono professioni diversissime. L'et\u00e0 varia tra i 14 e i 94 anni (ma in maggioranza tra i 20 e i 60). I limiti minimi di et\u00e0 sono decisi dai singoli capitoli; in Italia per iscriversi \u00e8 necessario avere compiuto 16 anni.\nStoria.\nIl Mensa deve la sua nascita all'incontro casuale su un treno tra il quarantottenne australiano Roland Fabien Berrill, eccentrico uomo d'affari di successo, e lo studente di giurisprudenza Lancelot Lionel Ware, un brillante trentenne inglese che aveva gi\u00e0 conseguito un \"bachelor\" in matematica e un \"Doctor of Philosophy\" in chimica e aveva lavorato in un centro di sviluppo di armi chimiche a Porton Down, vicino a Salisbury. Quel giorno dell'agosto 1945 i due discussero sulla natura e la misurazione dell'intelligenza e sulle idee dello psicologo Cyril Burt, che aveva auspicato la costituzione di un gruppo di persone molto intelligenti che avanzassero proposte per risolvere i problemi del secondo dopoguerra e che nel 1958 avrebbe ricevuto il titolo onorifico di presidente mondiale del Mensa. Durante uno degli incontri successivi Ware sottopose Berrill a un test del quoziente intellettivo e, osservato il punteggio ottenuto dall'amico, fond\u00f2 a Oxford il primo ottobre 1946 con quest'ultimo una societ\u00e0 ad alto QI, che ammetteva solo individui che si collocavano nel primo percentile per quoziente intellettivo e nel quale all'inizio confluirono alcuni conoscenti dei due fondatori, tra cui la sorella dello stesso Ware. Lo scopo iniziale di Berrill era quello di accogliere un massimo di circa 600 membri nel Mensa, che sarebbe dovuta rimanere un'associazione segreta diretta da una \"regina\", scelta tra i membri del Mensa per la sua bellezza.\nAll'interno dell'associazione cominciarono a nascere alcuni contrasti per il ruolo di Berrill, che aveva assunto posizioni controverse, come quella a favore dell'astrologia e della chiromanzia, e la cui influenza crebbe, a partire dal 1950, dopo l\u2019allontanamento di Ware, che era interessato alla politica locale e alla carriera forense. Nel 1951 venne approvato un nuovo statuto, secondo il quale si sarebbe proceduto a creare un consiglio direttivo estratto a sorte, ma quest'ultimo si sciolse nel corso dello stesso anno e Berrill mantenne il potere, anche se nel 1952 si dimise a favore di Joseph Wilson per i contrasti. Tuttavia questa scelta comport\u00f2 una forte diminuzione della vivacit\u00e0 del gruppo, che ormai contava pi\u00f9 di 300 iscritti, e fu soprattutto grazie alla leadership di Victor Serebriakoff, un uomo di umili origini russe, che il Mensa ritorn\u00f2 ad avere successo a partire dal 1953. Egli modific\u00f2 il modo con cui l'associazione si pubblicizzava, afferm\u00f2 il suo carattere neutrale, form\u00f2 un comitato direttivo e una squadra di volontari per l'ammissione di nuovi soci, alcuni dei quali vennero reclutati mediante proposte pubblicate sul giornale di misurazione del quoziente intellettivo. Per permettere al Mensa di espandersi anche nelle altre zone dell'arcipelago britannico venne introdotta nel 1955 la figura del segretario locale, che accoglieva nuovi soci e coordinava le attivit\u00e0 locali, e, nell'anno successivo, si concesse l'iscrizione di soci d'oltremare e fu creato un sistema democratico di direzione.\nNel 1958 Serebriakoff decise di modificare la procedura di esame dei nuovi soci, che fino a quel momento erano stati ammessi senza l'obbligo di svolgere il test d'intelligenza di fronte a dei supervisori, e ci si accorse che non tutti i candidati si collocavano nel primo percentile per quoziente intellettivo, ma pressoch\u00e9 tutti raggiungevano la soglia del 2%. Pertanto, per evitare di riesaminare tutti i membri del Mensa, fu scelto di abbassare la soglia a quest'ultimo livello, ma naturalmente i metodi di selezione divennero pi\u00f9 severi.\nNel 1960 venne permesso allo statunitense Peter Sturgeon di creare un gruppo regionale del Mensa a New York City e nello stesso anno cominci\u00f2 a formarsi il gruppo regionale in Australia, al quale seguirono quello in Francia, nei Paesi Bassi e in Austria. A causa dell'espansione territoriale e numerica dell'associazione fu approvato nel 1964 uno statuto internazionale, che prevedeva 8 cariche a livello internazionale, tra cui le pi\u00f9 importanti erano quella di presidente e segretario generale, che sarebbero state concesse a due membri del Mensa provenienti dallo stesso paese dopo una votazione internazionale, mentre per ogni gruppo nazionale del Mensa sarebbe stato scelto un rappresentante. La successiva revisione dello statuto internazionale, approvata con un referendum nel 1982, predispose la creazione di un consiglio direttivo composto da un presidente internazionale, un direttore di amministrazione, un direttore dello sviluppo, un tesoriere e un rappresentante per ogni gruppo nazionale avente un numero minimo di membri.\nNel 1971 l'associazione fond\u00f2 la Mensa Education and Research Foundation, che persegue l'obiettivo di sviluppare il potenziale degli individui plusdotati e gestisce il \"Mensa Research Journal\", che tratta di ricerche condotte nel campo dell'intelligenza.\nNel 1983 nasce il Mensa Italia, infatti si tiene a Roma un incontro fra un gruppo di Soci italiani del Mensa Internazionale, che danno vita al Mensa Italia. Tra questi Menotti Cossu, Enrico Mariani, Donato Bramanti, Renato Zaccaria e Carlo Degli Esposti (deceduto nel 2000) fondano, con atto costitutivo del 29 giugno 1983, l\u2019associazione italiana e ne diventano, insieme a Tilde Marinetti, Francesco Pinto e Guido Sabbatini, il primo consiglio direttivo.\nGli obiettivi.\nI fondatori fornirono subito una traccia circa gli scopi principali dell'Associazione che intendeva proporsi con un respiro mondiale: scoprire e incoraggiare l'intelligenza umana a beneficio dell'umanit\u00e0; favorire contatti sociali fra persone intelligenti; effettuare ricerche sulla natura, le caratteristiche e gli usi dell'intelligenza. Poich\u00e9 la societ\u00e0 \u00e8 composta da persone con le estrazioni sociali e i punti di vista pi\u00f9 svariati, lo statuto ne sancisce la pi\u00f9 rigorosa neutralit\u00e0 sul piano politico, filosofico e religioso. Il Mensa ha pubblicato una serie di libri, tra cui \"Poetry Mensa\" (1966), un'antologia di poesie di Mensani di tutto il mondo in cui si ritrovano altre lingue oltre all'inglese.\nLa Mensa Foundation, una fondazione umanitaria situata negli Stati Uniti, edita e pubblica il Mensa Research Journal, nella quale si trovano articoli sia di Mensani sia di non-Mensani sui pi\u00f9 vari argomenti, tra i quali notevole \u00e8 l'interesse per il concetto di misura dell'intelligenza. I distretti nazionali del Mensa pubblicano a loro volta periodici riservati esclusivamente ai membri come il \"Mensa Bullettin\", la pubblicazione mensile del Mensa americano, il \"Mensa Magazine\", il mensile del Mensa inglese, o \"Memento\", rivista ufficiale del Mensa Italia.\nDurante il 50\u00ba anniversario dalla fondazione, il Dr. Lancelot L. Ware, uno dei fondatori, si rivolse ai mensani in un discorso in cui auspic\u00f2 che il Mensa potesse avere, negli anni a venire, un ruolo importante nella societ\u00e0 in tutto il mondo, aggiungendo: \u00abSono un po' deluso per il fatto che alcuni mensani spendano tanto tempo per risolvere enigmi e puzzle\u00bb, esortando i mensani a risolvere invece i problemi (e gli enigmi) del mondo. Il Dr. Ware \u00e8 mancato nell'anno 2000; ebbe comunque modo di constatare come, dopo pi\u00f9 di 50 anni, la sua \"creazione\" avesse avuto un successo piuttosto notevole: oggi il Mensa \u00e8 presente nel mondo in pi\u00f9 di 100 nazioni, e conta oltre 100.000 soci regolarmente iscritti.\nOrganizzazione.\nAll'interno dell'organizzazione esiste una struttura denominata SIGHT (Servizio di Informazione, Guida e Ospitalit\u00e0) che consente di incontrare immediatamente in qualsiasi citt\u00e0 del mondo altri membri dell'associazione.\nIl Mensa International annovera soci da circa 50 nazioni. Gli individui che vivono in un paese in cui sia presente un distretto nazionale, appartengono al Mensa attraverso l'iscrizione a quel gruppo, mentre quelli che vivono in paesi privi di un capitolo riconosciuto possono entrare direttamente in Mensa Internazionale. I due pi\u00f9 grandi gruppi nazionali sono il Mensa americano, con circa 50.000 membri, e il British Mensa, con circa 22.700 membri. I gruppi nazionali molto estesi sono ulteriormente suddivisi in gruppi locali. Per esempio, l'American Mensa ha pi\u00f9 di 135 gruppi locali, con i pi\u00f9 grandi che hanno pi\u00f9 di 2000 membri e i pi\u00f9 piccoli ne contano meno di 100.\nSi sono costituiti, a oggi, circa 200 SIG (Special Interest Groups - Gruppi di Interessi Speciali), che riuniscono i membri interessati a una determinata disciplina, un determinato argomento o campo del sapere umano. Sono i membri stessi a dare vita ai SIG, a livello internazionale, nazionale e locale; i SIG rappresentano una vasta gamma di interessi, dai pi\u00f9 comuni a quelli pi\u00f9 elitari, che vanno dal moto club alla cooperazione imprenditoriale, cosa che riflette la grande diversit\u00e0 dei membri e la loro classe sociale. Alcuni SIG sono associati con i vari gruppi geografici, mentre altri sono indipendenti dalla gerarchia nazionale. Attualmente \u00e8 presente anche un buon numero di SIG virtuali (eSIG), che operano principalmente come e-mail list.\nConvegni, congressi e raduni.\nIl Mensa organizza molti eventi per i membri, aperti per\u00f2 anche a esterni, dal livello locale a quello internazionale. Diversi Paesi tengono annualmente un grande evento chiamato Annual Gathering (AG). Si svolge in una citt\u00e0 diversa ogni anno, con diversi interventi, danze, giochi e altre attivit\u00e0. Gli AG americani e canadesi sono di solito tenuti rispettivamente durante il 4 di luglio o il Canada Day week-end.\nEsistono anche piccoli incontri chiamati Regional Gatherings (RG) tenuti in varie citt\u00e0 che coinvolgono membri da luoghi relativamente lontani; il pi\u00f9 grande si tiene a Chicago nel periodo di Halloween, ed \u00e8 caratterizzato da un ballo in maschera e una gara di barzellette. Molti membri organizzano le loro vacanze per partecipare a un Regional Gathering in un'altra parte del loro territorio, come per esempio proprio quello di Chicago. Alcuni membri frequentano annualmente una dozzina di RG all'anno.\nNel 2006, il World Mensa Gathering si \u00e8 tenuto dall'8 agosto al 13 agosto a Orlando, Florida, per celebrare il 60\u00ba anniversario della fondazione del Mensa. Si stima che parteciparono circa 2500 membri provenienti da oltre 30 paesi, riuniti per questa celebrazione. L'International Board of Directors, il Consiglio Mondiale dei Direttori vi tenne anche un incontro formale.\nL'Annual Gathering inglese del 2006 si \u00e8 tenuto a Nottingham tra il 28 settembre e il 2 ottobre. Durante questo meeting \u00e8 stata colta l'occasione per celebrare il 60\u00ba anniversario dalla fondazione, il 1\u00ba ottobre 2006 (il 1\u00ba ottobre 1946 \u00e8 il giorno in cui Berrill e Ware depositarono i documenti di costituzione della societ\u00e0 alla Company House).\nDal 1\u00ba ottobre al 5 ottobre 2008 a San Martino al Cimino (VT) si \u00e8 tenuto contemporaneamente al 25\u00ba Convegno Nazionale del Mensa Italia anche il Meeting IBD (International Board of Directors).\nDemografia nel Mensa.\nI mensani provengono da tutte le classi e ranghi sociali e da quasi tutti i tipi di lavori o professioni, in rappresentanza di quasi tutti i gruppi di et\u00e0. Ci sono tra loro membri importanti e famosi. Poich\u00e9 il Mensa \u00e8 un'organizzazione senza fini di lucro e trae il suo sostentamento dai soci, ogni membro \u00e8 tenuto a pagare una quota annuale che varia da Paese a Paese; alcuni gruppi nazionali, per determinati meriti e motivi, prevedono una \"Life Membership\", ovvero conferiscono l'appartenenza a vita al Mensa, con la quale si \u00e8 appunto membri del Mensa o Mensani a vita.\nTutti i gruppi nazionali e locali danno il benvenuto ai bambini: vengono loro offerte molte attivit\u00e0, risorse e newsletter specifiche per la loro et\u00e0. Il Mensa americano, per esempio, ha 1300 membri \"piccoli\" o comunque molto giovani, di et\u00e0 compresa tra 2 e 18 anni. Il pi\u00f9 giovane membro del Mensa \u00e8 Georgia Brown, che \u00e8 entrata all'et\u00e0 di 2 anni. Tuttavia per entrare nel Mensa Italia bisogna avere almeno 16 anni compiuti.\nAll'altro estremo, il pi\u00f9 anziano membro dell'American Mensa ha 102 anni. Secondo il sito americano del Mensa, il 41% dei membri \u00e8 di et\u00e0 compresa tra i 44 e 61 anni e poco meno del 60% dei nuovi membri nel 2004 erano di et\u00e0 compresa tra i 23 e 43 anni. Ci sono pi\u00f9 di 1500 famiglie con due o pi\u00f9 membri del Mensa.\nSecondo il Guinness World Records, il pi\u00f9 alto Q.I. mai misurato era di Marilyn vos Savant, americana, con 228 punti in deviazione standard 24 (equivalenti a 180 punti in deviazione standard 15). Successivamente \"Ronald K. Hoeflin\" colloc\u00f2 il QI a un valore leggermente minore, 218. Nella seconda met\u00e0 degli anni ottanta Hoeflin us\u00f2 il Mega test, arrivando a calcolare un QI di 186, senza cambiare significativamente i risultati ottenuti, che nella nuova scala hanno comunque una rarit\u00e0 di 1 su 30 milioni.\nSoci famosi.\nAlcuni personaggi pubblici sono o sono stati soci Mensa:\nNella sezione italiana si possono citare tra i famosi:"}
{"id": "313547", "revid": "2051102", "url": "https://it.wikipedia.org/wiki?curid=313547", "title": "Alenia Aeronautica", "text": "Alenia Aeronautica \u00e8 stata una societ\u00e0 italiana del settore aeronautico nata nel 1990 dalla fusione di Aeritalia con Selenia, dando vita alla societ\u00e0 Alenia, trasformata in Alenia Aerospazio nel 1996 e infine nel 2000 in Alenia Aeronautica. Era uno dei quattro settori in cui era suddivisa Alenia, assieme ad Alenia Spazio (ora Thales Alenia Space), Alenia Difesa e Alenia Sistemi Civili.\nIl 1\u00ba gennaio 2012 \u00e8 confluita in Alenia Aermacchi."}
{"id": "313550", "revid": "88740", "url": "https://it.wikipedia.org/wiki?curid=313550", "title": "San Benedetto in Perillis", "text": "San Benedetto in Perillis \u00e8 un comune italiano di abitanti della provincia dell'Aquila in Abruzzo. Fa anche parte della Comunit\u00e0 montana \"Campo Imperatore-Piana di Navelli\". Fino al 1947 era stata una frazione appartenente al confinante comune di Collepietro.\nStoria.\nOrigini medievali (VII secolo ca.).\nSan Benedetto in Perillis \u00e8 un antico borgo di origini medievale che oggi conta poco meno di 70 abitanti. Si trova a circa 850\u00a0m s.l.m., e domina tutta la conca peligna.\nRitrovamenti archeologici hanno dimostrato che in zona esistesse un piccolo vicus romano, i cui abitanti comunicavano col vicino Tratturo Magno, sulla via di Navelli, che passava per la Puglia. I rinvenimenti sono conservati nel museo civico della Tradizione Popolare.\nL'abitato pi\u00f9 antico, caratterizzato da edilizia in pietra a vista e torri di guardia a interrompere una cortina muraria a pianta ellittica (tipica dell'epoca tardo longobarda), si form\u00f2 intorno ad un monastero benedettino fortificato sorto in localit\u00e0 \"Perello\", che conserva ancora le torri a pianta semicircolare e pentagonale emergenti dalla cinta muraria.\nMedioevo ed epoca moderna.\nSan Benedetto fu possesso del signore Pietro dei Marsi (IX secolo), nipote di Berardo Francisco che costitu\u00ec nella Marsica la Contea di Celano. I possedimenti abbaziali furono di propriet\u00e0 di San Vincenzo al Volturno, insieme alla vicina abbazia di Santa Maria di Bominaco, prima di passare come ricorda l'Antinori nei suoi Annali (libro VI), nella diocesi di Valva Sulmona.\nNel 1254 San Benedetto partecip\u00f2 coi castelli vicini a fondare L'Aquila, i castellani si installano nel Quarto di Santa Maria. Le vicende successive riguardano una serie di depredazioni e danni: nel 1423 subisce l'assedio di Braccio da Montone onde impedire ribellioni a favore dell'Aquila di partito angoino, durante gli scontri per la corona di Napoli; nel 1703 il catastrofico terremoto a L'Aquila danneggia la chiesa e il borgo, che inizia a spostarsi pi\u00f9 a valle; nel 1915 il terremoto di Avezzano danneggia la chiesa madre e il borgo, che in parte frana e viene abbandonato.\nSan Benedetto dal 1806 divenne frazione di Collepietro, con il decreto della riorganizzazione in distretti francesi della provincia aquilana. Riacquista l'autonomia comunale solo nel 1947.\nIl borgo \u00e8 rimasto legato all'economia pastorale fino al Novecento, quando si svilupp\u00f2 il fenomeno migratorio. Nei primi anni 2000 si pens\u00f2 addirittura, vista la drammaticit\u00e0 dello spopolamento, di legare il comune di San Benedetto alla vicina Popoli.\nTerremoto del 2009.\nNel 2009 San Benedetto \u00e8 stato toccato dal terremoto che colp\u00ec la citt\u00e0 di L'Aquila e provincia: alcune case abbandonate sono crollate nel soffitto, mentre il monastero \u00e8 stato puntellato, e in attesa di restauri.\nFino al 2012 parte del borgo fortificato, l'Abbazia ed il monastero benedettino sono stati inaccessibili in quanto ubicati in zona rossa post sisma e gravemente danneggiati; una parte di abitazioni croll\u00f2 perch\u00e9 abbandonate da anni e non avevano ricevuto manutenzione.\nDa considerare che il paese non rientra nel cosiddetto \"cratere\" del sisma e pertanto fuori da ogni significante possibilit\u00e0 di ripristino. Infatti San Benedetto \u00e8 incluso in un secondo settore di comuni colpiti, ma in maniera minore, della piana di Navelli, assieme a San Pio delle Camere, Collepietro e Caporciano.\nNel 2010 sono stati versati i fondi per la ricostruzione delle parti lesionate del monastero di San Benedetto, e di parte del vecchio centro storico, ma a causa di iter burocratici nel 2020 non ancora sono partiti i lavori di recupero della chiesa madre.\nMonumenti e luoghi d'interesse.\nMonastero di San Benedetto.\nEdificio religioso principale del paese, fu fondato nell'VIII secolo dai Longobardi. Risutla ad oggi una delle pi\u00f9 antiche abbazie del territorio abruzzese.\nEdificato nelle sue forme romaniche dal vescovo di Valva Trasmondo e passato nel 1079 nelle mani di una potente famiglia locale di origini franche, nel 1092 l'ultimo possessore privato, tal Ugo del fu Giliberto, lo don\u00f2 in punto di morte al Vescovo di Valva Giovanni insieme con tutte le sue pertinenze fondiarie, mobili ed ecclesiastiche; interessante \u00e8 il toponimo di questo periodo, cio\u00e8 San Benedetto in Collerotondo. La chiesa, posta all'interno del borgo fortificato, come si vede dai torrioni angolari a scarpa, nella parte pi\u00f9 elevata del rilievo, costituisce l'unica testimonianza dell'antica struttura abbaziale, che svolse una notevole opera di diffusione del monachesimo nella valle Tritana ed in tutto l'aquilano, insieme alla vicina ex abbazia di santa Maria Assunta di Bominaco.\nL'edificio, nell'attuale configurazione del XII secolo, ripulito da intonaci ottocenteschi da Mario Moretti soprintendente, mostra i notevoli rimaneggiamenti subiti. Recenti restauri hanno smantellato la veste a stucco interna, e la finestra della facciata posticcia, riportando alla luce le originarie strutture altomedievali.\nLa facciata \u00e8 a salienti, con portale romanico a tutto sesto, molto semplice. Presso la facciata si trova un loggiato di finestre cieche. Lateralmente si trovano dei torrioni, che introducono anche al borgo antico con un arco ogivale; tali torri erano coeve a quelle delle abbazie abruzzesi di Santa Maria di Bominaco, San Clemente a Casauria, San Pelino di Valva, San Bartolomeo a Carpineo; dal lato orientale, con la seconda facciata posticcia e il portale romanico, si trova il campanile a vela dell'800.\nA seguito di lavori di ristrutturazione i portali di ingresso sono stati spesso scambiati: attualmente il portone di ingresso \u00e8 quello sul lato ovest e l'altare \u00e8 posto sul lato est. Fino alla fine degli anni '60 la situazione era invertita e l'ingresso principale era quello sulla facciata est, all'interno del borgo antico, e l'altare era posizionato su lato ovest della navata principale.\nL'interno, a tre navate con pilastri circolari che formano le arcate, \u00e8 coperto da una copertura lignea rifatta nel 1968, custodisce tracce di preziosi affreschi del XIII secolo dal carattere ancora romanico bizantino. La pianta rettangolare \u00e8 composta da due facciate, quella principale con logge cieche e un torrione di avvistamento sul fianco, e la seconda facciata rinascimentale con campanile a vela. La chiesa appartenne al ducato di Spoleto fino alla costituzione dell'Abruzzo nel XIII secolo con capoluogo Sulmona.\nDanneggiata dai terremoti del 1703 e da quello del 2009, \u00e8 in attesadi restauro.\nBorgo medievale.\nIl borgo medievale \u00e8 perfettamente conservato a forma ellittica. I bastioni del vecchio castello del IX secolo, si uniscono con le torri alle case medievali del XIII secolo, e al torrione di avvistamento del monastero di San Benedetto, che era l'oggetto della difesa del borgo, che si svilupp\u00f2 solo in seguito. Alle mura di basso \u00e8 legata la chiesa della Madonna delle Grazie, che consiste nella rielaborazione di un frammento di castello, cone dimostra il bastione laterale a torre, da cui \u00e8 stata ricavata una casa, con aggiunta di campanile e decorazioni.\nComplesso di grotte ipogee.\nSan Benedetto in Perillis ha la particolarit\u00e0 di essere costruita su un complesso di grotte ipogee (circa 70, in dialetto \"le rotte\"): la volumetria scavata nel calcare \u00e8 grosso modo la met\u00e0 di quella costruita in superficie.\nFino a qualche anno successivo alla II guerra mondiale le grotte erano ancora utilizzate come parti funzionali importanti per la vita del paese. Nei periodi pi\u00f9 freddi la comunit\u00e0 si riuniva al suo interno, organizzata in spazi collettivi dalle precise funzioni sociali:\nTra tutte la pi\u00f9 nota, nonch\u00e9 la pi\u00f9 estesa, \u00e8 la grotta di Supone, chiamata anche \u201c\"il Parlamento\"\u201d, in quanto sede di riunioni per discussioni e decisioni importanti. Era uno dei centri vitali della comunit\u00e0 dove non solo si parlava dei problemi dei campi o dei pascoli, ma dove ci si riuniva per passare momenti di condivisione, per chiacchierare, per ballare.\nNel corso del ventennio 1990/2010 notevoli lavori di consolidamento e di ristrutturazioni sono stati portati avanti dall'amministrazione in accordo con le Belle Arti al fine di tutelare il patrimonio culturale rappresentato dalle grotte. Grazie a tali interventi \u00e8 stato quindi possibile ripristinarne il loro uso per attivit\u00e0 collettive come concerti, mostre e altre manifestazioni culturali mantenendo, cos\u00ec, un ponte con un passato non tanto remoto.\nA seguito del terremoto del 6 aprile 2009 molte delle grotte sono state interdette perch\u00e9 inserite all'interno della \"zona rossa\", e quindi limitrofe a strutture pericolanti.\n nuovi lavori di restauro hanno consentito la riapertura di alcune di esse consentendo il ripristino delle attivit\u00e0 culturali che erano state temporaneamente sospese.\nAltri monumenti.\nDa vedere la chiesa della Madonna delle Grazie, il Museo della Cultura Materiale, il Museo Civico, ubicato nei locali di un ex frantoio settecentesco restaurato, e l'antica chiesetta di S. Sebastiano. \nLapide di Colle Brigneri.\nLungo la strada interna che collega il paese di San Benedetto in Perillis con il comune di Popoli, nella zona di Colle Brigneri, sono presenti le rovine di una casa fatta esplodere dalle truppe tedesche che occupavano il paese durante la Seconda guerra mondiale. L'esplosione serviva ad intimidire la popolazione e spegnere ogni possibile atto sovversivo contro le truppe. Fortunatamente, la casa al momento dell'esplosione era disabitata, a conferma della volont\u00e0 dei soldati di dare un avvertimento.\nNel 2009, vi \u00e8 stata apposta una targa a ricordo di tale evento, recanti le seguenti parole:\n\"PASSEGGERO CHE VAI VELOCE E DISTRATTO\"\n\"FERMATI UN ATTIMO E GUARDA\"\n\"QUANTO PU\u00d3 LA BESTIALIT\u00c1 DELL\u2019UOMO.\"\n\"OGNI PIETRA FERITA GRIDA\"\n\"LIBERT\u00c1, SOLIDARIET\u00c1, RESISTENZA\"\n\"E RICORDA AD OGNI UOMO DI BUONA VOLONT\u00c1\"\n\"DI COLTIVARE LA PACE COME BENE SUPREMO.\"\n\"PERCH\u00c9 NON SUCCEDA MAI PI\u00d9 CHE\"\n\"IL SONNO DELLA RAGIONE GENERI I MOSTRI.\"\n\"8 MAGGIO 1944 \u2013 8 AGOSTO 2005\"\nTratturo L'Aquila-Foggia.\nIl tratturo aquilano, oltrepassato il monte sovrastante Ofena e superato Forca di Penne con il suo ramo principale, discende, con quello secondario, verso Navelli e Collepietro, raggiungendo San Benedetto in Perillis dove \u00e8 stata determinante l'influenza della civilt\u00e0 pastorale.\nLa serratura.\nQuesta serratura da esterno in legno, a paletto orizzontale, con scorrimento verticale dei fermi, \u00e8 identica alle serrature egiziane del III millennio a.C. (il che la rende un autentico \"fossile archeologico vivente\"), rappresenta una persistenza arcaica la cui spiegazione sfugge e per cui si possono tentare solo delle ipotesi.\nLa serratura nel dialetto locale \u00e8 chiamata \"gliu pi\u00e0schie\" e questo tipo ha avuto diffusione in tutto il bacino Mediterraneo. In Italia si ritrova utilizzata fino ai primi anni del 1800, soprattutto in Puglia e nelle regioni meridionali, dove viene di preferenza realizzata in legno di ulivo. Se ne conoscono esemplari nei principali musei della civilt\u00e0 contadina e in collezioni private. La serratura tipica di S.Benedetto in Perillis costituisce un unicum di eccezionale importanza specialmente grazie alla sua persistenza solamente a S.Benedetto in Perillis e non nei paesi vicini o in altre zone dell'Abruzzo o dell'Italia. Tuttavia ritrova ancora applicazione in alcuni paesi del Nordafrica e dell'Africa sub-sahariana (Benin, Mali, Niger, etc.).\n\u00c8 una serratura costituita da un \"catenaccio\" bloccabile o scorrevole grazie fermi di legno (in dialetto le \"femm\u00e9nelle\"). Questo principio determiner\u00e0 in futuro la \"tecnica dei cilindri\", cio\u00e8 le serrature moderne (tipo serratura Yale); forse \u00e8 una eredit\u00e0 culturale medioevale dei monaci benedettini del monastero di S.Benedetto, monastero assai potente all'epoca delle crociate. L'antichit\u00e0 dell'utilizzo di tale sistema si potrebbe dedurre dal fatto che i perni di legno con cui la serratura e il ponticello sono fissati alle due ante della porta vengono indicati in dialetto con il termine \"chiantri\", ossia con il termine latino \"clantrum\" (chiodo). Tale persistenza cos\u00ec protratta nel tempo e l'utilizzo massiccio di questa serratura potrebbe spiegarsi con la facilit\u00e0 di costruzione che non richiede necessariamente l'opera di un artigiano.\nLa personalizzazione della serratura, e quindi del suo meccanismo di apertura, si ottiene variando il numero di cilindri (tipicamente 3 o 4) e la distanza fra gli stessi. Anche all'occhio meno esperto, risulta evidente il limite della sicurezza dovuto dalla serratura dovuto sia alla facilit\u00e0 di codifica della chiave, sia la fragilit\u00e0 dei materiali coinvolti. La serratura rappresenta, quindi, pi\u00f9 un ostacolo simbolico che un ostacolo reale, per cui \u00e8 da ipotizzare qualche specie di proibizione sacrale o rituale (tabu') associata a questa serratura. Fra la tribu' dei Dogon nel Benin in Africa, con questa serratura sacrea vengono chiuse le capanne delle donne quando se ne accerta la gravidanza, data la notevole somiglianza fra il ventre gravido e la rotondit\u00e0 delle serrature e l'evidente simbologia sessuale. Anche le serrature pi\u00f9 antiche di S.Benedetto sono a profilo frontale convesso. Oggi si costruiscono pi\u00f9 squadrate solo per comodit\u00e0.\nNel museo della Civilt\u00e0 Contadina in San Benedetto in Perillis sono raccolte un gran numero di chiavi e serrature che sono state raccolte e/o donate mano a mano che venivano sostiuite con modelli pi\u00f9 moderni.\nCultura.\nEventi.\nIl 6 giugno \u00e8 il giorno mandatorio della festa del santo patrono San Benedetto. In questo giorno viene anche celebrato il culto della Madonna di Casaluce, paese della provincia di Caserta con cui San Benedetto in Perillis \u00e8 spiritualmente gemellato da anni.\nCucina.\nLe quadrinelle e patate rifritte sono il piatto pi\u00f9 importante della tradizione culinaria del paese. Di origine antica, povera e fortemente legate alle risorse fornite dal territorio.\nLe ferratelle (o pizzelle) si ritrovano nella versione dolce cos\u00ec come avviene in tutto l'Abruzzo; nella tradizione locale, tuttavia, si trovano anche nella versione salata come alternativa al pane poich\u00e9 condite con pepe, peperoncino o olive."}
{"id": "313553", "revid": "1226", "url": "https://it.wikipedia.org/wiki?curid=313553", "title": "Narrativa fantastica", "text": ""}
{"id": "313555", "revid": "37281", "url": "https://it.wikipedia.org/wiki?curid=313555", "title": "Utamaro", "text": ""}
{"id": "313557", "revid": "891990", "url": "https://it.wikipedia.org/wiki?curid=313557", "title": "Kitagawa Utamaro", "text": "\u00c8 conosciuto principalmente per i suoi studi di donne, magistralmente composti, chiamati \"bijin-ga\". Comp\u00ec anche degli studi su soggetti naturali, in particolare libri illustrati sugli insetti.\nLe sue opere vennero diffuse in Europa verso la met\u00e0 del XIX secolo, dove divenne molto famoso, in particolare in Francia. Influenz\u00f2 cos\u00ec gli impressionisti europei, soprattutto per il suo uso di scorci, con una certa enfasi su luci e ombre.\nBiografia.\nLe informazioni sulla vita di Utamaro sono molto scarse ed ogni fonte ne d\u00e0 una versione completamente diversa.\nAlcune di esse sostengono che sia nato a Edo (oggi Tokyo), Kyoto, o Osaka (le tre citt\u00e0 principali del Giappone), o in una cittadina di provincia (nessuno riesce ad individuarla con certezza) intorno al 1753. Secondo un'altra tradizione non dimostrata, sarebbe nato a Yoshiwara, un quartiere di piacere, e sarebbe figlio dei proprietari di una casa da t\u00e8. Il suo vero nome era Kitagawa Ichitaro.\nDivenne allievo di Toriyama Sekien fin da bambino, e alcune fonti ritengono che potrebbe essere suo figlio. Visse a casa del suo maestro anche durante l'adolescenza e mantenne i rapporti con lui fino alla morte di Sekien nel 1788.\nSekien aveva studiato pittura dapprima alla scuola Kan\u014d, aristocratica; da adulto cominci\u00f2 ad avvicinarsi alla scuola popolare (o ukiyo-e) ed ebbe molti altri allievi, nessuno dei quali si distinse in modo particolare.\nUtamaro, come era abitudine all'epoca, cambi\u00f2 nome appena raggiunta l'et\u00e0 adulta e si fece chiamare infine Ichitaro Yusuke quando divenne pi\u00f9 vecchio. Sembra che si sia sposato, ma non abbia avuto figli.\nLa sua prima opera di un certo rilievo \u00e8 stata la copertina per un libro di commedie \"kabuki\", pubblicato nel 1775, a 22 anni, con il \"g\u014d\" (pseudonimo) \"Toyoaki\". In seguito produsse una serie di stampe di attori e guerrieri, programmi teatrali e altro materiale del genere. A partire dalla primavera del 1781, cambi\u00f2 il suo \"g\u014d\" in Utamaro e cominci\u00f2 a disegnare le sue celeberrime stampe di donne.\nIntorno al 1783, and\u00f2 ad abitare con il giovane ed emergente editore Tsutaya Juzaburo, con cui visse per circa 5 anni. Sembra sia stato l'artista principale del laboratorio di Tsutaya. La sua produzione di stampe fu alquanto scarsa negli anni successivi, dato che si occup\u00f2 principalmente di illustrare libri \"kyoka\" (letteralmente 'versi pazzi'), una parodia dei classici \"waka\". Non \u00e8 pervenuto nulla di ci\u00f2 che ha prodotto tra il 1790 e il 1792.\nIntorno al 1791 circa, Utamaro smise di illustrare libri per dedicarsi alle illustrazioni di donne a figura intera, a differenza degli altri artisti dell'ukiyo-e che prediligevano i gruppi di donne. Nel 1793 venne riconosciuto da tutti come un artista e si concluse il suo accordo di semi-esclusivit\u00e0 con l'editore Tsutaya Juzaburo. Si dedic\u00f2 in seguito a numerose serie divenute molto famose, che rappresentano tutte le donne del distretto di Yoshiwara.\nDurante gli anni successivi, illustr\u00f2 dei libri di studi naturali e dei \"shunga\", illustrazioni erotiche. Nel 1797, mor\u00ec Tsutaya Juzaburo e Utamaro rimase sconvolto dalla perdita del suo amico. Alcuni commentatori ritengono che le sue opere non raggiunsero pi\u00f9 il livello di quelle precedenti.\nNel 1804, al culmine del suo successo, ebbe dei problemi con la giustizia per aver pubblicato delle stampe su un romanzo storico censurato. Le stampe, intitolate \"Hideyoshi e le sue cinque concubine\", raffiguravano la moglie e le concubine del comandante militare Toyotomi Hideyoshi; per questo motivo, fu accusato di insultare la dignit\u00e0 di Hideyoshi. Fu condannato ad essere in manette per 50 giorni (alcuni riportano che fu imprigionato per poco). Secondo certe fonti, questa esperienza lo sconvolse emotivamente, tanto da troncargli la carriera di artista.\nMor\u00ec due anni dopo a Edo, il ventesimo giorno del nono mese del 1806, all'et\u00e0 di 53 anni.\nAlunni.\nDopo la morte di Utamaro, il suo allievo Koikawa Shuncho continu\u00f2 a produrre stampe nello stile del maestro, prendendo il \"g\u014d\" (nome d'arte) di Utamaro, fino al 1820; oggi ci si riferisce a queste opere come \"Utamaro II\". Dopo il 1820, cambi\u00f2 il g\u014d in Kitagawa Tetsugoro.\nCarriera.\nUtamaro produsse oltre 2000 stampe, insieme ad un numero elevato di dipinti, \"surimono\", libri illustrati (tra cui pi\u00f9 di trenta \"shunga\") ed altre opere.\nI suoi lavori pi\u00f9 famosi sono \"Dieci tipi di fisionomia di donne\", \"Una collezione di bellezze dominanti\", \"Grandi temi d'amore della poesia classica\" (chiamati a volte \"Donne innamorate\", contenente le stampe \"L'amore rivelato\" e \"L'amore pensieroso\") e \"Dodici ore dei quartieri di piacere\".\nSolo lui, rispetto ad altri artisti ukiyo-e a lui contemporanei, riusc\u00ec ad ottenere una fama a livello nazionale mentre era in vita. Le sue bellezze sensuali sono considerate le migliori \"bijin-ga\" di tutto l'ukiyo-e. Riusc\u00ec a catturare sottili aspetti della personalit\u00e0, cambiamenti nello stato d'animo nelle donne di ogni classe, et\u00e0 e situazione. La sua reputazione non \u00e8 diminuita da allora e grazie alle sue opere, conosciute in tutto il mondo, \u00e8 considerato uno della mezza dozzina dei maestri \"ukiyo-e\" di tutti i tempi.\nSerie di stampe.\nEcco una lista incompleta delle serie di stampe, con le date:"}
{"id": "313559", "revid": "287204", "url": "https://it.wikipedia.org/wiki?curid=313559", "title": "Veules", "text": "Il Veules \u00e8 un fiume francese che bagna Veules-les-Roses. Lungo 1,3\u00a0km, si getta nel canale della Manica."}
{"id": "313560", "revid": "4106", "url": "https://it.wikipedia.org/wiki?curid=313560", "title": "Belhomert", "text": ""}
{"id": "313561", "revid": "4106", "url": "https://it.wikipedia.org/wiki?curid=313561", "title": "Gu\u00e9houville", "text": ""}
{"id": "313563", "revid": "125684910", "url": "https://it.wikipedia.org/wiki?curid=313563", "title": "Giovanna I di Napoli", "text": "Rimasta l'unica discendente diretta di suo nonno Roberto d'Angi\u00f2, con un atto anticonvenzionale, venne da lui nominata sua erede legittima a fronte di numerosi altri parenti maschili. Per far fronte alle pretese sul trono del Regno di Napoli vantate dal ramo ungherese degli angioini, Giovanna venne fatta sposare giovanissima al lontano cugino Andrea d'Ungheria, riunificando la dinastia.\nAlla morte del nonno, nel 1343, Giovanna divenne di fatto una delle prime regine regnanti d'Europa.\nI primi anni di regno furono caratterizzati da una serie di intrighi orditi dai suoi famigliari, che tentarono di avvicinarsi al potere: tra di loro vi era pure il marito Andrea, che non le riconosceva il diritto di governare autonomamente. I tentativi di Papa Clemente VI di placare la situazione non sortirono gli effetti sperati e, nel 1345, Andrea fu ucciso in una congiura di cui Giovanna fu accusata di essere l'istigatrice. I famigliari della regina sfruttarono l'occasione per far giustiziare alcuni suoi fedeli sospettati di omicidio.\nCon il pretesto di vendicare la morte del fratello minore e appropriarsi della Corona, Luigi I d'Ungheria invase il Regno di Napoli. Nel frattempo risposatasi con il cugino Luigi di Taranto, Giovanna ripar\u00f2 ad Avignone presso Clemente VI, dove affront\u00f2 un processo per omicidio dal quale venne assolta. Entrati nelle grazie del pontefice, Giovanna e Luigi intrapresero la riconquista del Regno, gi\u00e0 flagellato come il resto d'Europa dalla peste nera, che si concluse vittoriosamente nel 1350.\nI dissidi coniugali instauratisi nel mentre, si conclusero con una presa di potere da parte di Luigi e del siniscalco Niccol\u00f2 Acciaiuoli, che obbligarono Giovanna ad acconsentire all'incoronazione del marito ed a cedergli di fatto il governo (1352). L'allontanamento dalla vita pubblica dur\u00f2 fino alla morte di Luigi (1362), ma l'inettitudine di quest'ultimo nel far fronte alla nuova politica di grandezza a cui Acciaiuoli ambiva per il Regno, serv\u00ec a Giovanna per conquistare ancor di pi\u00f9 il favore dell'opinione pubblica.\nDal 1362, supportata prima da Acciaiuoli e poi Niccol\u00f2 Spinelli, la sovrana inizi\u00f2 il suo governo indipendente, dal quale escluse categoricamente i suoi ultimi due mariti: Giacomo IV di Maiorca e Ottone di Brunswick-Grubenhagen. In politica interna, Giovanna sostenne le imprese locali, cre\u00f2 nuove industrie, ridusse il crimine e combatt\u00e9 le compagnie di ventura, promuovendo cos\u00ec un periodo di pace nel Regno, che venne favorito anche dalla scomparsa della maggior parte dei suoi turbolenti famigliari.\nSul piano internazionale, Giovanna si impose come referente principale per la Santa Sede nelle guerre del papato contro i Visconti e Firenze e promuovendo il ritorno del papato a Roma. Per queste buone relazioni Papa Urbano V la premi\u00f2 con la Rosa d'oro nel 1368, mentre nel 1372, grazie a Papa Gregorio XI, Giovanna concluse la secolare contesa della Sicilia con gli aragonesi (iniziata con i Vespri siciliani), riconoscendo il regno di Trinacria come stato vassallo al Regno di Napoli (trattato di Avignone).\nCon l'ascesa di Papa Urbano VI che le si rivel\u00f2 ostile, la situazione politica di Giovanna entr\u00f2 in crisi. Dopo vari ripensamenti, riconobbe l'Antipapa Clemente VII, dando inizio allo Scisma d'Occidente. Scomunicata dal papa avversario, Giovanna fronteggi\u00f2 l'invasione del nipote Carlo di Durazzo, che Urbano VI aveva incoronato come nuovo re di Napoli. Infine arresasi al nipote, venne deposta e imprigionata nel castello di Muro Lucano, dove fu probabilmente fatta assassinare.\nBiografia.\nGiovinezza.\nLa famiglia.\nNon sono noti con esattezza la data e il luogo di nascita di Giovanna. \u00c8 stato ipotizzato che possa essere nata nel dicembre 1325, come terzogenita o quartogenita di Carlo di Calabria, primogenito di Roberto d'Angi\u00f2 re di Napoli, e di Maria di Valois, sorella di Filippo VI di Francia. Lo storico Donato Acciaiuoli avrebbe riferito che fosse nata a Firenze, forse durante il viaggio dei suoi genitori verso la citt\u00e0, di cui il padre era stato nominato \u00absignore\u00bb. Nel giro di due anni sarebbe rimasta l'unica figlia della coppia.\nLa famiglia Angi\u00f2 torn\u00f2 a Napoli, data la discesa in Italia di Ludovico il Bavaro, con cui i regnanti di Napoli erano in guerra. Nel novembre 1328, suo padre Carlo mor\u00ec inaspettatamente, lasciando la moglie incinta, che l'anno successivo dette alla luce un'altra figlia, battezzata Maria. La madre di Giovanna mor\u00ec nel 1332 durante un pellegrinaggio, lasciando orfane le due bambine.\nA quel punto furono le due donne pi\u00f9 influenti della corte a prendersi cura delle piccole orfane: Sancha di Maiorca, seconda moglie di re Roberto, e Filippa da Catania, nutrice delle bambine. Protettrice dei francescani spirituali e fervente cattolica, Sancha avrebbe voluto diventare una suora clarissa, ma il pontefice aveva rifiutato di annullare il suo matrimonio con Roberto. La sua devozione e la protezione di ordini religiosi furono un modello per Giovanna. Filippa divenne invece una sorta di seconda madre per le bambine.\nCresciuta nella colta e raffinata corte di suo nonno Roberto, apparentemente Giovanna non ricevette alcuna educazione formale o, se la ebbe fu poco accurata, dato che i documenti angioini non riportano i nomi dei suoi istitutori. probabilmente studi\u00f2 i libri presenti nella biblioteca reale, in cui erano presenti gli scritti di Tito Livio, Paolo da Perugia, San Gregorio e Marco Polo. Sembra comunque che raggiunta l'et\u00e0 adulta sia stata capace di esprimersi in latino, come dimostrano sue lettere rimaste, in francese, in italiano e in provenzale. Il cronista Domenico da Gravina afferma che Giovanna e Maria erano state \u00abinformate di ogni arte e virt\u00f9 dal medesimo Signore Re Roberto e dalla Regina Sancia\u00bb.\nUn'eredit\u00e0 contestata.\nLa morte del padre e la nascita della sorella minore resero la piccola Giovanna l'erede al trono del regno di Napoli. Ci\u00f2 caus\u00f2 qualche problema dinastico al casato angioino: \u00abCaduta \u00e8 la Corona dal capo nostro\u00bb, avrebbe commentato Roberto d'Angi\u00f2 alla morte del figlio Carlo. In realt\u00e0 le leggi napoletane non escludevano la possibilit\u00e0 di far ereditare il trono alla discendenza femminile, ma il fatto di avere una \u00abregina regnante\u00bb restava comunque inusuale.\nEra stato il trisnonno di Giovanna, Carlo I d'Angi\u00f2, a farsi esplicitamente riconoscere questa eventualit\u00e0 dalla Santa Sede (di cui il \u00abRegno\u00bb era stato vassallo), stabilendo tuttavia che l'eventuale sovrana avrebbe dovuto sposarsi e governare con il marito. Vi erano per\u00f2 due problematiche: in Francia, suo zio materno Filippo VI, era stato proclamato re interpretando arbitrariamente la legge salica, in modo da escludere la discendenza femminile dal trono; inoltre il bisnonno di Giovanna, Carlo II, aveva sancito nel proprio testamento che le contee di Provenza, di Forcalquier e Piemonte potessero essere ereditate e governate unicamente da maschi.\nFu per questi motivi che Carlo I d'Ungheria, che nel 1296 era stato \u00abdiseredato\u00bb della Corona di Napoli a favore dello zio Roberto, contest\u00f2 l'eredit\u00e0 di Giovanna, reclamandola di nuovo per s\u00e9. Per anni papa Giovanni XXII aveva ignorato le richieste di re Carlo, ma il sostegno di Roberto ai francescani spirituali (che il Papa considerava eretici) e la sua negligenza nel pagare il tributo annuale alla Santa Sede aveano dato origine a tensioni tra Napoli e il Papato. Vi erano inoltre gli altri due fratelli minori di Roberto, il principe Filippo di Taranto, e il duca Giovanni di Durazzo, che con le rispettive famiglie avrebbero potuto avanzare pretese contro l'eredit\u00e0 di Giovanna.\nIl principe di Taranto con la moglie Caterina di Valois rifiutarono di riconoscere Giovanna come legittima erede, in particolare dei territori provenzali su cui camparono diritti, mentre il duca di Durazzo e la moglie Agnese di P\u00e9rigord (sorella dell'influente cardinale di Talleyrand-P\u00e9rigord) accettarono di riconoscerla come futura regina, sperando che uno dei loro figli potesse sposarla. Il 4 dicembre 1330, durante una cerimonia ufficiale a Castel Nuovo, Roberto nomin\u00f2 sue eredi legittime le nipoti Giovanna e Maria. Nonostante le pressioni dei mesi seguenti ricevute dal papa, i principi di Taranto continuarono a rifiutare di riconoscere Giovanna come erede al trono.\nIl matrimonio ungherese.\nCarlo I d'Ungheria present\u00f2 un accordo matrimoniale, chiedendo la mano di Giovanna per uno dei suoi figli. Il papa sostenne il progetto ed esort\u00f2 Roberto ad accettare. La vedova Caterina di Valois osteggi\u00f2 gli accordi, rivolgendosi al fratellastro Filippo VI di Francia per bloccarli, proponendo i propri figli (Roberto e Luigi di Taranto) come possibili mariti per Giovanna e Maria. Il pontefice fu risoluto e il 30 giugno 1331 emise una bolla in cui ordinava che Giovanna e la sorella dovessero sposare i figli del re d'Ungheria. Durante i negoziati, Carlo I decise che sarebbe stato il suo secondogenito Andrea a sposare Giovanna.\nNell'estate 1333, Carlo I d'Ungheria venne personalmente a Napoli per completare le trattative matrimoniali con lo zio. Fu concluso che Andrea e Giovanna si sarebbero fidanzati, ma se lei fosse morta prematuramente Andrea avrebbe sposato Maria; in caso contrario, Giovanna avrebbe sposato uno dei fratelli del marito (Luigi o Stefano). Il contratto di nozze venne firmato il 26 settembre 1333. \nIl giorno dopo re Roberto nomin\u00f2 i fidanzati duchi di Calabria e il principi di Salerno. Il Papa concesse le dispense necessarie per le nozze nel novembre 1333. Per la corte ungherese questo matrimonio significava l'adeguata riparazione all'ingiusta successione di Roberto sul trono di Napoli, tuttavia l'unione avrebbe dato luogo a numerosi conflitti tra i vari rami della casata d'Angi\u00f2.\nIl testamento di Roberto d'Angi\u00f2.\nVari autori coevi e successivi si sarebbero convinti che re Roberto avrebbe nominato Andrea come suo legittimo erede: Giovanni Villani afferm\u00f2 ad esempio che \u00abs\u00ec volle il re Ruberto che dopo di lui succedesse il reame al figliuolo del detto re d\u2019Ungheria suo nipote\u00bb. Altri indizi suggeriscono che Roberto avesse deciso di ignorare le pretese al trono di Andrea: nella miniature della \"Bibbia angioina\" da lui commissionata infatti, solamente la nipote Giovanna \u00e8 raffigurata con la corona in testa.\nLa questione si era ulteriormente complicata poich\u00e9, poco tempo prima di morire, il sovrano era rimasto offeso dalla notizia che la potente regina madre d'Ungheria, Elisabetta di Polonia, avesse preferito far sposare Margherita di Boemia, anzich\u00e9 Maria, a suo figlio maggiore, re Luigi I, disattendendo gli accordi presi dal marito defunto.\nSul letto di morte, nel suo ultimo testamento che volle far riconoscere dalle maggiori autorit\u00e0 del regno, Roberto ribad\u00ec la nomina di Giovanna come sua unica erede del regno di Napoli, delle contee di Provenza, Forcalquier e Piemonte, lasciandole in eredit\u00e0 anche la sua pretesa sui regni di Sicilia e di Gerusalemme. Se Giovanna fosse morta senza eredi, sarebbe stata Maria ad ereditare la Corona. Andrea fu dunque escluso dall'amministrazione del regno, come pure la sua incoronazione.\nIgnorando la legge consuetudinaria che stabiliva la maggiore et\u00e0 di diciotto anni, Roberto dispose che la nipote potesse governare autonomamente solo al compimento dei ventuno anni. Fino a quel momento, per affrancare il \u00abRegno\u00bb dalle interferenze della Santa Sede, lo Stato sarebbe stato governato da un Consiglio di reggenza guidato dalla regina Sancha e composto dai suoi pi\u00f9 fidati consiglieri del sovrano: il vicecancelliere Filippo di Cabassoles, vescovo di Cavaillon, Filippo di Sangineto, Gran Siniscalco di Provenza e l'ammiraglio Goffredo Marzano.\nL'ascesa al trono.\nQuando, il 16 gennaio 1343, Roberto d'Angi\u00f2 mor\u00ec, Giovanna ascese al trono. La nuova regina, prima sovrana di Napoli per diritto ereditario, aveva 16 anni.\nGi\u00e0 nel 1333, ad appena sei anni, era stata data in moglie al cugino coetaneo Andrea d'Angi\u00f2, figlio di re Carlo Roberto d'Ungheria. Sembra per\u00f2 che l'unione fra i due sia stata particolarmente infelice, vista l'insofferenza reciproca che dominava i loro rapporti. In effetti Giovanna e Andrea erano due caratteri opposti: rozzo e ignorante lui, raffinata e colta lei. Gi\u00e0 durante l'adolescenza, Giovanna cominci\u00f2 a intrattenere una relazione amorosa con un altro cugino, Luigi di Taranto, al quale la legava un sentimento puro e profondo. Ma la relazione rappresentava anche un grosso capitale politico per Caterina di Valois, madre di Luigi e detentrice del titolo di Imperatrice di Costantinopoli, che sperava di portare il figlio sul trono di Napoli.\nIl testamento di Roberto il Saggio stabiliva che Andrea fosse incoronato Re di Napoli per suo proprio diritto, visto che Roberto aveva spodestato il padre di Andrea, Caroberto, dal trono napoletano. Ma la sedicenne Giovanna si oppose al rispetto della disposizione testamentaria, grazie anche al supporto della nobilt\u00e0 napoletana, con conseguenti agitazioni dovute anche all'intervento di papa Clemente VI, titolare della signoria feudale sul regno. Il papa invi\u00f2 il cardinale Amerigo di San Martino ad annullare il testamento di Roberto e a prendere temporaneamente il controllo del reame. Questi, nel 1343 a Roma, incoron\u00f2 la sola Giovanna regina di Napoli, mentre il marito Andrea dovette accontentarsi del titolo di duca di Calabria. Ma il principe consorte aveva molti sostenitori, fra cui il fratello, Luigi I \"il Grande\" re d'Ungheria, e le sue aspirazioni al potere non erano cessate con l'ascesa al trono della moglie. La distanza fra i due coniugi era sempre pi\u00f9 incolmabile, al punto che i nobili vicini a Giovanna decisero di risolvere drasticamente il problema organizzando l'uccisione di Andrea.\nL'assassinio del marito.\nNella notte del 18 settembre 1345, il duca di Calabria fu assassinato nel castello angioino di Aversa, poi divenuto monastero dei Padri Celestini, l'attuale chiesa della Madonna di Casaluce, da un gruppo di congiurati. L'episodio scaten\u00f2 violente reazioni da parte dei sostenitori di Andrea e gett\u00f2 pesanti sospetti sulla regina stessa, che in molti indicavano come la vera artefice e mandante dell'omicidio del marito. Poco tempo dopo, Giovanna metteva al mondo Carlo, figlio del defunto Andrea. Dell'evento delittuoso si occup\u00f2 anche la corte pontificia, visto che il Regno di Napoli rimaneva vassallo della Chiesa. Clemente VI pretese che si scovassero e punissero tutti i congiurati, cosa che la stessa Giovanna aveva gi\u00e0 disposto, non si sa se per amore di giustizia o per allontanare da s\u00e9 i sospetti. In ogni caso, i responsabili diretti della morte di Andrea d'Ungheria furono tutti giustiziati.\nL'invasione del regno da parte di Luigi d'Ungheria.\nMa la reazione pi\u00f9 catastrofica fu sicuramente quella di Luigi d'Ungheria, fratello della vittima, che decise di infliggere una punizione esemplare alla cognata Giovanna. Mentre preparava un esercito per invadere il regno, nel maggio del 1346 Luigi invi\u00f2 ad Avignone dei suoi legati per chiedere al pontefice di dichiarare deposta la regina. Il papato non si prest\u00f2 a spalleggiare Luigi, il quale decise di proseguire a modo suo nell'intento.\nIl 20 agosto 1347 la regina spos\u00f2 in seconde nozze l'amato cugino Luigi di Taranto, anch'egli un Angi\u00f2, discendente di Carlo II lo Zoppo. Ma la vendetta di Luigi il Grande era pronta e per Napoli stava per scoccare un'ora buia. Il 3 novembre dello stesso anno il re d'Ungheria part\u00ec alla volta dell'Italia e dopo aver ottenuto l'appoggio politico e militare di molti principi italiani entr\u00f2 a Benevento ai primi del 1348. Luigi di Taranto aveva radunato un esercito a Capua, nel tentativo d'impedire la presa di Napoli. Ma i baroni del regno, anzich\u00e9 difendere la legittima sovrana, si schierarono con l'invasore, acclamato ovunque come signore e trionfatore. Mentre il marito temporeggiava e il suo esercito difensivo continuava ad assottigliarsi per le numerose defezioni, Giovanna intu\u00ec che tutto era perduto e il 15 gennaio lasci\u00f2 Napoli in nave diretta in Provenza.\nLuigi d'Ungheria prese Napoli con estrema facilit\u00e0, ma la sua permanenza nei territori partenopei sarebbe durata molto poco. Anche sul regno di Napoli si abbatt\u00e9 infatti la piaga della peste nera e Luigi part\u00ec in fretta dalla capitale lasciando la reggenza nelle mani di due funzionari ungheresi.\nLa regina in Provenza.\nDopo una sosta al Fort de Br\u00e9gan\u00e7on, Giovanna giunse a Marsiglia il 20 gennaio 1348, dove ricevette una calorosa accoglienza. La regina giur\u00f2 di osservare i privilegi della citt\u00e0 e ricevette il giuramento di fedelt\u00e0 dei suoi abitanti. Firm\u00f2 inoltre le lettere patenti che univano la citt\u00e0 alta e bassa, assicurando l'unit\u00e0 amministrativa. Si rec\u00f2 poi ad Aix-en-Provence, dove la sua accoglienza fu molto diversa; i baroni provenzali le dimostrarono chiaramente la loro ostilit\u00e0. Giovanna dovette giurare di non fare nulla contro la Provenza e di nominare solamente gente del posto nelle cariche della contea.\nGiovanna arriv\u00f2 ad Avignone il 15 marzo, per un incontro personale con il Papa. Luigi di Taranto la raggiunse ad Aigues-Mortes e la coppia fu ricevuta da Papa Clemente VI. La visita di Giovanna aveva un triplice scopo: ottenere una dispensa per il suo matrimonio con Luigi di Taranto, ricevere l'assoluzione o esonero dall'omicidio di Andrea e preparare la riconquista del suo Regno.\nIl Papa concesse alla coppia la dispensa, nomin\u00f2 una commissione per indagare sulle accuse di coinvolgimento nell'omicidio di Andrea e acquist\u00f2 la citt\u00e0 di Avignone per 80.000 fiorini, che divenne di fatto separata dalla Provenza. Giovanna fu infine prosciolta dall'accusa dal Papa, che don\u00f2 pure la Rosa d'oro a Luigi di Taranto. Durante il suo soggiorno ad Avignone, entro la fine di giugno, Giovanna dette alla luce il suo secondo figlio e primogenito dal suo matrimonio con Luigi di Taranto, una bambina di nome Caterina.\nAvendo appreso che Luigi I d'Ungheria aveva abbandonato Napoli dopo lo scoppio della peste nera, Giovanna, con il marito e la figlia appena nata, lasci\u00f2 Avignone il 21 luglio e rimase a Marsiglia dal 24 al 28 luglio, quindi si trasfer\u00ec a Sanary-sur-Mer il 30 luglio, poi al Fort de Br\u00e9gan\u00e7on il 31 luglio, per poi arrivare infine a Napoli il 17 agosto 1348. Un mese dopo il suo arrivo, il 20 settembre, Giovanna infranse le precedenti promesse rimuovendo Raimondo d'Agoult dall'incarico di siniscalco, nominando al suo posto il napoletano Giovanni Barrili. Il malcontento dei provenzali costrinse la regina a ripristinare d'Agoult al suo posto.\nSeconda spedizione di Luigi d'Ungheria.\nNei mesi successivi il malcontento dei napoletani verso il governo straniero e la nostalgia per la regina esiliata crebbe fino a ricompattare i sentimenti filo-angioini del popolo e della nobilt\u00e0. Decisi a riconquistare il regno perduto, nell'agosto del 1348 Giovanna e Luigi reclutarono un esercito, tornarono a liberare Napoli e nominarono gran siniscalco del regno Niccol\u00f2 Acciaiuoli. Ma la cacciata delle milizie straniere, alle quali si erano aggiunti anche molti mercenari, fu pi\u00f9 difficile del previsto, soprattutto in Puglia. Gli scontri si protrassero per molti mesi, dando al re d'Ungheria il tempo di organizzare una seconda spedizione nel sud Italia. Raggiunta Manfredonia via mare ai primi del 1350, Luigi si port\u00f2 in poco tempo in Campania. Ma stavolta, furono i suoi stessi soldati a reclamare la fine delle ostilit\u00e0 e il ritorno in patria, stanchi del lungo periodo di guerre che avevano dovuto combattere. Con la mediazione dei legati pontifici, il re d'Ungheria accett\u00f2 la firma della tregua e riprese la via del ritorno, ottenendo comunque l'istituzione di un processo a carico di Giovanna per accertare le sue responsabilit\u00e0 nell'assassinio di Andrea. Il processo si svolse alla corte papale di Avignone, sulla quale l'influenza degli Angioini era enorme. Grazie anche alla cessione alla Chiesa del dominio della citt\u00e0 di Avignone, la regina fu dichiarata innocente e le rivendicazioni di Luigi il Grande furono, al momento, archiviate.\nGiovanna sul trono di Napoli.\nLa sentenza del processo decret\u00f2 anche l'attribuzione del titolo di re di Napoli al marito di Giovanna, il principe consorte Luigi. Rientrati nella capitale nel gennaio del 1352, Giovanna I d'Angi\u00f2 e Luigi di Taranto furono solennemente incoronati sovrani di Napoli.\nNel 1360, a sostegno di un'insurrezione contro Federico IV, Luigi invase in armi la Sicilia nel tentativo di riportarla sotto l'egemonia angioina, ma l'iniziativa non ebbe successo.\nLuigi rest\u00f2 sul trono insieme alla moglie fino al 1362, anno della sua morte. Furono dieci anni di tranquillit\u00e0 e relativa pace, in quanto l'Acciaiuoli, fedele a Giovanna e forse anche amante, molto abile negli affari, seppe tenere a freno i baroni e seppe garantire l'indipendenza del regno.\nGiovanna invece nel 1363 spos\u00f2 il re titolare del Regno di Maiorca, Giacomo IV, (1335-1375), che come principe consorte del regno di Napoli divenne Duca di Calabria. Nel 1366, anche perch\u00e9 in assenza di figli, si separ\u00f2 dalla moglie (sebbene non abbia mai richiesto l'annullamento) e abbandon\u00f2 la corte napoletana, con l'obiettivo di riconquistare il regno di Maiorca e le altre sue contee. Nel 1363 Giovanna nomin\u00f2 Gran cancelliere il fedele Niccol\u00f2 di Alife. Nel 1365, il 9 novembre, era morto l'Acciaiuoli.\nIl 27 agosto 1372, Giovanna, con l'approvazione di papa Gregorio XI, raggiunse un accordo definitivo col re di Sicilia, Federico IV, in cui l'isola veniva giuridicamente riconosciuta come un regno separato, col nome di Regno di Trinacria, in cambio di un indennizzo di 15.000 fiorini annui che dovevano essere pagati a Giovanna ed ai suoi successori.\nNel 1373, alla morte del cugino, Filippo II di Taranto, senza eredi, divenne principessa di Acaia, titolo che, dal 1375, le fu contestato dal marito di Margherita, la sorella di Filippo II di Taranto, Giacomo Del Balzo, che le fece guerra in Acaia, riuscendo a conquistare parte dei feudi.\nGiacomo, ancora sconfitto, nel 1374, si ritir\u00f2 a Soria, in Castiglia, dove l'anno dopo mor\u00ec. L'anno successivo, il 28 marzo 1376, Giovanna convol\u00f2 a nozze, per la quarta volta, con Ottone IV di Brunswick. Anche Ottone, come prima Giacomo, non assunse mai il titolo regio, ma fu duca di Calabria.\nLo scontro con Carlo di Durazzo.\nRimasta senza eredi per la morte prematura dell'unico figlio Carlo, avuto dal primo marito Andrea, Giovanna design\u00f2 suo erede il cugino e nipote Carlo di Durazzo. Ma i due, gi\u00e0 da tempo divisi dalle sfacciate aspirazioni al potere di Carlo, si trovarono nuovamente contrapposti durante la grave crisi della Chiesa che va sotto il nome di Scisma d'occidente. Mentre la regina appoggiava l'antipapa avignonese Clemente VII, eletto nel Concilio di Fondi alla cui convocazione aveva contribuito il gran cancelliere Niccol\u00f2 Spinelli, Carlo di Durazzo sosteneva papa Urbano VI, il napoletano Bartolomeo Prignano.\nLa fedelt\u00e0 di Giovanna a Clemente VII era stata suggellata dal soggiorno di quest'ultimo alla corte di Napoli, in aperto contrasto con Urbano VI. Il quale non rest\u00f2 a guardare e decise di punire severamente la regina napoletana, che in quanto vassalla della Chiesa di Roma doveva obbedienza unicamente a lui.\nNell'aprile del 1380 il papa dichiar\u00f2 Giovanna eretica e scismatica e la depose dal trono, mentre istigava contro di lei il suo principale nemico, Carlo di Durazzo. Per quest'ultimo l'occasione d'impadronirsi del regno era l'obiettivo di una vita e rispose prontamente alla chiamata di Urbano. La regina reag\u00ec revocando il diritto di successione accordato a Carlo e nominando suo erede Luigi I d'Angi\u00f2, fratello di Carlo V di Francia, chiamato a intervenire con le armi contro la minaccia del Durazzesco. Una mossa che fin\u00ec col favorire Carlo, poich\u00e9 Luigi, alla morte del re, suo fratello, fu costretto a restare in Francia per tenere la reggenza per il nipote Carlo VI, ancora minorenne. Col supporto del re d'Ungheria e ora anche di Polonia, Luigi I \"il Grande\", Carlo di Durazzo, riconosciuto re di Napoli, il 1\u00ba giugno 1381, da Urbano VI, avanz\u00f2 verso Napoli, dove Giovanna preparava una modesta difesa mettendo il marito Ottone a capo delle poche truppe che le rimanevano a disposizione.\nL'assassinio di Giovanna.\nSconfitto, nello stesso mese di giugno, Ottone ad Anagni, il 26 luglio 1381 Carlo di Durazzo entr\u00f2 nella capitale aggirando le difese che Ottone aveva stanziato ad Aversa e mise sotto assedio il Maschio Angioino, dove la regina si era rifugiata. A fine agosto Ottone tent\u00f2 di liberare Napoli e la moglie dalla morsa dell'invasore, ma lo scontro (24 agosto 1381) fu per lui un'autentica disfatta. Ottone cadde prigioniero nelle mani del nuovo re di Napoli mentre Giovanna, che si era dovuta arrendere (26 agosto), nel dicembre del 1381 fu portata prigioniera presso il castello del Parco di Nocera Inferiore, dove rimase fino al 28 marzo del 1382, quando venne trasferita nella lontana fortezza di Muro Lucano. Per Carlo, che assumeva la corona di Napoli col nome di Carlo III, la conquista del regno non era ancora conclusa. L'erede designato di Giovanna e suo difensore, Luigi d'Angi\u00f2, rispondendo ai solleciti dell'antipapa Clemente VII, che lo incoron\u00f2 re di Napoli ad Avignone, preparava una spedizione in Italia alla conquista del reame di Napoli. Carlo allora decise di affermare ad ogni costo l'indiscutibilit\u00e0 della sua ascesa al trono e per sgombrare il campo da qualsiasi rivendicazione ordin\u00f2 l'assassinio della regina. Giovanna d'Angi\u00f2 fu raggiunta dai sicari nel castello di Muro Lucano (anche questo episodio non \u00e8 documentato) e il 27 luglio 1382 mor\u00ec assassinata, vittima delle trame del cugino usurpatore.\nNon si conosce il luogo di sepoltura della sovrana: le cronache indicano il sacrario della sagrestia di Santa Chiara a Napoli o la chiesa di San Francesco d'Assisi a Monte Sant'Angelo. Qui Giovanna soggiorn\u00f2 nel castello e nella suddetta chiesa (da lei fatta costruire nel 1351) si pu\u00f2 vedere una lastra tombale con effigie giacente della regina: il sarcofago, un tempo posizionato nella zona centrale del coro, poi fu sistemato nel 1676 a destra dell'ingresso principale, con un'iscrizione a ricordo dell'evento. L'unico autentico coevo ritratto di Giovanna era visibile nel frammento dell'affresco realizzato dal pittore Roberto d'Oderisio nella chiesa napoletana di Santa Maria Incoronata.\nLuigi d'Angi\u00f2, ora conte di Provenza, che aveva l'appoggio dell'antipapa, del re di Francia e di Gian Galeazzo Visconti, nella primavera del 1382, appront\u00f2 un corpo di spedizione, assieme al conte Amedeo VI di Savoia, per entrare in Italia e ristabilire l'ordine dinastico voluto dalla defunta regina. La spedizione si risolse con un nulla di fatto e lo scontro fra i rivali non si consum\u00f2 mai: il 1\u00ba marzo 1383, colto da malattia, Amedeo VI moriva in Molise, mentre, il 22 settembre del 1384, Luigi d'Angi\u00f2, raggiunta la Puglia, mor\u00ec improvvisamente, a Bari. Carlo III si consacr\u00f2 legittimo re di Napoli, instaurando sul trono il ramo degli Angi\u00f2-Durazzo. I suoi due figli, Ladislao e Giovanna, gli sarebbero entrambi succeduti, protagonisti della definitiva caduta degli Angioini dal trono di Napoli e della conquista del regno da parte di Alfonso V d'Aragona.\nDiscendenza.\nGiovanna ebbe un figlio dal primo marito Andrea d'Angi\u00f2:\nLa regina ebbe due figlie dal secondo marito Luigi di Taranto:"}
{"id": "313564", "revid": "466539", "url": "https://it.wikipedia.org/wiki?curid=313564", "title": "Phuket (citt\u00e0)", "text": "La citt\u00e0 di Phuket (in lingua e alfabeto thai: \u0e40\u0e17\u0e28\u0e1a\u0e32\u0e25\u0e19\u0e04\u0e23\u0e20\u0e39\u0e40\u0e01\u0e47\u0e15, RTGS: \"thesaban nakhon Phuket\") \u00e8 una delle citt\u00e0 maggiori \"(thesaban nakhon)\" della Thailandia. Il territorio comunale occupa una parte del distretto di Mueang Phuket, che \u00e8 capoluogo della Provincia di Phuket, nel gruppo regionale della Thailandia del Sud. In citt\u00e0, che \u00e8 il pi\u00f9 grande centro abitato dell'isola di Phuket, hanno sede il governo provinciale, distrettuale e comunale.\nNome.\nNel XIX secolo si intensificarono le estrazioni di stagno nella zona montuosa sud-orientale dell'isola. La citt\u00e0, che a quel tempo era un piccolo villaggio chiamato \"Tha Ruea\" con un porto destinato all'esportazione del metallo, si svilupp\u00f2 sensibilmente con l'arrivo di molti immigrati e fu chiamata \"Bukit\", termine malese che significa montagna. In seguito i thai storpiarono questo nome in Phuket. La ristrutturazione amministrativa di fine Ottocento di re Rama V tolse il potere al \"raja\" locale, insediato a Thalang, e fece della citt\u00e0 di Phuket la sede del governatore, nominato da Bangkok; negli anni successivi l'intera isola prese il nome Phuket.\nGeografia fisica.\nTerritorio.\nLa citt\u00e0 \u00e8 situata nella zona sud-est dell'isola e si affaccia su una piccola baia della costa del mare delle Andamane, nell'Oceano Indiano. \u00c8 suddivisa nei due sottodistretti \"(tambon)\" di Talad Yai e Talad Nuea.\nClima.\nLa temperatura media mensile massima \u00e8 di 34\u00b0 e si ha a marzo, durante la stagione secca, con picchi di 38\u00b0, mentre la media mensile minima \u00e8 di 24\u00b0 e si registra a dicembre, nella stagione fresca, con picchi di 18\u00b0. La media massima mensile delle precipitazioni piovose \u00e8 di 320,1\u00a0mm in ottobre, nella stagione delle piogge, con un picco giornaliero di 180,7\u00a0mm in ottobre. La media minima mensile \u00e8 di 23,9\u00a0mm in febbraio.\nStoria.\nAgli inizi del XIX secolo il maggior centro abitato dell'isola era Thalang e quella che \u00e8 oggi la citt\u00e0 di Phuket era un villaggio portuale che si era sviluppato con il commercio dello stagno estratto nella zona. Tra i minatori molti furono gli immigrati portoghesi e cinesi, e le case pi\u00f9 vecchie della citt\u00e0 sono costruite in uno stile architettonico definito sino-portoghese. Durante una delle grandi invasioni birmane di Phuket a cavallo del 1800, Tha Ruea, come era chiamata a quel tempo, fu distrutta dagli invasori nel 1809.\nNel 1850 ricevette lo status di cittadina e la sua popolazione si ingrand\u00ec con l'arrivo di immigranti e di residenti provenienti da altre zone dell'isola. Nel 1902 divenne capoluogo del \"monthon\" (suddivisione amministrativa precedente all'introduzione delle province) di Phuket e l'uomo d'affari sino-thailandese Phraya Ratsada Korsimbi fu nominato governatore, dopo che aveva contribuito allo sviluppo della citt\u00e0. La rivoluzione siamese del 1932 costrinse il re a concedere la monarchia costituzionale, nel 1933 il \"monthon\" di Phuket fu di conseguenza dissolto e sostitutito dalla provincia di Phuket. Il 13 febbraio 2004, Phuket \u00e8 stata elevata al rango di citt\u00e0 maggiore (\"thesaban nakorn\"). Il 26 dicembre 2004 fu uno dei centri abitati dell'isola affacciati sul mare meno colpiti dal maremoto dell'Oceano Indiano.\nEconomia.\nL'economia cittadina si \u00e8 basata a lungo sui proventi del commercio dello stagno e si \u00e8 diversificata verso la fine del XX secolo, quando il prezzo dello stagno nei mercati internazionali si dimezz\u00f2. Nel periodo successivo si \u00e8 incentrata sui riflessi delle entrate derivanti dal turismo nelle varie spiagge della provincia, che in quegli anni ebbe un'enorme crescita.\nInfrastrutture e trasporti.\nAeroporto.\nDa diversi anni l'isola \u00e8 raggiungibile sia da Bangkok sia direttamente dall'estero con voli diretti all'Aeroporto Internazionale di Phuket, che si trova nel nord-ovest dell'isola, a 33\u00a0km dalla citt\u00e0. Il trasporto tra la citt\u00e0 e l'aeroporto \u00e8 fornito da taxi, minibus privati e dall'Airport Bus pubblico.\nStazioni degli autobus.\nLa citt\u00e0 di Phuket \u00e8 servita dalle seguenti stazioni degli autobus:"}
{"id": "313575", "revid": "2050127", "url": "https://it.wikipedia.org/wiki?curid=313575", "title": "Commissione Hallstein II", "text": "La Commissione Hallstein II fu la Commissione europea in carica dal 1962 al 30 giugno 1967.\nPresidente.\nPresidente uscente della Commissione, venne riconfermato.\nComponenti della Commissione.\nLegenda: \u00a0 [\u00a0\u00a0\u00a0\u00a0\u00a0]\u00a0Sinistra/Socialisti [\u00a0\u00a0\u00a0\u00a0\u00a0]\u00a0Democratici Cristiani [\u00a0\u00a0\u00a0\u00a0\u00a0]\u00a0Liberali"}
{"id": "313576", "revid": "8596", "url": "https://it.wikipedia.org/wiki?curid=313576", "title": "Commissione Hallstein", "text": ""}
{"id": "313580", "revid": "124713709", "url": "https://it.wikipedia.org/wiki?curid=313580", "title": "Santa Caterina Valfurva", "text": "Santa Caterina Valfurva \u00e8 una frazione del comune di Valfurva, in Valtellina, provincia di Sondrio, nota per essere una rinomata localit\u00e0 sciistica.\nGeografia fisica.\nTerritorio.\nIl paese, sito nel parco nazionale dello Stelvio, si trova a da Bormio, da Malles Venosta, da Sondrio e da Milano, quasi all'inizio meridionale pi\u00f9 elevato della Valfurva, al termine della Val di Gavia. Raggiungibile solamente via strada (non \u00e8 raggiunto da alcuna linea ferroviaria), in estate, oltre ad essere raggiungibile da Bormio \u00e8 anche raggiungibile tramite il Passo del Gavia che collega la Valtellina alla Valcamonica, passando per la Val di Gavia.\nClima.\nTrovandosi nel fondo valle di una tipica valle alpina, il clima di Santa Caterina \u00e8 di tipo alpino (Clima alpino). Le temperature nei mesi invernali possono raggiungere i mentre in estate si raggiungono i .\nSport.\n\u00c8 sede di sport invernali ed estivi. Stazione sciistica attiva sia nello sci alpino sia nello sci nordico, ha ospitato varie tappe della Coppa del Mondo e della Coppa del Europa di sci alpino, della Coppa del Mondo di combinata nordica e della Coppa del Mondo di sci di fondo e le gare femminili dei Mondiali di sci alpino del 1985 e del 2005. \nLa pista Deborah Compagnoni dal 2014 al 2017 \u00e8 stata scelta dalla FIS come localit\u00e0 ospitante, a fine dicembre, la discesa libera maschile di Coppa del mondo di sci alpino, tradizionalmente disputata nella vicina Bormio sulla pista Stelvio. Nel 2016, a seguito della rinuncia austriaca di Kitzbuehel, ha avuto luogo a Santa Caterina anche la storica combinata, con Slalom e SuperG. Il 5 e 7 dicembre 2020 \u00e8 stata selezionata per lo svoglimento di due slalom giganti della Coppa del Mondo di sci alpino 2021. \nOltre allo sci, a Santa Caterina, dal 2015, viene disputata una prova di coppa del mondo di skyrunning (tipologia: vertical Kilometer - Skyrunner World Series).\nL'acqua forta.\nNel 1698 Baldassarre Bellotti individu\u00f2 una fonte acquifera in una zona paludosa su un terriccio rosso. Nel 1703 Bellotti scrisse un trattato nel quale descrivette la fonte:\nL'acqua fu oggetto di studio per comprenderne le qualit\u00e0. Si ritenne avesse qualit\u00e0 curative e fu impiegata per contrastare le anemie. Venne definita \"acqua ferrugginosa\" o \"acqua forta\".\nAll'inizio del XIX Secolo nei pressi della fu eratta una costruzione lignea di forma ottagonale.\nConsiderata l'affluenza dei forestieri che si recavano presso la fonte, nel 1836 venne fondato il primo albergo: il Grand Hotel Clementi. L'albergo venne ampliato nel 1870.\nNel 1880 il medico Paolo Mantegazza si espresse sulle qualit\u00e0 dell'acqua:\nNei primi anni del Novecento vennero edificati dei Bagni per le cure termali. Il padiglione fu realizzato da Carlo Giongo, ed inaugurato nell'agosto 1907. L'acqua venne anche imbottigliata e venduta.\nNel 1948, i Bagni vennero demoliti e ricostruiti. Ma a causa dei movimenti del terreno, dovuti alla realizzazione di alcuni lavori la sorgente and\u00f2 perduta."}
{"id": "313612", "revid": "2167569", "url": "https://it.wikipedia.org/wiki?curid=313612", "title": "Council on Foreign Relations", "text": "Il Council on Foreign Relations (CFR) \u00e8 un think tank statunitense specializzato in politica estera e affari internazionali. Ha sede a New York e un altro ufficio a Washington D.C. I suoi componenti (circa ) comprendono legislatori, politici, segretari di Stato, direttori della CIA, banchieri, avvocati, professori universitari e giornalisti.\nIl Consiglio pubblica la rivista bimestrale \"Foreign Affairs\" (dal 1922) e gestisce il \"David Rockefeller Studies Program\", il quale formula raccomandazioni e rende testimonianze all'amministrazione presidenziale, al Congresso e alla comunit\u00e0 diplomatica statunitense.\nStoria.\nOrigini: 1918 \u2013 1945.\nSul finire della prima guerra mondiale, un team composto da circa 150 studiosi denominato \"The Inquiry\" fu incaricato di illustrare al presidente statunitense Woodrow Wilson alcune strategie per il dopoguerra, successivamente alla sconfitta degli Imperi centrali. Il gruppo di accademici comprendeva, tra gli altri, il colonnello Edward M. House (stretto consigliere di Wilson) e il politologo Walter Lippmann. Essi si incontrarono per elaborare una strategia per il mondo post-bellico, producendo pi\u00f9 di 2 000 documenti in cui si descrivevano e analizzavano in dettaglio le circostanze politiche, economiche e sociali a livello globale che sarebbero state utili a Wilson nei colloqui di pace. Tali rapporti costituirono la base per i Quattordici punti wilsoniani, che delinearono la strategia statunitense alla conferenza di pace di Parigi, alle cui discussioni gli studiosi parteciparono personalmente.\nConseguentemente alle discussioni della conferenza di Parigi, un piccolo gruppo di diplomatici e studiosi britannici e statunitensi si riun\u00ec il 30 maggio 1919 all'Hotel Majestic della capitale francese, proponendo di creare un'organizzazione anglo-statunitense battezzata \"Institute of International Affairs\", che avrebbe dovuto avere uffici a Londra e New York. In definitiva, per\u00f2, i delegati britannici e quelli statunitensi formarono istituti separati: i britannici fondarono infatti il \"Royal Institute of International Affairs\" (pi\u00f9 tardi ridenominato \"Chatham House\"). A causa delle opinioni isolazioniste prevalenti nella societ\u00e0 statunitense dell'epoca, gli studiosi americani ebbero difficolt\u00e0 a farsi strada nel loro progetto, e si concentrarono invece su di una serie di incontri tenuti in forma discreta dal giugno 1918 a New York, sotto l'insegna del \"Council on Foreign Relations\". Gli incontri vennero presieduti dall'avvocato societario Elihu Root, che era stato segretario di Stato sotto il presidente Theodore Roosevelt, e a cui parteciparono 108 alti funzionari di societ\u00e0 bancarie, manifatturiere, commerciali e finanziarie, oltre a diversi avvocati. I membri erano sostenitori dell'internazionalismo wilsoniano, ma erano particolarmente preoccupati per l'effetto che la guerra e il trattato di pace avrebbero potuto avere. Gli studiosi appartenenti all\"'Inquiry\" scorsero l'opportunit\u00e0 di creare un'organizzazione che riunisse diplomatici, funzionari governativi di alto livello e accademici con avvocati, banchieri e industriali per progettare la politica governativa. Pertanto, il 29 luglio 1921 essi depositarono una certificazione di costituzione, formando ufficialmente il \"Council on Foreign Relations\".\nNel 1922, Edwin F. Gay, ex preside della Harvard Business School e direttore della U.S. Shipping Board durante la guerra, guid\u00f2 gli sforzi del Consiglio per iniziare la pubblicazione di una rivista che sarebbe dovuta essere la fonte pi\u00f9 autorevole in materia di politica estera. Egli raccolse dollari (equivalenti a poco meno di 2 milioni di dollari nel 2020) dai membri ricchi del Consiglio, inviando inoltre lettere di richiesta di fondi ai mille americani pi\u00f9 facoltosi. Utilizzando questi fondi, il primo numero di \"Foreign Affairs\" fu pubblicato nel settembre 1922, e nel giro di pochi anni la pubblicazione si guadagn\u00f2 la reputazione di \"pi\u00f9 autorevole rivista americana relativa alle relazioni internazionali\"\nAlla fine degli anni '30, la Ford Foundation e la Fondazione Rockefeller iniziarono a contribuire con grandi somme di denaro elargite al Consiglio. Nel 1938, vennero creati vari Comitati per le relazioni estere in tutto il Paese, finanziati da una sovvenzione della Carnegie Corporation. Uomini influenti furono inoltre scelti in diverse citt\u00e0, e riuniti per discussioni nelle loro comunit\u00e0, oltre a partecipare a una conferenza annuale a New York. I comitati locali servivano a influenzare i leader locali e a formare l'opinione pubblica per sostenere le politiche del Consiglio, agendo anche come \"utili posti di ascolto\" attraverso i quali il Consiglio e il Governo degli Stati Uniti potessero \"sondare l'umore del Paese\".\nA partire dal 1939, e per il quinquennio successivo, il Consiglio svolse un ruolo fondamentale all'interno del Governo e del Dipartimento di Stato, quando esso istitu\u00ec il progetto \"\"War and Peace Studies\", strettamente confidenziale e finanziato interamente dalla Fondazione Rockefeller. La segretezza che circondava il gruppo era tale che i membri del Consiglio che non erano coinvolti nelle sue deliberazioni rimasero completamente all'oscuro dell'esistenza del progetto. Quest'ultimo era diviso in quattro gruppi tematici: economia e finanza; sicurezza e armamenti; territorialit\u00e0, e politica. Il gruppo relativo alla sicurezza e agli armamenti era guidato da Allen Welsh Dulles, che sarebbe pi\u00f9 tardi divenuto una figura centrale nell'Office of Strategic Services, predecessore della CIA. Il Consiglio produsse in tutto 682 memorandum per il Dipartimento di Stato, che furono contrassegnati come classificati e diffusi tra i dipartimenti governativi competenti.\nGuerra fredda: 1945 \u2013 1979.\nUno studio ha rilevato che dei 502 funzionari governativi intervistati dal 1945 al 1972, pi\u00f9 della met\u00e0 era membro del Consiglio. Durante l'amministrazione Eisenhower, il 40% dei principali funzionari di politica estera degli Stati Uniti faceva parte del CFR (lo stesso Eisenhower era stato membro del Consiglio); sotto Truman, il 42% delle cariche pi\u00f9 importanti era occupato da membri del Consiglio. Durante l'amministrazione Kennedy, il numero sal\u00ec al 51%, e raggiunse financo il 57% nell'amministrazione Johnson.\nIn un articolo anonimo intitolato \"The Sources of Soviet Conduct\" (\"Le fonti della condotta sovietica\") apparso su \"Foreign Affairs\" nel 1947, George Kennan, membro del gruppo di studio del CFR, coni\u00f2 il termine \"\"containment\" in relazione alla politica statunitense verso il Blocco orientale. Il saggio si sarebbe rivelato di enorme influenza sulla politica estera statunitense per le successive sette amministrazioni presidenziali. Quarant'anni dopo, Kennan spieg\u00f2 comunque come non avesse mai sospettato che i russi volessero sferrare un attacco contro gli Stati Uniti; riteneva infatti che fosse abbastanza ovvio e non ci fosse bisogno di spiegarlo nel suo saggio. L'esperto William Bundy ha inoltre attribuito ai gruppi di studio del CFR il merito di aver formato il pensiero strategico che port\u00f2 al Piano Marshall e alla NATO. A causa del nuovo interesse per il gruppo, i membri crebbero fino raggiungere un migliaio.\nDwight D. Eisenhower presiedette personalmente un gruppo di studio del CFR quando era presidente della Columbia University. Un membro ha poi affermato che \"qualunque cosa il generale Eisenhower sappia di economia, l'ha imparata durante le riunioni del gruppo di studio\"\". Il gruppo di studio del CFR cre\u00f2 a sua volta un gruppo di studio allargato chiamato \"Americani per Eisenhower\", per aumentare le possibilit\u00e0 del generale nella corsa alla presidenza. Eisenhower avrebbe in seguito scelto molti membri del CFR nel suo esecutivo e sarebbe diventato egli stesso membro del CFR. Tra questi ultimi, anche il Segretario di Stato John Foster Dulles, che in un discorso pubblico alla Harold Pratt House di New York annunci\u00f2 una nuova direzione per la politica estera di Eisenhower: \"\"Non esiste una difesa locale che da sola possa contenere l'imponente potere di terra del mondo comunista. Le difese locali devono essere rafforzate attraverso l'ulteriore deterrente di un massiccio potere di ritorsione\"\". Dopo questo discorso, il Consiglio convoc\u00f2 una sessione su \"Armi nucleari e politica estera\", e scelse Henry Kissinger come suo capo. Kissinger trascorse il successivo anno accademico a lavorare al progetto presso la sede del CFR. L'omonimo libro che pubblic\u00f2 con i frutti della sua ricerca nel 1957 gli confer\u00ec popolarit\u00e0 nazionale, ponendolo in cima alle liste nazionali dei bestseller.\nIl 24 novembre 1953, un gruppo di studio del CFR ascolt\u00f2 la relazione del politologo William Henderson sul conflitto allora in corso tra la Francia e le forze Viet Minh del leader comunista vietnamita Ho Chi Minh, che sarebbe poi diventata nota come la Prima Guerra d'Indocina. Henderson sostenne che la causa di Ho fosse principalmente di natura nazionalista e che il marxismo avesse \"poco a che fare con l'attuale rivoluzione\". Inoltre, secondo il rapporto, gli Stati Uniti avrebbero potuto lavorare a fianco di Ho per guidare il suo movimento di allontanamento dal comunismo. I funzionari del Dipartimento di Stato, tuttavia, espressero scetticismo sull'intervento diretto americano in Vietnam e l'idea venne rapidamente archiviata. Nei vent'anni successivi, gli Stati Uniti si sarebbero trovati alleati con il Vietnam del Sud anticomunista, contro Ho e i suoi sostenitori, nella guerra del Vietnam.\nNello stesso periodo, il Consiglio serv\u00ec come \"terreno fertile\" per importanti politiche americane come la distruzione mutua assicurata, il controllo degli armamenti e la non proliferazione nucleare.\nTra il 1964 e il 1968, il CFR condusse uno studio di quattro anni sulle relazioni tra Stati Uniti e Repubblica Popolare Cinese. Un documento pubblicato nel 1966 concluse che i cittadini americani erano pi\u00f9 aperti ai colloqui con la Cina rispetto ai loro leader. Henry Kissinger, che aveva continuato a pubblicare su \"Foreign Affairs\", venne nominato dal presidente Richard Nixon come consigliere per la sicurezza nazionale nel 1969. Nel 1971, egli comp\u00ec un viaggio segreto a Pechino per discutere di futuri colloqui con i leader cinesi. Pi\u00f9 tardi, fu Nixon in persona a recarsi in Cina nel 1972, preludio della successiva normalizzazione delle relazioni diplomatiche tra i due Paesi, formalizzata dal Segretario di Stato dell'amministrazione Carter, Cyrus Vance (membro del CFR).\nNel novembre 1979, mentre era alla guida del Consiglio, David Rockefeller fu coinvolto in un incidente internazionale quando egli e Henry Kissinger, insieme all'avvocato John J. McCloy e agli aiutanti di Rockefeller, persuasero il presidente Jimmy Carter a far curare negli Stati Uniti lo sci\u00e0 iraniano Mohammad Reza Pahlavi, il quale soffriva di linfoma. Tale gesto ebbe un ruolo fondamentale nello scatenare la crisi degli ostaggi in Iran ad opera di alcune centinaia di studenti islamici."}
{"id": "313617", "revid": "552422", "url": "https://it.wikipedia.org/wiki?curid=313617", "title": "Nastrina", "text": ""}
{"id": "313621", "revid": "552422", "url": "https://it.wikipedia.org/wiki?curid=313621", "title": "Nastrino", "text": ""}
{"id": "313630", "revid": "148107", "url": "https://it.wikipedia.org/wiki?curid=313630", "title": "Costante del moto", "text": "Nella teoria dei sistemi dinamici, una costante del moto \u00e8 una grandezza che resta invariata durante l'evoluzione del sistema. Dal punto di vista matematico si tratta dell'integrale primo dell'equazione del moto che descrive un sistema dinamico, cio\u00e8 una funzione che rimane costante lungo le soluzioni di un problema differenziale.\nNell'ambito della meccanica hamiltoniana, una costante del moto \u00e8 una funzione formula_1 che commuta con l'Hamiltoniana formula_2 del sistema:\ndove in ambito classico il commutatore va sostituito con la parentesi di Poisson:\nDefinizione.\nPer un sistema di equazioni differenziali del primo ordine:\nuna funzione scalare formula_6 \u00e8 una costante del moto o \"quantit\u00e0 conservata\" se per tutte le condizioni iniziali si ha:\nLa soluzione del sistema \u00e8 tangente al campo vettoriale formula_8, che pu\u00f2 essere ad esempio un campo di velocit\u00e0, ed \u00e8 l'intersezione di due superfici: esse sono gli integrali primi del sistema di equazioni differenziali.\nUtilizzando la regola della catena si ha:\nsicch\u00e9 la definizione pu\u00f2 essere scritta come il prodotto scalare tra formula_8 e il gradiente formula_11 di formula_2:\nIl campo vettoriale formula_8 \u00e8 quindi ortogonale al gradiente della quantit\u00e0 conservata formula_2.\nMeccanica classica.\nMeccanica lagrangiana.\nSe un sistema \u00e8 descritto da una Lagrangiana formula_16 che non dipende esplicitamente dal tempo, cio\u00e8 formula_17, l'energia:\n\u00e8 conservata.\nInoltre, se formula_19 allora formula_20 \u00e8 una coordinata ciclica e la quantit\u00e0 di moto:\n\u00e8 conservata. Questo risultato si pu\u00f2 ricavare dalle equazioni di Eulero-Lagrange.\nMeccanica hamiltoniana.\nLo spazio delle fasi rappresenta, generato tramite le variabili generalizzate posizione formula_20 e quantit\u00e0 di moto formula_23, l'insieme di tutti gli stati possibili assunti dal sistema. Per un sistema definito dall'Hamiltoniana formula_2, una funzione formula_25 delle coordinate generalizzate formula_20 e della quantit\u00e0 di moto formula_23 evolve temporalmente come:\ne quindi \u00e8 conservata se e solo se:\ndove formula_30 \u00e8 la parentesi di Poisson.\nLe soluzioni dell'equazione del moto sono le leggi orarie, che si rappresentano attraverso orbite nello spazio delle fasi. Si tratta delle traiettorie percorribili dal sistema ad ogni istante di tempo uno stato. Una costante del moto \u00e8 una funzione costante lungo ogni orbita del sistema.\nL'esistenza di una costante del moto non banale, ovvero non costante su tutto lo spazio, toglie al sistema un grado di libert\u00e0, poich\u00e9 costringe le orbite a giacere sulle superfici di livello della costante del moto. Ad esempio, per un oscillatore monodimensionale l'Hamiltoniana in coordinate hamiltoniane \u00e8:\nPoich\u00e9 commuta con se stessa \u00e8 una costante del moto, e le sue curve di livello sono le circonferenze centrate nell'origine di raggio pari alla radice dell'energia. Queste curve rappresentano l'evoluzione temporale del sistema.\nMeccanica quantistica.\nIn ambito quantistico il concetto di traiettoria perde in qualche modo il suo significato, in quanto il principio di indeterminazione di Heisenberg impedisce la misura esatta e contemporanea di posizione e velocit\u00e0. Tuttavia, le costanti del moto continuano a giocare un ruolo fondamentale grazie al loro legame profondo con le simmetrie del sistema.\nSe un'osservabile formula_32 commuta con l'operatore hamiltoniano formula_33 allora formula_32 \u00e8 una costante del moto perch\u00e9 invariante rispetto all'evoluzione temporale generata da formula_33. Allo stesso modo, formula_33 \u00e8 invariante rispetto alle trasformazioni generate da formula_32. Questa informazione permette di cercare le soluzioni del sistema tra le autofunzioni di formula_32, cio\u00e8 le funzioni invarianti rispetto a quelle trasformazioni. Questo si traduce spesso nella separazione di un'equazione differenziale complicata in equazioni pi\u00f9 semplici. Un esempio di questa trattazione si trova nello studio dell'atomo di idrogeno, in cui si utilizzano due costanti del moto: la quantit\u00e0 di moto totale per la separazione del sistema del centro di massa da quello relativo (problema dei due corpi) e il momento angolare per la separazione del problema angolare da quello radiale.\nL'energia di un sistema pu\u00f2 essere degenere, cio\u00e8 ad un suo valore fissato corrispondono pi\u00f9 stati fisici diversi. Per distinguerli si pu\u00f2 utilizzare la misura di un'altra osservabile, ma poich\u00e9 \u00e8 necessario diagonalizzarla sulla base di formula_33, questa osservabile dovr\u00e0 commutare con formula_33."}
{"id": "313631", "revid": "95220477", "url": "https://it.wikipedia.org/wiki?curid=313631", "title": "Anello noetheriano", "text": "In algebra, un anello noetheriano \u00e8 un anello i cui ideali sono finitamente generati. Questa propriet\u00e0 per gli anelli costituisce un analogo della finitezza, e fu studiata per prima da Emmy Noether, che la rilev\u00f2 sugli anelli di polinomi.\nDefinizione formale.\nUn anello formula_1 si dice noetheriano \"sinistro\" se soddisfa una delle seguenti condizioni equivalenti:\nSe le medesime propriet\u00e0 valgono per gli ideali destri, l'anello \u00e8 detto noetheriano \"destro\"; un anello che \u00e8 contemporaneamente noetheriano destro e sinistro, \u00e8 detto semplicemente noetheriano.\nPer gli anelli commutativi le tre definizioni sopra coincidono, ed inoltre esiste una quarta propriet\u00e0 equivalente:\nEsempi.\nSono anelli noetheriani:\nSono anelli non noetheriani:\nRelazioni con altre strutture algebriche.\nDato un anello noetheriano formula_1, \u00e8 possibile generare altri anelli noetheriani; ad esempio sono noetheriani anche l'anello dei polinomi a coefficienti nell'anello formula_17, e l'anello delle serie di potenze formula_18; inoltre, dato un ideale bilatero formula_2, l'anello quoziente formula_20 \u00e8 anch'esso noetheriano. \nDalle precedenti propriet\u00e0 segue che ogni algebra commutativa su di un campo \u00e8 un anello noetheriano. Sono anche noetheriani tutti gli anelli artiniani.\nModuli noetheriani.\nUn diretto analogo degli anelli noetheriani sono i \"moduli noetheriani\", che presentano le medesime propriet\u00e0 degli anelli noetheriani, definite per\u00f2 rispetto ai propri sottomoduli; un modulo noetheriano \u00e8 pertanto un modulo per cui valgono le seguenti condizioni equivalenti:\nEsiste uno stretto legame tra anelli e sottomoduli noetheriani: infatti ogni anello noetheriano \u00e8 anche un modulo noetheriano su s\u00e9 stesso; inoltre un anello formula_1 \u00e8 noetheriano sinistro (destro) se e solo se ogni formula_22 sinistro (destro) finitamente generato \u00e8 noetheriano.\nApplicazioni.\nLa propriet\u00e0 di \"finitezza\" degli anelli noetheriani viene utilizzata nella teoria degli anelli e nella geometria algebrica per numerose applicazioni. Ad esempio, un insieme di infinite equazioni polinomiali pu\u00f2 essere rimpiazzato da un insieme finito di equazioni con le stesse soluzioni, grazie al fatto che l'anello dei polinomi su un campo \u00e8 noetheriano; la riduzione \u00e8 operata considerando l'ideale generato dai polinomi associati alle equazioni: i polinomi generatori dell'ideale, che sono in numero finito, hanno le stesse radici degli infiniti polinomi di partenza."}
{"id": "313643", "revid": "33689", "url": "https://it.wikipedia.org/wiki?curid=313643", "title": "Infogrames", "text": "Infogrames Entertainment SA, comunemente chiamata Infogrames, \u00e8 stata una holding internazionale con sede a Lione, Francia. Attraverso le sue controllate, Infogrames produceva, sviluppava, pubblicava e distribuiva videogiochi per tutte le maggiori console e computer.\nPossedeva la quota di controllo di Atari, Inc., con sede a New York, USA, e di Atari Europe.\nStoria.\nFu fondata nel 1983 da Bruno Bonnell e Christophe Sapet a Lione. \nStando a quanto detto da Bonnell in un'intervista televisiva, i fondatori usarono un programma informatico per mischiare e fondere parole per suggerire il nuovo nome della compagnia. Uno dei risultati fu \"Infogramme\": un portmanteau (parola costruita con altre parole) dei termini francesi \"informatique\" e \"programme\". La scelta finale, \"Infogrames\", era una versione leggermente modificata di questo risultato. La pronuncia corretta \u00e8 (circa \"enfogr\u00e0m\"), e non \u00e8 collegato alla parola inglese \"games\".\nNei primissimi anni di attivit\u00e0 Infogrames pubblic\u00f2 molti titoli, tra cui anche alcuni programmi di utilit\u00e0, per i computer francesi Thomson MO5, Thomson TO7 e seguenti, comprese versioni italiane per il PC 128. Presto estese la produzione a molti altri computer diffusi in Europa e in seguito, dagli anni '90, anche alle console.\nNei tardi anni ottanta la Infogrames divenne famosa per i suoi giochi contenenti spesso idee originali e contenuti umoristici. Diversi titoli vennero tratti con licenza ufficiale da fumetti di origine francofona, come i Puffi o Tin Tin.\nNel giugno 1987 Infogrames acquis\u00ec completamente la ERE Informatique, una delle prime societ\u00e0 francesi di videogiochi. Gi\u00e0 da qualche tempo la ERE era in difficolt\u00e0 finanziarie e la Infogrames aveva una compartecipazione nel suo capitale.\nInfogrames Entertainment venne quotata alla Borsa di Parigi nel 1993, quando il suo volume d'affari era di 102 milioni di franchi.\nInfogrames, Inc. \u00e8 stato anche il nome della filiale americana di Infogrames Entertainment SA. Venne fondata nel 1993 come \"GT Interactive\", e acquistata nel 1999 da Infogrames. Nel 2001 Infogrames Inc. acquis\u00ec \"Hasbro Interactive\", che includeva MicroProse, Atari e Game.com. Nel 2003 Infogrames Entertainment cambi\u00f2 ufficialmente nome della sede statunitense in Atari, Inc. e la sede europea divenne Atari Europe, mentre la societ\u00e0 a capo dell'holding mantenne il nome di Infogrames Entertainment.\nDagli anni novanta al 2001 Infogrames ha acquisito molte compagnie nel settore dei videogiochi. Oltre a GT Interactive e Hasbro Interactive, furono acquisiti Ocean Software, Gremlin Interactive, Accolade, la Shiny Entertainment, Eden Games e Melbourne House.\nLa Shiny Entertainment \u00e8 stata venduta alla Foundation 9 Entertainment il 2 ottobre 2006.\nNel maggio del 2008 Infogrames, gi\u00e0 proprietaria della maggioranza dell'Atari, ha completato l'acquisizione delle azioni per undici milioni di dollari.\nNel corso del 2009, proseguendo le difficolt\u00e0 finanziarie, alcuni rami d'azienda furono venduti a partner, e l'azienda modific\u00f2 il proprio nome in Atari SA.\nVideogiochi.\nTra i molti giochi pubblicati da Infogrames va citata la serie \"Alone in the Dark\", \"Iznogoud\" (basato sull'omonimo fumetto Iznogoud), \"Chamonix Challenge\" (un gioco basato sull'alpinismo), \"North &amp; South\" (uno strategico a turni ambientato nel periodo della Guerra di secessione americana), \"Civilization III\" (di Sid Meier), \"Grand Prix 4\" (di Geoff Crammond), ' e \"Bugs Bunny e Taz in viaggio nel tempo\", \"Eternam\", la serie di \"V-Rally\", \"Ronaldo V-Football\", ' e \"Gekido\".\nElenco approssimativo dei videogiochi pubblicati con marchio Infogrames Entertainment, Infogrames Europe (prima di cambiare denominazione in Atari SA), Infogrames Inc. (prima di cambiare denominazione in Atari Inc.), o Infogrames Pocket Soft (un marchio usato a fine anni '80 per le riedizioni economiche per Amiga e Atari ST). Sono compresi anche titoli originariamente pubblicati da altre aziende.\nAntologie.\nEsse riguardano solo ed esclusivamente i giochi usciti su PlayStation e PC.\nAltro software.\nLa societ\u00e0 si occup\u00f2 anche di software di utilit\u00e0 o educativo. Di seguito alcuni titoli prodotti nei primi anni di attivit\u00e0. In seguito pubblic\u00f2 anche CD-ROM con contenuti culturali."}
{"id": "313644", "revid": "1590006", "url": "https://it.wikipedia.org/wiki?curid=313644", "title": "Gruppo Bilderberg", "text": "Il Gruppo Bilderberg (detto anche conferenza Bilderberg o club Bilderberg) \u00e8 un incontro annuale per inviti di circa 130 partecipanti, la maggior parte dei quali sono personalit\u00e0 nel campo economico, politico e bancario. I partecipanti trattano una grande variet\u00e0 di temi globali, economici e politici.\nStoria.\nLa prima conferenza, nata per iniziativa del banchiere statunitense David Rockefeller, si tenne il 29 maggio 1954 presso l'hotel \"de Bilderberg\" a Oosterbeek, vicino ad Arnhem, nei Paesi Bassi. L'iniziativa di tale prima conferenza fu presa da molte persone, incluso il politico polacco J\u00f3zef Retinger, preoccupato dalla crescita dell'antiamericanismo nell'Europa occidentale e col fine di favorire la cooperazione tra Europa e Stati Uniti in campo politico, economico e militare.\nPer quella prima conferenza furono contattati il principe Bernhard van Lippe-Biesterfeld, il primo ministro belga Paul Van Zeeland e l'allora capo della Unilever, l'olandese Paul Rijkens. \nIl principe Bernhard van Lippe-Biesterfeld a sua volta coinvolse Walter Bedell Smith, capo della CIA. La lista degli ospiti fu redatta invitando due partecipanti per ogni nazione, uno per la parte liberale e l'altro per l'opposta parte conservatrice. Cinquanta delegati da undici paesi europei insieme con undici delegati statunitensi parteciparono a quella prima conferenza.\nIl successo di questo primo incontro spinse gli organizzatori a pianificare delle conferenze annuali. Fu istituita una commissione permanente con Retinger nel ruolo di segretario permanente. Alla morte di Retinger divenne segretario l'economista olandese Ernst van der Beugel nel 1960 e in seguito la posizione fu rivestita da Joseph E. Johnson, William Bundy e altri. Molti partecipanti al gruppo Bilderberg sono capi di Stato, ministri del tesoro e altri politici dell'Unione europea ma prevalentemente i membri sono esponenti di spicco dell'alta finanza europea e anglo-americana.\nStruttura organizzativa.\nLa conferenza \u00e8 organizzata da una commissione permanente (\"Steering Committee\") della quale fanno parte due membri di circa 18 nazioni differenti. Oltre al presidente della commissione \u00e8 prevista la figura di segretario generale onorario. Non esiste la figura di \"membro del gruppo Bilderberg\" ma solo quella di membro della commissione permanente (\"member of the Steering Committee\"). Esiste anche un gruppo distinto di supervisori.\nIl gruppo si riunisce annualmente in hotel o resort di lusso in varie parti del mondo, normalmente in Europa, e una volta ogni quattro anni negli Stati Uniti o in Canada. Ha un ufficio a Leida nei Paesi Bassi. \nPubblicit\u00e0 dei lavori e teorie del complotto.\nI nomi dei partecipanti sono resi pubblici attraverso la stampa ma la conferenza \u00e8 chiusa al pubblico e ai media.\nDato che le discussioni durante questa conferenza non sono mai registrate o riportate all'esterno, questi incontri sono stati oggetto di critiche e di varie teorie del complotto, come ad esempio quella sostenuta da Daniel Estulin nel libro \"Il Club Bilderberg\". Gli organizzatori della conferenza, tuttavia, spiegano questa loro scelta con l'esigenza di garantire ai partecipanti maggior libert\u00e0 di esprimere la propria opinione senza la preoccupazione che le loro parole possano essere travisate dai media.\nCronologia degli incontri.\nDi seguito vengono riportate la data e la collocazione degli incontri effettuati dal gruppo:"}
{"id": "313645", "revid": "34194", "url": "https://it.wikipedia.org/wiki?curid=313645", "title": "Infogrames Entertainment SA", "text": ""}
{"id": "313653", "revid": "93685", "url": "https://it.wikipedia.org/wiki?curid=313653", "title": "Greatest Hits (Queen, Hollywood)", "text": ""}
{"id": "313654", "revid": "287204", "url": "https://it.wikipedia.org/wiki?curid=313654", "title": "Gerhard Rohlfs (filologo)", "text": "Fu docente di filologia romanza all'Universit\u00e0 di Tubinga e all'Universit\u00e0 di Monaco di Baviera. Umanista di vasta cultura e ampi interessi, fu soprannominato \"l'archeologo delle parole\".\nStudi e ricerche.\nIl suo debutto negli studi linguistici avvenne sotto la guida di Karl Jaberg e Jakob Jud, da cui ricevette l'incarico di un ampio studio sui dialetti dell'Italia Meridionale, che lo port\u00f2 alla laurea con una tesi dal titolo \"Griechen und Romanen in Unteritalien\" (pubblicata nel 1924).\n\"La fortuna di Rohlfs \u00e8 legata ai suoi viaggi diretti verso \"le fonti delle lingue romanze\"; ed i viaggi hanno avuto uno speciale ruolo nei suoi studi. Egli ha ereditato dall'Ottocento il concetto dell\"italienische Reise\" (it.: \"Viaggio in Italia\") e si \u00e8 dimostrato il migliore erede di Goethe nel suo approccio multidirezionale alla realt\u00e0 italiana [...]\".. Le sue foto sono davvero una miniera per tutti gli studiosi di cultura popolare. Ogni foto \u00e8 corredata di relative informazioni tecniche quali apertura del diaframma, tempi di esposizione, ora della ripresa. Una delle localit\u00e0 italiane che annovera il maggior numero di foto \u00e8 Sperlinga dove Gerhard Rohlfs fece una ricerca sul dialetto galloitalico di Sicilia tra il 13 e 14 aprile 1924.\nSi occup\u00f2 di glottologia e linguistica delle lingue romanze e dei loro dialetti, principalmente di quelli appartenenti alle aree linguistiche dell'Italia meridionale, in particolar modo quelle dell'area calabro-lucana e salentina (dialetto calabrese, salentino, lucano e cilentano). In tale contesto si inserisce anche l'interesse per i dialetti gallo-italici di Basilicata, che per primo riconobbe nelle loro caratteristiche di Isola linguistica e ai quali dedic\u00f2 due studi fondamentali nel 1931 e nel 1941.\nPubblic\u00f2 due vocabolari completi del dialetto calabrese (Milano, 1938-1939) e di quello salentino (Monaco, 1956-1961).\nFondamentale \u00e8 poi la sua monumentale opera in tre volumi \"Historische Grammatik der italienischen Sprache und ihrer Mundarten\". Lehnen, M\u00fcnchen, pubblicata negli anni 1949-1954 e tradotta in italiano da Einaudi negli anni 1966-1969, con il titolo \"Grammatica storica della lingua italiana e dei suoi dialetti.\"\nSi occup\u00f2 estesamente della lingua grecanica, sostenendo la tesi, gi\u00e0 avanzata nella citata \"Griechen und Romanen in Unteritalien\", che tale lingua fosse frutto dell'ellenizzazione magnogreca e contrapponendosi alla teoria di Giuseppe Morosi che ne affermava invece la derivazione bizantina, sulla scia dell'emigrazione greca dei secoli IX-XVI.\nRiconoscimenti e affiliazioni.\nNel 1974 una giuria designata dal prof. Alessandro Faedo, rettore dell'Universit\u00e0 di Pisa, gli assegn\u00f2 il Premio Forte dei Marmi per la sezione \"Storia della Lingua Italiana\".\nFu socio straniero dell'Accademia della Crusca dal 1955 e dell'Accademia nazionale dei Lincei dal 1972.\nIl 14 luglio 2002, in occasione dei 110 anni dalla sua nascita, il comune di Badolato ha intitolato allo studioso la piazza antistante le scuole elementari.\nIn Calabria Gerhard Rohlfs ha ricevuto la cittadinanza onoraria dei comuni di Bova (1966), Candidoni (1979), Tropea e Cosenza (1981) e gli \u00e8 stata conferita il 13 aprile 1981 la laurea honoris causa in Lettere dall'Universit\u00e0 della Calabria.\nNel 1973 gli fu conferita la laurea honoris causa dall'Universit\u00e0 di Lecce (oggi Universit\u00e0 del Salento); essa fu la prima laurea conferita dal giovane ateneo salentino che, accogliendo la proposta di Francesco Sabatini, all'epoca docente di Filologia, volle manifestare la riconoscenza dell'intero territorio all'autore del poderoso Vocabolario dei dialetti salentini.\nIn suo onore la citt\u00e0 di Bova ha inoltre allestito da ottobre 2012 una mostra multimediale dal titolo \"Calabria contadina nelle immagini di Gerhard Rohlfs\", a cura di Antonio Panzarella. La mostra \u00e8 visitabile presso Palazzo Tuscano, Centro visita del Parco Nazionale dell'Aspromonte, ed espone le fotografie scattate proprio dal filologo tedesco che, a partire dagli anni venti, si \u00e8 recato pi\u00f9 volte sul luogo per effettuare delle ricerche sul dialetto greco-calabrese.\nIl 21 maggio 2016 \u00e8 stato inaugurato, sempre a Bova, il Museo della Lingua Greco-Calabra, che \u00e8 intitolato proprio al grande glottologo tedesco."}
{"id": "313660", "revid": "7336", "url": "https://it.wikipedia.org/wiki?curid=313660", "title": "Mattone forato", "text": ""}
{"id": "313666", "revid": "1543377", "url": "https://it.wikipedia.org/wiki?curid=313666", "title": "Imposta sul valore aggiunto", "text": "L'imposta sul valore aggiunto, in acronimo IVA, \u00e8 un'imposta \u2013 adottata nel 1968 da numerosi Paesi del mondo (tra i quali anche i membri dell'UE) \u2013 applicata sul valore aggiunto di ogni fase della produzione, di scambio di beni e servizi.\nStoria.\nLa trasformazione dell'IGE in IVA rispose all'esigenza di armonizzare il nostro sistema tributario con quelli degli altri Paesi Comunitari. Tutti gli stati aderenti alla UE si uniformarono a uno dei principi ispiratori dei Trattati di Roma (1957), inteso a realizzare \"uno sviluppo armonioso delle attivit\u00e0 economiche nell'insieme della Comunit\u00e0\" (art. 2), anche se rimanevano ancora differenze sensibili fra le aliquote dell'imposta nei diversi paesi. \nL'IVA \u00e8 stata introdotta in Italia con il DPR n. 633/1972, in seguito pi\u00f9 volte integrato e modificato allo scopo di adeguarne la disciplina alle successive direttive della Comunit\u00e0 Europea. \nLe imposte indirette sugli scambi (dette \"sugli affari\") occupano un posto di rilievo nei moderni ordinamenti tributari, per il notevole gettito che assicurano. In Italia, l'IVA fornisce quasi il 30% degli incassi tributari dello Stato, e circa il 60% di quelli delle imposte indirette.\nAmbito di applicazione.\nBasi imponibili.\nNella teoria economica ci sono tre tipi di basi imponibili, dipendenti dalla definizione di valore aggiunto:\nLa differenza si basa sulla deducibilit\u00e0 delle spese di investimento: nel tipo prodotto nessuna spesa di investimento \u00e8 deducibile, pertanto la base imponibile \u00e8 il prodotto lordo (PL); nel tipo reddito sono deducibili le spese per accantonamenti per ammortamenti (PL-Invs); nel tipo consumo sono deducibili gli acquisti di beni strumentali nell'anno in cui vengono compiuti (PL-Invs-Inva).\nNota bene.\nQuando si eseguono valutazioni di controllo di gestione l'IVA non \u00e8 mai considerata essendo, per il soggetto imponibile, un debito verso l'erario non un ricavo o un costo (al pi\u00f9 si potrebbe valutarne gli effetti dal punto di vista monetario cio\u00e8 di flusso di cassa e implicazioni finanziarie relative). Se volutamente si considera l'IVA tra i crediti e debiti allora occorre almeno scorporarla come singolo fattore perch\u00e9 altrimenti si potrebbero compiere errori di giudizio.\nMetodi di calcolo.\nValore aggiunto.\nL'imposta sul valore aggiunto pu\u00f2 essere calcolata generalmente con due metodi, uno dei quali per\u00f2 pi\u00f9 articolato.\nTale ultimo sistema (detrazione imposta da imposta) \u00e8 stato preso come modello dalle direttive CEE per la creazione di un sistema comune sulla cifra d'affari nei Paesi europei.\nIl sistema, cos\u00ec come \u00e8 concepito, non ha pi\u00f9 uno stretto collegamento con il \u201cvalore aggiunto\u201d, anche se la denominazione \u00e8 rimasta tale per motivi \u201cstorici\u201d.\nIn particolare la detrazione \u201cimposta da imposta\u201d consente:\nScorporo.\nLo scorporo dell'IVA \u00e8 un'operazione contabile che consiste nel separare l'IVA dal prezzo comprensivo dell'IVA stessa, determinando l'imponibile.\nFormula generale per trovare l'imponibile formula_1, conoscendo il prezzo ivato formula_2, supponendo che l'aliquota sia pari al 22%:\nIl denominatore \u00e8 ottenuto sommando l'IVA all'unit\u00e0: dunque nell'ipotesi dell'IVA al 22%, esso \u00e8 pari a 1,22."}
{"id": "313667", "revid": "1812835", "url": "https://it.wikipedia.org/wiki?curid=313667", "title": "Citocromi", "text": "I citocromi sono enzimi che contengono come coenzima il gruppo prostetico eme, grazie al quale legano l'ossigeno permettendone l\u2019utilizzo nel processo della respirazione cellulare. Veicolando gli elettroni in reazioni di ossidoriduzione nella catena di trasporto, liberano energia che viene immagazzinata con la sintesi di ATP nella fosforilazione ossidativa. Svolgono inoltre altre funzioni metaboliche fondamentali. \nSono suddivisi in quattro categorie principali a, b, c, d in relazione alla loro capacit\u00e0 di trasmettere alcune radiazioni dello spettro visibile che li fanno apparire colorati: i citocromi di tipo a assorbono lunghezze d'onda di circa 600 nm, i citocromi di tipo b di 560 nm circa e quelli di tipo c di circa 550 nm. Per ogni categoria si conoscono alcune sottocategorie come ad esempio a3, b5 e c1; ogni categoria possiede un diverso potenziale redox. Le classi a, b e c sono contenute nei mitocondri, le altre sono proteine integrali di membrana.\nI citocromi hanno un elevato assorbimento della luce dovuto al gruppo prostetico eme (quattro gruppi pirrolici legati da legami =CH-, ovvero il sistema porfirinico che chelano uno ione Fe2+ utilizzando gli atomi di azoto). Nella forma ridotta (Fe2+) hanno tre bande di assorbimento della luce visibile che permettono di distinguere tipi molto simili della stessa classe indicando a pedice la loro lunghezza d'assorbimento massima (es. b562).\nEsistono altre classificazioni dei citocromi. Una classe di importanza fondamentale \u00e8 quella del citocromo P-450, che comprende enzimi microsomiali epatici con funzione detossificante verso i tossici in circolo e nel metabolismo di farmaci e sostanze endogene come ormoni e prodotti nocivi del metabolismo.\nClasse dei citocromi c.\nClasse di citocromi che formano legami covalenti con il gruppo eme localizzati sulla superficie esterna della membrana interna mitocondriale, di questa classe fa parte anche il citocromo c. L'eme C, infatti, \u00e8 legato covalentemente alla proteina del citocromo c mediante ponti tioeteri con 2 residui di Cys.\nLa famiglia del citocromo P-450.\nIl citocromo P-450 \u00e8 una superfamiglia di isoenzimi epatici che, trasferendo elettroni, catalizzano l'ossidazione di molti composti di origine endogena oltre ai farmaci eventualmente assunti (metabolismo di fase I). Gli elettroni vengono forniti dalla NADPH-citocromo P-450 reduttasi che trasferisce elettroni dal nicotinamide adenin dinucleotide fosfato ridotto (NADPH) al citocromo P-450.\nQuesto enzima raggruppa 14 famiglie e 17 sottofamiglie. La sigla di ogni singolo citocromo \u00e8 formulata a partire dal termine comune CYP seguito da un numero arabo che indica la famiglia, una lettera che indica la sottofamiglia e da un altro numero arabo che indica il gene specifico.\nGli enzimi delle sottofamiglie 1A, 2B, 2C, 2D e 3A sono fondamentali per il metabolismo dei mammiferi; il CYP1A2, il CYP2C9, il CYP2C19, il CYP2D6 e il CYP3A4 sono importanti per il metabolismo umano.\nLa loro specificit\u00e0 genetica spiega la differente reazione clinica di pazienti diversi che assumono uno stesso farmaco: il soggetto pu\u00f2 abbisognare di una dose sensibilmente diversa o addirittura necessitare di un cambiamento di terapia.\nOgni singolo legame enzima-substrato pu\u00f2 essere sensibile all'effetto di inibitori o induttori che, rispettivamente, ne diminuiranno o aumenteranno il metabolismo; cos\u00ec si spiegano buona parte degli effetti collaterali dovuti all'assunzione contemporanea di pi\u00f9 farmaci. Ad es. i composti aromatici derivati dalla combustione della carne alla brace e dal fumo di sigaretta sono induttori del complesso CYP1A2-paracetamolo o CYP1A2-estradiolo, il CYP2C9-fenitoina e CYP2C9-THC subisce effetto induttore dalla rifampicina, il CYP2C19-omeprazolo e CYP2C19-diazepam subiscono lo stesso effetto con la rifampicina, chinidina e fluoxetina sono inibitori di CYP2D6-nortriptilina, CYP3A4-lovastatina subisce effetto inibitore dal ketoconazolo e induttore dal fenobarbital."}
{"id": "313668", "revid": "287204", "url": "https://it.wikipedia.org/wiki?curid=313668", "title": "La rosa tatuata", "text": ""}
{"id": "313671", "revid": "1590006", "url": "https://it.wikipedia.org/wiki?curid=313671", "title": "Terreti", "text": "Terreti \u00e8 un quartiere collinare della citt\u00e0 di Reggio Calabria, posto a 600 metri s. l. m. . Insieme ad Ort\u00ec e Pod\u00e0rgoni costituisce l'XI circoscrizione del comune di Reggio.\nIl toponimo.\nIl toponimo \"Terreti\" pu\u00f2 avere due etimologie. Una risale all'aggettivo latino \"teres, ter\u0115tis\", che vuol dire \"levigato, arrotondato\", intendendo forse un'area particolarmente battuta dai venti o un tempo brulla e priva di vegetazione. Un'altra deriverebbe dal plurale del termine \"terreto\", costituito da \"terra\" (vocabolo usato come sinonimo di podere coltivabile) + \"etum\" (suffisso collettivo latino), da cui \"Terretum\". Questa voce potrebbe identificare \"degli appezzamenti o dei lotti coltivati\". Inoltre non si pu\u00f2 escludere che l'espressione locale \"Terreti\" possa essere una semplice variante dialettale per indicare genericamente dei \"territori\" o dei \"terreni\".\nStoria.\nNei pressi dell'attuale centro abitato di Terreti sorgeva Motta S. Quirillo, un piccolo centro abitato fortificato il cui nome derivava da un vescovo ed eremita originario della zona. \nA cavallo del XIV e del XV secolo, nell'ambito della guerra fra Angioini ed Aragonesi, Motta S. Quirillo, al pari delle altre motte, si schier\u00f2 a favore degli Angioini, in contrapposizione con l'aragonese Reggio.\nPer questo motivo nel 1422 i reggini, mentre la maggior parte degli abitanti della Motta celebravano una festivit\u00e0 religiosa in una chiesetta poco distante, attaccarono Motta S. Quirillo e, uccisi i pochi rimasti in casa, la distrussero dalle fondamenta. \nDopo tale disfatta, gli abitanti superstiti fondarono l'attuale centro abitato di Terreti.\nL'Abbazia di Santa Maria di Terreti.\nIn epoca bizantina qui esisteva l\"'Abbazia di Santa Maria di Terreti\", successivamente fatta rierigere da Ruggero II nel 1103: nel corso dei secoli tale chiesa fu ripetutamente danneggiata da vari terremoti (in particolare dal terremoto del 1783). \nIn seguito ad ulteriori danneggiamenti dovuti al terremoto del 1908, nel 1915 le autorit\u00e0 la demolirono definitivamente tramite cariche di dinamite.\nDi essa rimangono alcuni ruderi, nonch\u00e9 parti di pavimento a mosaico e colonne, oggi situati presso la Chiesa degli Ottimati nel centro della citt\u00e0, oltre che le descrizioni di osservatori diretti.\nIl clima.\nIl clima \u00e8 di tipo appenninico con inverni freddi, con la minima di 4\u00b0 gradi nelle mattine d'inverno, ed estati calde con una massima di 34\u00b0. Non sono rare le nevicate: ve ne possono essere anche 3/4 a stagione, specialmente in febbraio.\nTemperatura media.\nGennaio 4\u00a0\u00b0C / 10\u00a0\u00b0C\nFebbraio 3\u00a0\u00b0C / 9\u00a0\u00b0C\nMarzo 5\u00a0\u00b0C / 13\u00a0\u00b0C\nAprile 9\u00a0\u00b0C / 15\u00a0\u00b0C\nMaggio 16\u00a0\u00b0C / 21\u00a0\u00b0C\nGiugno 20\u00a0\u00b0C / 26\u00a0\u00b0C\nLuglio 25\u00a0\u00b0C / 33\u00a0\u00b0C\nAgosto 26\u00a0\u00b0C / 32\u00a0\u00b0C\nSettembre 20\u00a0\u00b0C / 29\u00a0\u00b0C\nOttobre 13\u00a0\u00b0C / 18\u00a0\u00b0C\nNovembre 8\u00a0\u00b0C / 13\u00a0\u00b0C\nDicembre 5\u00a0\u00b0C / 9\u00a0\u00b0C"}
{"id": "313672", "revid": "1272592", "url": "https://it.wikipedia.org/wiki?curid=313672", "title": "Gallico (Reggio Calabria)", "text": "G\u00e0llico (\"Gallic\u00f2\" in greco-calabro) \u00e8 un quartiere che fa parte della IX circoscrizione del comune di Reggio Calabria; situato nella parte nord della citt\u00e0, \u00e8 costituito da una zona marina che si affaccia sullo Stretto di Messina (Gallico Marina) e da una collinare (Gallico Superiore).\nHa una superficie pari a 8,97 chilometri quadrati, con una popolazione pari a 15.685 abitanti (dati fine 2010).\nGeografia fisica.\nGallico non ha una precisa lottizzazione, ma si sviluppa principalmente lungo la SS 18, detta pi\u00f9 comunemente Via Nazionale, e lungo la linea di costa, mentre Gallico Superiore si sviluppa nella convergenza delle strade Casa Savoia, Trapani Lombardo e Anita Garibaldi. La presenza della ferrovia crea discontinuit\u00e0 e disorganicit\u00e0 nella parte ovest del tessuto urbano, che ne soffre alquanto. \u00c8 da notare come il vincolo sovraordinato \"ferrovia\" non venga quasi mai rispettato.\nFenomeno fortemente preoccupante \u00e8 l'erosione del litorale, gravemente deturpato dalle onde marine, con seria possibilit\u00e0, in prospettiva, di inconvenienti alle numerose abitazioni limitrofe.\nStoria.\nGallico ha sempre fatto parte del territorio storico della grande citt\u00e0 di Reggio, seguendone la storia nel corso dei secoli caratterizzata dalle numerose scorrerie dei barbari. La parte marina conserva i ruderi di una torre di guardia di cui una zona ancora oggi porta il nome di Piazza Torre di Guardia; altri ruderi di due torri sono presenti sulla collina della \"Motta Rossa\", una delle quattro motte principali a guardia della citt\u00e0 di \"Reggio\". Gallico sub\u00ec nella sua storia frequenti alluvioni provocate dalla fiumara omonima e dal San Biagio.\nVi sorgeva un antico monastero greco chiamato Santa Domenica di Gallico.\nMonumenti e luoghi d'interesse.\nParchi e luoghi di aggregazione.\nFino al 2007 \u00e8 stato gestito dalla Figlie di Maria Ausiliatrice. In seguito alla partenza delle suore, la struttura e le attivit\u00e0 sono gestite da un gruppo di laici salesiani in comunione con la Parrocchia.\nInfrastrutture e trasporti.\nUno svincolo dell'Autostrada A2 porta direttamente nel quartiere, che \u00e8 servito inoltre dalla Strada statale 18 Tirrena Inferiore proveniente da Catona (Nord) o da Archi (Sud), e dalla Strada Statale 184 proveniente da Gambarie (frazione di Santo Stefano in Aspromonte).\nA Gallico \u00e8 inoltre presente una delle stazioni ferroviarie della citt\u00e0 denominata \"RC Gallico\".\nSport.\nTennis.\nIl Tennis Three Brothers Pharaon il 25 giugno 2017 ha raggiunto la promozione in Serie B, dopo aver conquistato per tre anni consecutivi il Campionato Regionale di Serie C (2015, 2016, 2017). Il T.C. Pharaon da anni riunisce e cresce atleti a livello Nazionale e Mondiale."}
{"id": "313674", "revid": "640277", "url": "https://it.wikipedia.org/wiki?curid=313674", "title": "Scopus umbretta", "text": "Lumbretta (\"Scopus umbretta\" ), \u00e8 un uccello trampoliere di medie dimensioni, ed unica specie vivente nel genere Scopus e della famiglia Scopidae. Originariamente si pensava che questo uccello fosse imparentato con i Ciconiiformes, ma successivi studi hanno dimostrato trattarsi di un Pelecaniformes, e si pensa che i suoi parenti pi\u00f9 stretti siano pellicani e il becco a scarpa. La forma della testa con il lungo becco e la cresta di piume sulla nuca ricorda vagamente un martello, che da all'animale il suo nome inglese \"hamerkop\", una parola afrikaans per \"testa di martello\". L'umbretta \u00e8 un uccello acquatico di taglia media dal piumaggio marrone. Si trova in Africa, Madagascar e Arabia, e abita un'ampia variet\u00e0 di zone umide, inclusi estuari, rive dei laghi, stagni da pesca, sponde dei fiumi e coste rocciose. L'umbretta \u00e8 un uccello stanziale che spesso compie movimenti locali.\nL'umbretta si nutre di una vasta gamma di prede, principalmente pesci e anfibi, sebbene integri nella sua dieta anche gamberetti, insetti e roditori, solitamente cacciati in acque poco profonde. La specie \u00e8 rinomata per i suoi enormi nidi, molti dei quali vengono costruiti durante la stagione riproduttiva. Insolitamente per un uccello trampoliere il nido ha una camera di nidificazione interna dove vengono deposte le uova. Entrambi i genitori covano le uova e allevano i pulcini.\nLa specie non \u00e8 minacciata a livello globale ed \u00e8 localmente abbondante in Africa e in Madagascar, e l'Unione Internazionale per la Conservazione della Natura (IUCN) l'ha valutata come a Rischio minimo.\nDescrizione.\nL'umbretta \u00e8 un uccello acquatico di medie dimensioni, alto all'incirca 56 centimetri (22 pollici), per un peso di 470 grammi (17 once), sebbene la sottospecie \"S. u. minor\" sia pi\u00f9 piccola. Il piumaggio \u00e8 marrone-grigio con iridescenze violacee sul dorso; \"S. u. minor\" ha un piumaggio pi\u00f9 scuro. La coda \u00e8 relativamente corta e le penne presentano un motivo a barre pi\u00f9 scure lungo tutta la loro lunghezza. I sessi sono molto simili tra di loro e i giovani assomigliavano agli adulti. Il becco \u00e8 lungo da 80 a 85 millimetri (3,1-3,3 pollici) e leggermente uncinato all'estremit\u00e0, simile a quello del ben pi\u00f9 grande becco a scarpa, ed \u00e8 abbastanza compresso e sottile, in particolare nella met\u00e0 inferiore della mandibola. Il becco \u00e8 marrone nei giovani, divenendo sempre pi\u00f9 scuro fino a diventare nero quando l'uccello si impenna.\nIl collo e le zampe sono proporzionalmente pi\u00f9 corti di quelli di altri Pelecaniformes dall'aspetto simile. Le zampe sono lunghe e nere. I piedi sono solo parzialmente palmati. Il dito medio \u00e8 a pettine (pettinato) come quello degli aironi. La sua coda \u00e8 corta, mentre le sue ali sono grandi, larghe e con la punta arrotondata; ci\u00f2 lo rende un buon planatore, sebbene spicchi il volo ancora meno dei becco a scarpa o di alcune cicogne. Quando \u00e8 in volo, l'umbretta allunga il collo in avanti, come una cicogna o un ibis, mentre quando sbatte le ali ritira il collo sul dorso, come gli aironi. Quando \u00e8 a terra si muove a scatti veloci, ondeggiando la testa ed il collo ad ogni passo. Talvolta, mantiene le ali aperte durante la corsa per una maggiore stabilit\u00e0.\nBiologia.\nQuesti uccelli sono attivi principalmente durante il giorno, spesso riposando al mezzogiorno, il periodo pi\u00f9 durante il caldo della giornata. Talvolta, sono attivi anche durante le ore crepuscolari, essendo attivi anche al tramonto, sebbene non siano uccelli notturni.\nComportamento sociale.\nLe umbrette sono perlopi\u00f9 silenziose quando non sono in gruppo, divenendo molto pi\u00f9 \"vocali\" quando sono in coppia o in gruppo. L'unico richiamo che emettono quando sono sole, viene emesso in volo, ed \u00e8 uno stridulo \"nyip\" o \"kek\". In gruppo, le vocalizzazioni includono una serie di richiami tra cui risate e scricchiolii nasali. Un richiamo altamente sociale, \u00e8 uno stridulo \"yip-purr\", che viene emesso solamente quando l'uccello si riunisce in numerosi gruppi. Quando pi\u00f9 esemplari si radunano in uno stormo, i vari individui iniziano il richiamo con una serie di \"yip\", lasciando alla fine posto ad un verso simile alle fusa di un gatto. Questo richiamo viene effettuato con il collo esteso e talvolta accompagnato da un battito d'ali, diventando sempre pi\u00f9 vigoroso quando \u00e8 presente un numero maggiore di uccelli.\nUn altro comportamento sociale molto comune \u00e8 la \"falsa monta\", in cui un uccello sta sopra un altro in una posa simile all'atto dell'accoppiamento. Questo specifico comportamento \u00e8 stato osservato sia tra le coppie che tra gli uccelli senza partner, oltre che tra esemplari dello stesso sesso. Sono state osservate anche monte invertite, in cui \u00e8 la femmina a montare il maschio. Per questo motivo, si ritiene che questo comportamento abbia uno scopo sociale e non correlato al legame di coppia. Sebbene non siano uccelli particolarmente aggressivi con i membri della propria specie, gli esemplari dominanti mostrano la loro supremazia aprendo leggermente il becco ed alzando la cresta di piume per intimidire i rivali. Quando sono in gruppo, inoltre, questi uccelli praticano la toelettatura sociale, lisciando e pulendo le piume di esemplari non correlati o che non fanno parte della coppia.\nAlimentazione.\nQuesta specie, normalmente, si nutre da sola o in coppia, anche se talvolta pu\u00f2 riunirsi in grandi stormi per nutrirsi quando il cibo \u00e8 abbondante. Sono uccelli generalisti, sebbene anfibi e pesci costituiscano la maggior parte della sua dieta. La loro dieta include anche gamberetti, insetti e piccoli roditori. La loro dieta sembra variare molto in base al luogo: la dieta degli esemplari presenti nell'Africa orientale e meridionale \u00e8 costituita principalmente da rane artigliate e da girini, mentre gli esemplari del Mali si nutrono quasi esclusivamente di piccoli pesci. La sua dieta generalizzata e la sua predilezione per piccole prede, ha permesso a questo uccello di espandersi anche in territori dove il cibo \u00e8 limitato. Le umbrette si nutrono solo per una parte della giornata.\nNormalmente, questi uccelli cacciano attraversando lentamente le acque poco profonde con le loro lunghe zampe. Le prede vengono individuate in modo diverso a seconda delle circostanze ambientali; se l'acqua \u00e8 limpida, l'animale individuer\u00e0 le sue prede con la vista, mentre se l'acqua \u00e8 pi\u00f9 fangosa e torbida, far\u00e0 affidamento sul suo becco sensibile, sondando l'acqua a becco aperto e chiudendolo di scatto non appena qualcosa vi si avvicina. Per spaventare le prede fuori dai loro nascondigli, spesso sbatte le lunghe zampe sul fondale o apre improvvisamente le ali. Le prede catturate nel fango vengono sbattute prima di essere ingerite per pulirle o, se possibile, portate in acqua pi\u00f9 pulita per sciacquarle. L'umbretta \u00e8 anche in grado di nutrirsi in volo, volando lentamente appena sopra l'acqua con le zampe a penzoloni e la testa rivolta verso il basso, quindi abbassa le zampe e si libra momentaneamente quando viene avvistata la preda. La preda viene quindi afferrata con il becco e inghiottita in volo. Questo metodo di cattura sembra essere molto fruttuoso, catturando la preda 27 tentativi su 33, durante una sessione di 45 minuti. Alcuni esemplari sono stati osservati nutrirsi anche di sciami di termiti quando queste conducono i loro voli nuziali, afferrando fino a 47 alate (termiti volanti) in cinque minuti.\nQuesta specie \u00e8 anche in grado di sfruttare la presenza di altri animali a suo vantaggio. Alcuni esemplari sono stati osservati mentre catturava gli insetti che seguono ed infastidiscono le mandrie di bovini e bufali, in modo simile agli aironi guardabuoi, mentre alcuni esemplari sceglievano di pescare proprio nei pressi dei branchi di ippopotami, che con i loro movimenti subacquei smuovono il fondale facendo scappare i pesci in superficie. \u00c8 stato anche osservato come una coppia di umbrette abbia cacciato in associazione con un gruppo di manguste striate; quando le manguste iniziarono a cacciare le rane nel fango essiccato a lato di una pozza d'acqua, la coppia di umbrette assistette il gruppo, catturando le rane che sfuggivano alle manguste.\nRiproduzione.\nL'aspetto pi\u00f9 strano del comportamento riproduttivo dell'umbretta \u00e8 la costruzione dei loro enormi nidi, che talvolta possono essere pi\u00f9 larghi di 1,5 metri (4 piedi e 11 pollici) e abbastanza forti da sostenere il peso di un uomo. Il nido viene solitamente costruito tra due rami di un albero che facciano da base, spesso nei pressi di corsi d'acqua, ma se necessario, il nido viene costruito anche sulle rive, su scogliere, sul terreno o su strutture artificiali come muri o una dighe. La coppia inizia creando una piattaforma di bastoni tenuti insieme dal fango, quindi ne costruisce i muri ed un tetto a cupola. Un ingresso intonacato di fango largo circa 13\u201318 centimetri (5,1\u20137,1 pollici) sul fondo conduce attraverso un tunnel lungo fino a 60 centimetri (24 pollici) ad una camera di nidificazione abbastanza grande da alloggiare i genitori e i pulcini. \u00c8 stato stimato che una coppia impieghi dalle 10 alle 14 settimane per terminare il proprio nido, e un ricercatore ha stimato che sarebbero necessari circa 8000 bastoncini o ciuffi d'erba per completare l'intera struttura. La coppia pu\u00f2 anche aggiungere ulteriore materiale al nido anche se quest'ultimo \u00e8 completato o se le uova sono gi\u00e0 state deposte. Gran parte del materiale usato come aggiunta al nido dopo il suo completamento non sono bastoncini, ma una strana raccolta di oggetti casuali tra cui ossa, pelle e rifiuti umani.\nLe coppie di umbrette sono costruttori di nidi compulsivi, costruendo da tre a cinque nidi all'anno, indipendentemente dal fatto che si riproducano o meno. Entrambi i sessi si impegnano nella costruzione del nido, pertanto si pensa che la costruzione dei nidi possa avere una funzione nel creare o mantenere saldo il legame di coppia. Talvolta, gufi reali e barbagianni possono scacciare la coppia dal proprio nido ed occuparlo. Una volta che i gufi se ne vanno, la coppia reclama il nido riutilizzandolo. I gufi possono anche usare nidi abbandonati, come rifugio, cos\u00ec come serpenti, piccoli mammiferi come le genette, e vari uccelli tra cui uccelli tessitori, storni e piccioni che talvolta costruiscono i loro nidi sulle pareti esterne della struttura. Le umbrette nidificano raramente le une vicine alle altre, anche in Uganda, dove sono stati contati 639 nidi in un'area di 8\u00a0km 2 (3,1 miglia quadrate); anche se ogni coppia avesse costruito sette nidi, ci\u00f2 significherebbe che 80 coppie stavano nidificando in quella stessa zona. La specie non \u00e8 considerata gregaria, in quanto non nidifica abitualmente gli uni vicini agli altri, ma non \u00e8 nemmeno considerata altamente territoriale. Anche dove le coppie occupano un territorio pi\u00f9 ampio, questi territori si sovrappongono e i confini sono mal definiti.\nNell'Africa orientale l'accoppiamento avviene tutto l'anno, mentre nel resto del suo areale raggiunge il picco in momenti diversi, con una leggera inclinazione verso la stagione secca, in modo che le uova si schiudano durante la stagione delle piogge. Le coppie monogame si impegnano in un corteggiamento rituale, per poi accoppiarsi sul nido o sul terreno vicino. La covata \u00e8 composta da 3 a 7 uova di colore bianco gessoso, che chiazzeranno con il tempo. Le uova misurano in media 44,5 millimetri \u00d7 33,9 millimetri (1,75 \u00d7 1,33 pollici) e pesano circa 27,8 grammi (0,98 once), ma si osservano notevoli variazioni. Le dimensioni delle uova variano in base alla stagione, alle dimensioni complessive della covata e da uccello a uccello. Entrambi i sessi covano le uova, sebbene le femmina sembrino passare pi\u00f9 tempo in cova. L'incubazione dura circa 30 giorni dalla deposizione del primo uovo alla schiusa, le uova vengono deposte con intervalli da uno a tre giorni e si schiudono in modo asincrono.\nEntrambi i genitori si prendono cura dei cuccioli portando il cibo, spesso lasciandoli soli per lunghi periodi. Questa abitudine, insolita tra i trampolieri, potrebbe essere dovuta alla protezione fornita dal nido. I pulcini nascono con un piumino grigio, che cominceranno a perdere entro 17 giorni dalla schiusa, a seguito di cui acquisiranno il piumaggio adulto, prima sulla testa e poi sul resto del corpo, nel giro di un mese. A 44-50 giorni, i giovani lasciano il nido, continuando per\u00f2 ad usarlo per appollaiarsi la notte, fino a quando non hanno due mesi di vita, quando abbandoneranno completamente il nido, allontanandosi completamente dai genitori.\nDistribuzione e habitat.\nL'umbretta abita l'Africa subsahariana, il Madagascar e l'Arabia sud-occidentale costiera. Il suo habitat consiste in zone umide, come fiumi, torrenti, pozze stagionali, estuari, bacini artificiali, paludi, mangrovie, terreni irrigati come le risaie, savane e foreste, dalle acque poco profonde dove \u00e8 pi\u00f9 facile trovare il cibo. In Tanzania, alcune popolazioni hanno iniziato a nutrirsi anche nelle coste rocciose. In Arabia si pu\u00f2 trovare negli uadi rocciosi, ricchi d'acqua e grandi alberi. La maggior parte delle popolazioni sono stanziali all'interno dei loro territori, sorvegliato da coppie, ma compiono piccole migrazioni in habitat adatti solo durante la stagione delle piogge. La specie \u00e8 molto tollerante nei confronti dell'uomo, spesso nutrendosi e riproducendosi nei pressi di villaggi e altri habitat creati dall'uomo.\nTassonomia.\nL'umbretta venne descritta dallo zoologo francese Mathurin Jacques Brisson, nel 1760, nel suo \"Ornithologia\", pubblicato due anni dopo la decima edizione del \"Systema Naturae\" di Carl Linneo. Il lavoro di Brisson fu successivamente incorporato da Linneo nella sua 12\u00aa edizione del \"Systema Naturae\". I nomi di Brisson per i generi degli uccelli descritti furono ampiamente adottati dalla comunit\u00e0 ornitologica nonostante non usassero il sistema binomiale di Linneo. La Commissione internazionale per la nomenclatura zoologica stabil\u00ec nel 1911 che i generi di Brisson erano disponibili sotto il Codice internazionale di nomenclatura zoologica, quindi Brisson \u00e8 considerato l'autore del genere dell'umbretta. Il nome specifico \"umbretta\" fu dato all'uccello nel 1789 dal naturalista tedesco Johann Friedrich Gmelin. Il nome generico, \"Scopus\", deriva dal greco antico \"skia\" e significa \"ombra\". Il nome specifico \"umbretta\" venne modificato dal latino e significa \"terra d'ombra\" o \"marrone scuro\".\nL'umbretta \u00e8 sufficientemente distinto dagli altri uccelli per essere collocato in una propria famiglia, sebbene le relazioni di questa specie con altre famiglie di uccelli siano state un mistero per lungo tempo. Originariamente, l'umbretta venne inclusa in Ciconiiformes, ma successive analisi hanno dimostrato che l'animale \u00e8 pi\u00f9 vicino ai Pelecaniformes. Studi recenti hanno dimostrato che i suoi parenti pi\u00f9 stretti sono pellicani e il becco a scarpa.\nL'umbretta \u00e8 l'unico membro vivente della sua famiglia, ed \u00e8 conosciuta una singola specie fossile: \"Scopus xenopus\" venne descritto dall'ornitologo Storrs Olson nel 1984, sulla base di due ossa trovate nei depositi pliocenici del Sudafrica. \"Scopus xenopus\" era leggermente pi\u00f9 grande dell'umbretta odierna e Olson ipotizz\u00f2, in base alla forma del tarso, che la questa specie potesse essere pi\u00f9 acquatica.\nSottospecie.\nSono riconosciute 2 sottospecie:\nSono state proposte due ulteriori sottospecie: \"S. u. bannermani\" del Kenya sudoccidentale, i cui esemplari sono solitamente raggruppati nella sottospecie tipo. \u00c8 stato suggerito che gli esemplari presenti in Madagascar possano rappresentare una sottospecie distinta, nel qual caso verrebbero inseriti nella sottospecie \"S. u. tenuirostris\". Questa possibile sottospecie fu descritta da Austin L. Rand, nel 1936. \u00c8 stato anche suggerito che gli esemplari vicino al fiume Kavangoin, Namibia, potrebbero essere una sottospecie distinta, ma non \u00e8 stata fatta alcuna descrizione formale.\nConservazione.\nInterazioni con l'uomo.\nEsistono varie leggende sull'umbretta. In alcune regioni, le persone affermano che gli altri uccelli lo aiutino a costruire il suo enorme nido. Gli informatori \u01c0Xam di Wilhelm Bleek dissero che quando un'umbretta si levo in volo lanciando richiami sopra il loro campo, capirono che qualcosa vicino a loro era morto.\n\u00c8 noto in alcune culture come l'uccello del fulmine, e i Boscimani del Kalahari credono o credevano che essere colpiti da un fulmine fosse una punizione per aver tentato di saccheggiare il nido di un'umbretta. Credono anche che il dio malvagio Khauna protegga questi uccelli e proibisca che essi vengano uccisi. Secondo un'antica credenza malgascia, chiunque distrugga il nido di un'umbretta prender\u00e0 la lebbra, mentre una poesia malgascia lo definisce un \"uccello malvagio\". Tali credenze hanno dato all'uccello una certa protezione dalla caccia e dal saccheggio dei suoi nidi.\nIn Kenya, questo uccello \u00e8 legato alla stregoneria ed \u00e8 considerato un uccello del malaugurio; cacciarli o ucciderli porta sfortuna.\nScopus, un database di abstract e citazioni per articoli di riviste accademiche, ha ricevuto il suo nome in onore di questo uccello, cos\u00ec come il giornale della Societ\u00e0 di storia naturale dell'Africa orientale, \"Scopus\"."}
{"id": "313683", "revid": "1295388", "url": "https://it.wikipedia.org/wiki?curid=313683", "title": "Fotografia d'arte", "text": "Possiamo parlare di fotografia d'arte come parliamo di pittura e di scultura. L'immagine fotografica \u00e8 considerata da gran parte dei critici al pari delle discipline pittoriche, nonostante l'evidente differenza caratteristica. Negli ultimi anni le quotazioni dei maestri internazionali, come quelle degli artisti emergenti sono andate alle stelle. Il panorama si \u00e8 allargato ed \u00e8 stato rivoluzionato dall'avvento del digitale che ha moltiplicato in maniera esponenziale le possibilit\u00e0 di ogni artista.\nElementi.\nLa prima mostra fotografica della storia si tenne a Parigi nel 1839, dove Louis Hippolite Bayard espose 30 immagini positive su carta, riscuotendo parecchio successo. Nel gennaio del 1839 William Henry Fox Talbot espone i suoi \"disegni fotografici\" nella biblioteca della Royal Institution a Londra. Le fotografie vengono ammesse al Salone della Pittura di Parigi nel 1859 suscitando l'irritazione di Baudelaire.\nL'oggetto trova una sua dignit\u00e0, specialmente quando si tratta di un'opera prodotta in tiratura limitata numerata, firmata e certificata. Le Polaroid sono molto ambite, perch\u00e9 garantiscono l'unicit\u00e0 del prodotto, mantenendo prezzi contenuti.\nIl vero collezionista dovrebbe verosimilmente affiancare alle tele degli artisti favoriti, anche stampe di autori pi\u00f9 o meno famosi.\nIl costo dell'opera d'arte tiene anche in considerazione della tecnica di stampa: pari dignit\u00e0 viene data a una stampa su alluminio come ad una stampa ink-jet. In edicola si moltiplicano le riviste dedicate all'arte fotografica, e molte case editrici e produttori di macchine fotografiche organizzano: corsi, concorsi e mostre fotografiche. Sul web, sono ormai migliaia i fotografi che espongono le loro gallerie virtuali. L'autorevole rivista \"Arte\" ha dedicato un numero speciale (quello di agosto 2005) alla fotografia per celebrarne il secolo. Ne \u00e8 uscito un ritratto molto promettente che apre buone prospettive per la dignit\u00e0 di questa forma d'arte che, in passato, difficilmente \u00e8 stata considerata tale.\nNel periodo compreso tra le due grandi guerre, grazie ai processi tecnici nel campo della fotografia, fu possibile scattare delle prime istantanee e realizzare i primi reportages: fotografi professionisti documentavano la realt\u00e0 attraverso le immagini che venivano diffuse ai giornali. I fotografi di allora si possono quindi paragonare ai veristi, che narravano i fatti senza inserirvi impressioni personali.\nParallelamente, soprattutto a partire dall'inizio degli anni settanta, alla comparsa delle prime carte politenate multigradazione e al contemporaneo abbandono di molte carte pregiate per stampa da parte dell'industria fotografica, alcuni fotografi hanno adottato le tecniche storiche gi\u00e0 care ai pittorialisti per guadagnare quella libert\u00e0 espressiva che era giudicata compromessa dal mercato.\nLa fotografia d'arte vera e propria, viene chiamata anche fotografia di ricerca e ha inizio in Italia verso la fine degli anni '60. Il punto di riferimento per i giovani fotografi artisti dell'epoca era la galleria \"Il Diaframma\" di Milano (una delle pi\u00f9 antiche gallerie fotografiche d'Europa), che chiuder\u00e0 la sua storica sede di via Brera, nel luglio del 1997, con la mostra di fotografie tratte dal libro \"Roma nostra\" del fotografo Augusto De Luca\n. \u00c8 in questo periodo che la ricerca fotografica in Italia raggiunge la sua massima espressione.\nDal punto di vista tecnico la dicotomia tra fotografia analogica e digitale \u00e8 sostanziale e almeno inizialmente, la fotografia digitale \u00e8 stata snobbata come inferiore a quella chimica. In effetti i primi risultati di stampa digitale erano modesti ma col tempo ha raggiunto una qualit\u00e0 elevata che si differenzia da quella analogica per alcune caratteristiche: immediatezza, facilit\u00e0 d'uso, cromatismi ecc. Moltissimi professionisti ormai si avvalgono per la fine art di stampanti fotografiche professionali con risultati eccellenti sia in qualit\u00e0 che in durata (oltre 200 anni con il bianco e nero).\nL'Arte e la Fotografia.\nNaturalmente, la differenza tra un'opera d'arte pittorica, creata sostanzialmente in toto dal Pittore, ed una fotografia, creata sostanzialmente dalla Luce, \u00e8 evidente fin dall'inizio dell'invenzione della fotografia stessa. L'irritazione di Baudelaire nel 1859, appare pi\u00f9 che comprensibile anche oggi, in quanto la forma caratteristica della fotografia sembra precludere l'atto della creazione artistica dell'opera, come pu\u00f2 essere per una scultura o un disegno a carboncino.\nSe per\u00f2 guardiamo i risultati, in molti casi notevoli dal punto di vista artistico (pensiamo ad esempio ai paesaggi di Ansel Adams, che nulla hanno da invidiare rispetto a pittori anche di grande rilievo, o alle composizioni di Man Ray, alle nuvole di Luigi Ghirri, ai giardini fatati di Fulvio Ventura...) ci rendiamo conto di come il processo di creazione artistica manuale venga sostituito da un percorso che ha ancora molto di manuale (la ricerca del soggetto, la posa, lo sviluppo a mano con le sue molteplici fasi ed elaborazioni) ma avviene principalmente nella testa (nell'animo, nella sensibilit\u00e0, nella cultura) dell'artista; con una sua peculiarit\u00e0 certo, di essere sempre legata alla luce,al momento; ma \u00e8 una caratteristica, non un limite. Ed apre anche inaspettate prospettive sul tempo, e talvolta sulla sua assenza."}
{"id": "313684", "revid": "124094147", "url": "https://it.wikipedia.org/wiki?curid=313684", "title": "Museo Nazionale Romano", "text": "Il Museo Nazionale Romano \u00e8 un museo statale italiano con sede a Roma; ospita collezioni riguardanti la storia e la cultura della citt\u00e0 in epoca antica. \u00c8 di propriet\u00e0 del Ministero per i beni e le attivit\u00e0 culturali, che dal 2016 lo ha annoverato tra gli istituti museali dotati di autonomia speciale.\nOriginariamente inaugurato nel 1889, il museo aveva sede nelle Terme di Diocleziano e nel contiguo monastero della Basilica di Santa Maria degli Angeli e dei Martiri, ricavato da strutture appartenenti allo stesso complesso termale. Negli anni 1990 il museo fu oggetto di profonda riprogettazione e riallestimento, che hanno portato alla suddivisione delle opere tra la sede originaria e altre tre sedi espositive:\nIl museo \u00e8 considerato da alcuni testi uno dei pi\u00f9 importanti del mondo, anche perch\u00e9 conserva alcuni capolavori assoluti della scultura antica, tra cui il \"Pugile in riposo\", il \"Principe ellenistico\", la \"Niobide\" del giardino di Sallustio, il \"Galata suicida\", e, dalla collezione di Ludovico Ludovisi: il \"Trono\", l\"Acrolito\" e il \"Grande sarcofago\".\nStoria e collezioni.\nIl museo venne istituito nel 1889 (e inaugurato l'anno successivo), per raccogliere le antichit\u00e0 della citt\u00e0 datate tra il V secolo a.C. e il III secolo d.C.\nVi confluirono le collezioni archeologiche romane del Museo Kircheriano, dell'Antiquarium del Palatino e del Museo Tiberino, allestito nel 1879 in Via della Lungara e chiuso gi\u00e0 nel 1880, oltre ai numerosi reperti che si andavano scoprendo nella citt\u00e0 in seguito alle trasformazioni urbanistiche determinate dal nuovo ruolo di capitale del Regno di Italia.\nNel 1901 venne acquistata dallo Stato la villa Ludovisi e l'importante collezione di sculture antiche fu trasferita al museo. La sede fu stabilita negli ambienti del grande chiostro del monastero della Basilica di Santa Maria degli Angeli e dei Martiri, costruito a partire dal Cinquecento nelle terme di Diocleziano.\nIl risanamento degli antichi ambienti termali fu avviato in occasione dell'Esposizione internazionale del 1911 e l'acquisizione del nucleo principale della collezione Ludovisi. L'allestimento fu completato negli anni 1930.\nUn nuovo riordino del Museo fu finanziato con la legge speciale per le antichit\u00e0 di Roma del 1981, rendendosi cos\u00ec possibile l'acquisto di Palazzo Massimo alle Terme e Palazzo Altemps.\nNegli anni 1990 fu avviata una radicale trasformazione, che ha suddiviso le opere tra le quattro sedi espositive..\nL'Antiquarium del Palatino non pertiene pi\u00f9 al Museo Nazionale Romano, bens\u00ec al Parco archeologico del Colosseo.\nSedi.\nTerme di Diocleziano.\nLa sede storica sorge sulle rovine delle antiche Terme di Diocleziano, costruite tra il 298 ed il 305/6 d.C. nella zona orientale della citt\u00e0 di Roma, tra i colli Quirinale e Viminale. L'area si estendeva in origine su ben 13 ettari. Il complesso termale, una volta che furono tagliati gli approvvigionamenti degli acquedotti durante la guerra gotica (attorno al 538 d.C.), fu abbandonato e sub\u00ec continue spoliazioni.\nAll'interno delle antiche Terme sorsero, prima un monastero di Certosini sotto Papa Pio IV (dal 1561). In seguito Michelangelo Buonarroti (1561) e Luigi Vanvitelli (1749) realizzarono la Basilica di Santa Maria degli Angeli e dei Martiri.\nEssa comprende attualmente sculture e materiali funerari o di arredo (giardini esterni, il \"Giardino dei Cinquecento\" e l'\"androne\", il \"Chiostro di Michelangelo), la \"sezione epigrafica\", nelle sale precedentemente destinate ai capolavori, e la \"sezione protostorica\", al primo piano del chiostro. Le antiche sale termali tuttora conservate, sono utilizzate prevalentemente per esposizioni temporanee, in attesa di un definitivo allestimento per i reperti di alcuni importanti scavi urbani. Fanno parte della sede museale anche l'\"Aula ottagona\", riallestita nel 1991 (sculture provenienti dalle terme romane) e la contigua aula di Sant'Isidoro, ex-chiesa.\nOpere esposte.\nTra i reperti e le opere esposte si possono ammirare:\nVenere di Cirene.\nNel 1913, dunque nel periodo in cui la Libia era una colonia italiana, fu trasferita in Italia, nell'aula ottagona delle Terme di Diocleziano la statua della Venere di Cirene, proveniente dalla citt\u00e0 libica.\nIl 30 agosto 2008, l'Italia riconsegn\u00f2 la scultura alla Libia e l'opera fu collocata allora a Bengasi. La restituzione va inserita nelle azioni che, negli ultimi anni, l'Italia ha perseguito per il ritorno di reperti archeologici esportati illegalmente. L'Italia \u00e8 dunque pronta a restituire i reperti archeologici esteri conservati nei propri musei senza un riconosciuto diritto legale, ma nello stesso tempo chiede ai musei stranieri di restituire i reperti provenienti dall'Italia rubati o saccheggiati.\nPurtroppo, a causa della difficile situazione politica libica, il luogo in cui era conservata, ossia i sotterranei della locale Banca Commerciale, fu depredato nel 2011 e la statua da quell'epoca \u00e8 considerata dispersa.\nPalazzo Massimo alle Terme.\nIl palazzo fu ricostruito tra il 1883 e il 1886 dall'architetto Camillo Pistrucci sulla villa Montalto Peretti, come sede per il collegio per i Gesuiti. Dopo varie vicende fu infine acquistato dallo Stato nel 1981 e restaurato.\nLa sede museale \u00e8 stata inaugurata nel 1995 e completata nel 1998.\nOspita una \"sezione di numismatica e oreficeria\" sugli aspetti dell'economia romana; una \"sezione di arte antica\" con opere figurative di epoca tardo-repubblicana, imperiale e tardo-antica (tra cui le opere d'arte delle grandi residenze dell'ordine senatorio, con originali greci portati a Roma in epoca antica); quest'ultima sezione \u00e8 integrata dalle rappresentazioni artistiche contenute nei palazzi imperiali, presenti in parte nell'Antiquarium del Palatino.\nPiano terra.\nIl pianterreno ospita capolavori dell'arte romana, dalla tarda et\u00e0 repubblicana (con opere appartenute alle classi dirigenti del II-I secolo a.C.), all'epoca della dinastia Giulio-Claudia. Subito dopo la biglietteria si incontra una colossale statua di divinit\u00e0 femminile seduta. Essa proviene dalle pendici dell'Aventino ed \u00e8 composta da numerose tipologie di marmi colorati antichi, secondo una tecnica molto apprezzata dagli scultori romani.\nQuesta statua \u00e8 di et\u00e0 augustea ed \u00e8 stata restaurata come Minerva, dove il viso \u00e8 stato rifatto in gesso con le sembianze di dell'Atena Carpegna. Secondo recenti studi sembra per\u00f2 che la statua raffigurasse \"Magna Mater\"-Cibele, un'antica divinit\u00e0 anatolica, il cui centro principale del suo culto era Pessinunte in Frigia e che, a partire dalla seconda guerra punica, inizi\u00f2 a proteggere i Romani.\nSecondo gli oracoli dei Libri Sibillini, l'introduzione del culto della \"Magna Mater\" fu una condizione indispensabile per raggiungere finalmente la cacciata del nemico cartaginese dall'Italia. Nell'aprile 204 a.C. la pietra nera di Pessinunte giunse a Ostia e venne consegnata a Publio Cornelio Scipione Nasica, cugino di Publio Scipione e figlio di Gneo Scipione.\nPiano primo.\nAl primo piano si giunge da un ampio scalone dove sono esposte in alcune nicchie le statue (copie o rielaborazioni da originali greci) delle pi\u00f9 importanti divinit\u00e0 della religione romano-greca di provenienza dalle ville laziali: Giove, Apollo, Dionisio e Atena.\nSono esposti i capolavori della statuaria romana, dall'et\u00e0 dei Flavi alla tarda antichit\u00e0, oltre a numerosi sarcofagi, pagani e cristiani, tra cui ricordiamo il \"sarcofago di Portonaccio\". In un grande salone \u00e8 riproposto l'antico \"salone dei capolavori\" del \"Museo delle Terme\", in cui sono esposte alcune importanti opere sulla scultura \"ideale\", utilizzata come prezioso arredo di ville dell'aristocrazia romana, come l'\"Afrodite accovacciata\", due copie del \"Discobolo\" e alcuni originali greci (tra cui la \"Fanciulla di Anzio\").\nPiano secondo.\nIl secondo piano ospita gli affreschi del ninfeo sotterraneo della villa di Livia \"ad Gallinas Albas\", localit\u00e0 presso Prima Porta, appartenuta a Livia Drusilla, imperatrice moglie di Augusto: un trompe-l'\u0153il che riproduce un giardino con alberi da frutto e uccelli sui quattro lati.\nNelle altre sale vi sono una serie di mosaici, parietali e pavimentali, megalografie tardo-imperiali, i pannelli con \"pompa circensis\" e \"Ila rapito dalle ninfe\" provenienti dalla cosiddetta basilica di Giunio Basso, gli affreschi provenienti dal \"porto fluviale di San Paolo\" e la sezione degli affreschi ritrovati nei locali ipogei della \"villa o casa della Farnesina\" (poich\u00e9 ubicata in quelli che erano i giardini della villa Farnesina costruita da Baldassarre Peruzzi per Agostino Chigi e successivamente sbancati, a fine Ottocento, per permettere l'apertura del Lungotevere). Gli ambienti affrescati sono stati recentemente restaurati, riallestiti e inaugurati il 30 giugno 2010.\nPiano interrato.\nPresenta una sezione dedicata all'oreficeria e una ricca collezione di numismatica, una volta appartenuta a Vittorio Emanuele III di Savoia.\nVi si conserva inoltre la mummia di una bambina di circa otto anni, la cosiddetta \"mummia di Grottarossa\", risalente al II secolo d.C. circa; ritrovata sulla via Cassia all'interno di un sarcofago assieme al suo corredo funerario, anch'esso esposto; \u00e8 l'unica mummia di et\u00e0 romana mai rinvenuta.\nPalazzo Altemps.\nIl palazzo, costruito nel XV secolo dalla famiglia Riario e rinnovato dal cardinale Marco Sittico Altemps nel XVI secolo ad opera di Martino Longhi, fu acquistato dallo Stato nel 1982 ed inaugurato nel 1997. Ospita la sezione di \"storia del collezionismo\" (sculture delle collezioni Boncompagni-Ludovisi, Mattei, Altemps e Del Drago) e la \"raccolta egizia\" con opere provenienti dai santuari delle divinit\u00e0 orientali.\nIl palazzo comprende anche l'antico teatro privato, attualmente spazio adibito ad esposizioni temporanee, e la chiesa di Sant'Aniceto. Negli spazi aperti al pubblico sono evidenziate anche le tracce dell'evoluzione architettonica e decorativa del palazzo.\nCrypta Balbi.\nLa sede museale fa parte di un vasto complesso di edifici (le chiese di Santa Caterina dei Funari e San Stanislao dei Polacchi, circa 7.000 m con un patrimonio edilizio di circa 40.000 metri cubi) acquisito dallo Stato nel 1981 e che sorge, a sua volta, sul cortile porticato annesso al teatro di Balbo, fatto costruire da Lucio Cornelio Balbo nel 13 a.C., la \"Crypta Balbi\", appunto.\n\u00c8 anche sede del Laboratorio archeologico per le attivit\u00e0 di restauro, archivio, analisi e studio.\nFu inaugurato nel 2001, ed ospita in alcune sale restaurate dell'isolato urbano costruito sopra l'antico edificio romano, un quadriportico alle spalle del teatro di Lucio Cornelio Balbo. Nella prima sezione (\"Archeologia e storia di un paesaggio urbano\") vengono presentati i risultati degli scavi archeologici condotti a partire dal 1981 nel complesso edilizio, compresi i resti antichi messi in luce.\nUna seconda sezione (\"La citt\u00e0 di Roma dall'antichit\u00e0 al medioevo. Archeologia e storia\") illustra la vita e le trasformazioni della citt\u00e0 tra il V e il X secolo.\nNuclei espositivi trovano anche sede nella Basilica di Santa Croce in Gerusalemme o nell'ex arsenale pontificio di Ripa Grande.\nVisitatori/introiti.\nNel 2013 \u00e8 risultato il ventunesimo sito statale italiano pi\u00f9 visitato, con 247.795 visitatori e un introito lordo totale di 909.016,50 Euro. Nel 2015 il numero dei visitatori \u00e8 aumentato a 356.345 ed \u00e8 risultato il quindicesimo sito statale italiano.\nIn accordo con i dati dell'ufficio statistico dei beni culturali italiani il movimento di visitatori registrato fra il 1998 e il 2015 \u00e8 stato il seguente:\nRaggiungibilit\u00e0.\nLa sede del museo \u00e8 raggiungibile dalle fermate Termini e Repubblica della metropolitana. Fino alla loro chiusura, proprio di fianco al museo era presente il capolinea delle tranvie dei Castelli Romani."}
{"id": "313685", "revid": "15756", "url": "https://it.wikipedia.org/wiki?curid=313685", "title": "Gambarie", "text": "Gambarie (\"Gamb\u00e0r\u00ee\" in dialetto reggino) \u00e8 una localit\u00e0 montana del comune di Santo Stefano in Aspromonte, in provincia di Reggio Calabria, ubicata a 1.310 m s.l.m., nel cuore del Parco nazionale dell'Aspromonte, a 35\u00a0km dal centro di Reggio Calabria, in una delle pi\u00f9 importanti aree protette d'Italia, sia per estensione che per valore naturalistico, faunistico e paesaggistico, nonch\u00e9 sede dello stesso parco.\nImportante stazione turistica estiva, ma ultimamente anche in inverno grazie ai recenti nuovi impianti di risalita, alle sue piste (si scia vedendo lo Stretto di Messina, le Isole Eolie e l'Etna), all'ambiente naturale ed ai suggestivi paesaggi, da qui hanno inizio alcuni percorsi di trekking provvisti di adeguata segnaletica, ad anello o diretti verso altri luoghi aspromontani, che offrono ai visitatori un'ampia scelta per difficolt\u00e0 e durata.\nStoria.\nGambarie, il cui nome sembra derivare dal greco \"Kamparia\", venne fondata attorno agli anni venti con la formazione del primo nucleo abitativo composto da boscaioli e pastori. A cavallo tra gli anni trenta e gli anni sessanta vennero a mano a mano costruite le prime ville per trascorrere le vacanze, i primi alberghi, la pista da sci e la seggiovia.\nAmbiente.\nFlora.\nLa flora dell'Aspromonte \u00e8 molto variegata.\nIl parco dell'Aspromonte si estende per circa 3.300\u00a0km quadrati. Il bosco \u00e8 costituito principalmente da abeti, faggi e pini secolari, inoltre \u00e8 presente anche l'albero del castagno. Nel sottobosco si trovano fragoline, more, felci, asparagi, ciclamini, agrifoglio. Dopo le prime piogge autunnali \u00e8 facile trovare funghi di diverso genere e tra quelli commestibili \u00e8 facile imbattersi nel porcino. In alcune zone vicine al centro di Gambarie \u00e8 presente sottobosco artificiale privo di vegetazione naturale.\nFauna.\nTra i vari animali esistenti, soprattutto nella zona centro-orientale del massiccio, \u00e8 presente ancora qualche esemplare di lupo. Altri mammiferi carnivori presenti nel bosco del \"Parco nazionale dell'Aspromonte\" sono il tasso, la volpe, la faina e la donnola. Vivono inoltre altri piccoli mammiferi, quali ad esempio lo scoiattolo o il driomio; quest'ultimo \u00e8 un raro roditore molto simile al topo quercino e al ghiro (animale notturno dei boschi). Un altro esemplare di animale raro presente sul territorio del Parco nazionale \u00e8 il gufo reale, il pi\u00f9 grande rapace notturno d'Europa, che raggiunge un'apertura d'ali di 180\u00a0cm ed un peso di circa 3\u00a0kg. Nel parco \u00e8 abbastanza diffuso anche il cinghiale. Infine \u00e8 anche possibile incontrare il gatto selvatico, e lungo i corsi d'acqua la salamandra.\nSport.\nGambarie \u00e8 una localit\u00e0 sciistica che offre cinque piste con impianti di risalita su un dislivello massimo di 400 metri"}
{"id": "313689", "revid": "7967", "url": "https://it.wikipedia.org/wiki?curid=313689", "title": "Acicastello", "text": ""}
{"id": "313693", "revid": "124773603", "url": "https://it.wikipedia.org/wiki?curid=313693", "title": "Troy McClure", "text": "Troy McClure \u00e8 un personaggio secondario della serie televisiva a cartoni animati statunitense \"I Simpson\", doppiato nella versione originale da Phil Hartman, che compare per la prima volta nell'episodio della seconda stagione \"Homer contro Lisa e l'ottavo comandamento\". McClure \u00e8 un attore finito che interpreta ruoli di basso livello, recitando in spot televisivi e presentando film istruttivi per ragazzi.\nIl personaggio di McClure \u00e8 basato in parte sugli attori di film di serie B Troy Donahue e Doug McClure, e in parte sullo stesso Phil Hartman. In seguito all'omicidio di Hartman avvenuto il 28 maggio 1998, il personaggio non \u00e8 pi\u00f9 comparso nella serie e la sua ultima apparizione \u00e8 stata nell'episodio della decima stagione \"Mamma Bart\". McClure viene spesso considerato uno dei personaggi pi\u00f9 popolari della serie: nel 2006 il sito IGN lo ha classificato al primo posto nella lista dei \"25 migliori personaggi secondari ne \"I Simpson\"\".\nRuolo ne \"I Simpson\".\nTroy McClure \u00e8 lo stereotipo dell'attore di Hollywood che ha fatto il suo tempo: famoso nei primi anni settanta, la sua carriera ebbe un forte declino a causa delle dicerie riguardanti una forma di parafilia nei confronti dei pesci. Nella maggior parte delle sue apparizioni nella serie presenta brevi filmati, come video educativi e pubblicit\u00e0, che gli altri personaggi vedono in televisione o in luoghi pubblici. McClure introduce se stesso dicendo: \"Salve, sono Troy McClure, forse vi ricordate di me per [film, video istruttivi, documentari, ecc.] come...\" indicando due titoli che sono in attinenza con quello che sta presentando. Per esempio, nell'episodio \"Mamma Bart\", McClure introduce un documentario su come covare le uova di uccello dicendo: \"Salve, sono Troy McClure. Forse vi ricordate di me per documentari sulla natura come \"Bacarozzi, che schifo!\" e \"Uomo contro la natura: la strada della vittoria\".\"\nL'unica puntata in cui ricopre il ruolo di protagonista \u00e8 l'episodio della settima stagione \"Un pesce di nome Selma\". McClure, su suggerimento del suo agente, decide di iniziare una relazione sentimentale con Selma Bouvier per mettere a tacere le voci sulla sua sessualit\u00e0. Questo rapporto rid\u00e0 slancio alla carriera dell'attore, portandolo al ruolo di protagonista in \"Fermate il pianeta delle scimmie: voglio scendere!\", il musical ispirato al film \"Il pianeta delle scimmie\". Selma inizialmente crede che l'amore sia sincero, tanto da accettare il matrimonio, ma anche dopo aver scoperto le reali motivazioni dell'attore decide comunque di rimanere con lui. Quando per\u00f2 l'agente di Troy consiglia alla coppia di avere un figlio per far ottenere a McClure la parte di coprotagonista nel film \"McBain IV: crivellamento fatale\", Selma rifiuta l'idea di crescere un figlio in una relazione senza amore e decide di lasciare Troy.\nIn aggiunta a questo ruolo principale, McClure appare come presentatore negli episodi \"Il 138\u00ba episodio spettacolare\" e \"La bacheca della serie dalla serie \"I Simpson\"\". Il primo \u00e8 un documentario \"dietro le quinte\" sulla serie \"I Simpson\", in cui risponde alle domande degli spettatori e vengono fatte vedere sequenze inedite; il secondo \u00e8 un episodio che presenta tre possibili spin-off de \"I Simpson\".\nPersonaggio.\nCreazione.\nMcClure \u00e8 basato sul tipico attore di Hollywood che ha fatto il suo tempo; gli attori di film di serie B Troy Donahue e Doug McClure sono stati utilizzati come ispirazione per il nome e per certi aspetti del suo carattere. Lo scrittore Mike Reiss incontr\u00f2 la figlia di Dough McClure, che rivel\u00f2 che suo padre aveva trovato l'omaggio divertente; pare che i figli lo chiamassero \"Troy McClure\" alle sue spalle. Secondo il creatore della serie, Matt Groening, Phil Hartman fu scelto per interpretare il ruolo di McClure per la sua abilit\u00e0 nel mettere \"la massima quantit\u00e0 di umorismo\" in ogni frase che recitava e persino l'aspetto fisico di McClure era simile a quello dello stesso Hartman. Durante la fase di creazione, a McClure \u00e8 stata aggiunta una linea in pi\u00f9 sotto i suoi occhi per far credere che il personaggio avesse subito un lifting facciale.\nIn un'apparizione molto breve nell'episodio della seconda stagione \"Bart rischia grosso\", McClure viene doppiato da Dan Castellaneta.In italiano viene doppiato da Fabrizio Pucci fino alla sesta stagione e nelle successive tre stagioni da Paolo Marchese.\nSviluppo del personaggio.\nA detta del produttore esecutivo Al Jean, gli scrittori hanno spesso usato McClure nelle situazioni di emergenza, aggiungendo il personaggio quando ritenevano che l'episodio avesse bisogno di maggior umorismo.\nLa personalit\u00e0 di McClure \u00e8 stata maggiormente caratterizzata nell'episodio \"Un pesce di nome Selma\", nel quale viene fornito uno sguardo pi\u00f9 approfondito nella sua vita privata e nella sua carriera. Gli show runner Bill Oakley e Josh Weinstein erano fan di Phil Hartman e speravano di realizzare un episodio riguardante McClure in modo da poter far recitare Hartman per pi\u00f9 tempo possibile; per realizzare ci\u00f2, si pens\u00f2 di far sposare McClure con Selma Bouvier, poich\u00e9 quest'ultima \"si sposava sempre\". L'animatore Mark Kirkland fu particolarmente soddisfatto che McClure fosse il protagonista dell'episodio, apprezzando molto l'interpretazione di Hartman, e l'episodio consent\u00ec a lui e agli altri animatori di affermare che \"[McClure] pu\u00f2 entrare in scena come personaggio\". In tutto l'episodio \"Un pesce di nome Selma\" vengono fatti continui accenni riguardo a strani comportamenti sessuali di McClure; gli scrittori non sapevano inizialmente quale sarebbe stata la \"strana\" preferenza sessuale dell'attore, ma alla fine decisero che questa avrebbe riguardato i pesci, seguendo un suggerimento del produttore esecutivo James L. Brooks. Josh Weinstein descrisse questa idea sui pesci \"cos\u00ec pervertita e strana da essere esagerata\".\nRitiro del personaggio.\nDopo la morte di Hartman, avvenuta nel 1998, anzich\u00e9 sostituire il doppiatore, lo staff della produzione decise di ritirare dalla serie il personaggio di Troy McClure insieme all'altro personaggio che Hartman era solito doppiare, Lionel Hutz; l'ultima apparizione di McClure \u00e8 stata pertanto nell'episodio della decima stagione \"Mamma Bart\", dedicato alla memoria di Hartman. Un ritratto di McClure presente nel \"Springfield Wall of Fame\" viene mostrato nell'episodio della ventesima stagione \"Prendi la mia vita, per favore\".\nPrima della sua morte, Hartman aveva spesso espresso interesse a recitare in un film live action riguardante McClure, che sarebbe stato scritto da uno degli autori della serie. Matt Groening ha successivamente dichiarato alla rivista \"Empire\" che l'idea non ha \"ottenuto altro che entusiasmo\", ma \"sarebbe stato proprio divertente\", anche se Hartman afferm\u00f2 che \"aspetto impazientemente questo film live action, pubblicizzando le presenze [di McClure] al Betty Ford Center\".\nAccoglienza e influenza culturale.\nAnche dopo il suo ritiro, Troy McClure rimane uno dei pi\u00f9 popolari personaggi secondari della serie: nel 2006 il sito IGN ha classificato McClure al primo posto nella lista dei \"25 migliori personaggi secondari ne \"I Simpson\"\", riferendosi a lui come \"un personaggio meravigliosamente bizzarro e divertente che mostra il meglio di come possono essere i ruoli minori ne \"I Simpson\"\". In un articolo del 2007 riguardante le guest star ne \"I Simpson\", Adam Finley ha scritto che McClure \u00e8 stato \"protagonista di alcuni dei momenti pi\u00f9 divertenti nella storia de \"I Simpson\"\". Chris Turner sostiene nel libro \"Planet Simpson\" che McClure e Lionel Hutz \"rappresentano il maggior contributo alla serie al di fuori del solito cast\", aggiungendo che \"\u00e8 difficile immaginare un'era d'oro per la serie senza loro\". Inoltre afferma che \"l'interpretazione di Hartman prende di nuovo vita a ogni apparizione. McClure \u00e8 diventata l'apoteosi dello stereotipo, una reinterpretazione divertente la cui introduzione [...] \u00e8 diventata un modo simbolico per descrivere qualunque figura mediatica rozzamente artificiale\".\nL'episodio in cui McClure ha il ruolo pi\u00f9 importante, \"Un pesce di nome Selma\", \u00e8 spesso considerato uno dei migliori episodi della serie ed \u00e8 uno dei preferiti da molti membri dello staff; \"Entertainment Weekly\" ha posizionato l'episodio all'ottavo posto nella classifica dei 25 episodi migliori de \"I Simpson\", mentre il sito IGN ha designato l'episodio come il migliore della settima stagione, definendola una \"scelta ovvia\", e ha ritenuto il musical \"Fermate il pianeta delle scimmie: voglio scendere!\" il miglior momento dell'episodio e \"forse anche [il migliore] dell'intera serie\".\nIl doppiaggio di McClure era uno dei ruoli pi\u00f9 noti di Phil Hartman; egli utilizzava spesso la voce del personaggio per intrattenere, tra una ripresa e l'altra, il pubblico presente alle registrazioni degli episodi della sitcom \"NewsRadio\"; afferm\u00f2 che \"i miei fan preferiti sono i fan di Troy McClure\" e disse inoltre che \"\u00e8 l'unica cosa nella mia vita che faccio come svago. La faccio per il puro amore di farla\". Quando Hartman \u00e8 stato assassinato nel 1998, molti necrologi citavano il suo lavoro di doppiaggio di McClure come uno dei momenti pi\u00f9 importanti della sua carriera. La BBC disse che \"la voce [di Hartman] era conosciuta da milioni di persone\" grazie ai doppiaggi di McClure e Hutz.\nLa linea di giocattoli \"World of Springfield\" ha trasformato il personaggio di McClure in una \"action figure\", venduta come parte della \"Celebrity Series 1\". Inoltre compare nel videogioco \"Virtual Springfield\" presentando la citt\u00e0 di Springfield al giocatore."}
{"id": "313694", "revid": "16066", "url": "https://it.wikipedia.org/wiki?curid=313694", "title": "I.V.A.", "text": ""}
{"id": "313695", "revid": "56620", "url": "https://it.wikipedia.org/wiki?curid=313695", "title": "Aps\u00ecas", "text": ""}
{"id": "313696", "revid": "16066", "url": "https://it.wikipedia.org/wiki?curid=313696", "title": "I.v.a.", "text": ""}
{"id": "313701", "revid": "1522738", "url": "https://it.wikipedia.org/wiki?curid=313701", "title": "Serpente (I Simpson)", "text": "Serpente Delinquente (\"Chester \"Snake\" Turley\" o \"Snake Jailbird\"), chiamato anche Serpe, Cobra o Vipera, vero nome Albert PantaloniallaZuava Aloisios Serpe (episodio 17, stagione 25), \u00e8 un personaggio della serie di cartoni animati \"I Simpson\". Negli Stati Uniti gli presta la voce l'attore Hank Azaria.\nSerpente si \u00e8 classificato 19\u00ba in una classifica di \"IGN\" dei migliori personaggi \"periferici\" dei Simpson.\nBiografia.\n\u00c8 un criminale del luogo, che spesso si trova a scontare pene nella prigione di Springfield o a rapinare il supermarket di Apu.\nCerte volte ha sfoggiato una certa cultura, come quando, rubando, esclama \"Pi\u00f9 facile che comporre in endecasillabi sciolti!\" o, fuggendo, \"Toccata e fuga in Re Minore!\".\nAttraverso un racconto di Lisa a suo padre, nell'episodio \"La storia pi\u00f9 o meno infinita\" della diciassettesima stagione, si scopre che Serpente prima di diventare un criminale era un giovane archeologo idealista simile ad Indiana Jones che, trovate delle antichissime monete decide di portarle ad un museo. Ma, conseguentemente al furto delle monete da parte di Boe, ignaro su chi sia il responsabile, giura di farla pagare alla societ\u00e0 diventando un criminale (anche se al riguardo c'\u00e8 un'incongruenza, dato che nello special natalizio \"Tutti pi\u00f9 buoni a Natale\" (trecentesimo episodio della serie), quando Homer lo deruba dei suoi regali natalizi, quello che dice \u00e8 \"Sono stato derubato io?! Cavolo! Allora \u00e8 cos\u00ec che ci si sente!\", affermazione volta a dire che quella era la prima volta che qualcuno derubava lui, mentre invece avrebbe dovuto essere almeno la seconda). Nella stessa puntata si scopre che ha un figlio coetaneo di Bart di nome Jeremy.\nDi corporatura muscolosa, veste sempre con una maglietta a maniche corte grigia, un paio di jeans e un gilet trasandato. Sul braccio destro ha il tatuaggio di un serpente, da cui deriva il suo soprannome; sovente inoltre porta un pacchetto di sigarette compresso tra il braccio e la manica della maglietta.\nHa avuto una relazione amorosa con Gloria, una poliziotta sedotta dal suo fascino rude e selvaggio, che in un episodio si fidanza con il signor Burns per poi infatuarsi nuovamente del criminale.\nNel nono speciale di Halloween, nel primo dei tre episodi \"Il parrucchino infernale\", a Homer vengono trapiantati i capelli di Serpente (dopo la sua esecuzione sulla sedia elettrica) che prende possesso del suo corpo e lo utilizza per uccidere."}
{"id": "313704", "revid": "74801", "url": "https://it.wikipedia.org/wiki?curid=313704", "title": "John Lindley", "text": "Biografia.\nJohn Lindley nacque a Catton, nei pressi di Norwich, in Inghilterra. Era uno dei quattro figli di George e Mary Lindley. George Lindley era un vivaista e gestore di un vivaio commerciale, e quindi grande esperto di orticoltura. Tuttavia, la sua impresa non fu mai redditizia ed egli visse sempre in uno stato di indebitamento. \nJohn frequent\u00f2 la scuola ad indirizzo classico di Norwich. Avrebbe voluto studiare all'universit\u00e0 o comprare una commissione nell'esercito, ma la famiglia non poteva permetterselo. Divenuto agente di commercio di sementi nel 1815 per un'impresa belga a Londra, Lindley conobbe il botanico William Jackson Hooker, che gli permise di usare la sua biblioteca botanica e lo present\u00f2 a Sir Joseph Banks, il quale gli offr\u00ec lavoro come assistente nel suo erbario. \nNel 1819 pubblic\u00f2 una traduzione dell'\"Analyse du fruit\" di Louis Claude Marie Richard, e nel 1820 un'originale \"Monographia Rosarum\", con descrizioni di nuove specie e disegni fatti da lui stesso."}
{"id": "313712", "revid": "1123126", "url": "https://it.wikipedia.org/wiki?curid=313712", "title": "Chiesa cattolica a Taiwan", "text": "La Chiesa cattolica a Taiwan \u00e8 parte della Chiesa cattolica, sotto la guida spirituale del papa e della Santa Sede.\nStoria.\nL'isola di Taiwan ha fatto parte di una giurisdizione territoriale ecclesiastica della Chiesa cattolica dal 1514, quando venne inclusa nella diocesi di Funchal come giurisdizione missionaria. Nel 1576 venne istituita la prima diocesi cinese a Macao, che includeva sia Taiwan che buona parte della Cina. Dal XVI al XIX secolo la diocesi fu suddivisa pi\u00f9 volte, e Taiwan fece parte in successione delle diocesi di Nanchino (1660), Fukien (1696) e Amoy-Hsiamen (1883). Nel 1913 fu istituita la prefettura apostolica dell'Isola di Formosa, staccandola dalla diocesi di Amoy. Prese il nome di Kaohsiung nel 1949.\nI cattolici sull'isola sono stimati fra l'1,5 e il 2% della popolazione.\nLa Chiesa cattolica ha una sua universit\u00e0 nel paese: l'Universit\u00e0 Cattolica Fu Jen.\nOrganizzazione ecclesiastica.\nLa Chiesa cattolica \u00e8 presente nel Paese con 1 sede metropolitana, 6 diocesi suffraganee e 1 amministrazione apostolica:\nL'amministrazione apostolica delle isole Kinmen o Quemoy e Matsu, che \u00e8 parte della diocesi di Xiamen nella Cina continentale, \u00e8 affidata agli arcivescovi di Taipei.\nRapporti tra Taiwan e la Santa Sede.\nLa Santa Sede, in rappresentanza dello Stato della Citt\u00e0 del Vaticano, \u00e8 uno dei quattordici governi che riconoscono la Repubblica di Cina-Taiwan come governo legittimo.\nDopo la presa del potere da parte di Mao Zedong (1949) furono stati troncati i rapporti ufficiali tra Pechino e Roma. Nel settembre 1951 l'internunzio apostolico per la Cina, Antonio Riberi, venne espulso, e si rifugi\u00f2 inizialmente a Hong Kong (fino al 1997 colonia britannica), e poi dal 1952 a Taiwan.\nL'internunziatura \u00e8 stata elevata a nunziatura apostolica il 24 dicembre 1966 con il breve \"Quae sacra\" di papa Paolo VI, con sede a Taipei; il nome ufficiale \u00e8 \"nunziatura apostolica nella Repubblica di Cina\" e teoricamente estende la sua giurisdizione anche sulla Cina continentale, essendo il governo di Taiwan l'unico riconosciuto dalla Santa Sede.\nDopo la sostituzione all'ONU dei rappresentanti della Repubblica di Cina con quelli della Repubblica popolare nel 1971, non sono pi\u00f9 stati nominati nunzi per la Cina ma soltanto incaricati d'affari. Il cardinale Angelo Sodano, quando ancora ricopriva l'incarico di Segretario di Stato, afferm\u00f2 che, qualora il governo cinese lo permettesse, la nunziatura potrebbe nuovamente essere reintegrata a Pechino.\nConferenza episcopale.\nLa conferenza dei vescovi cinesi \u00e8 stata istituita il 21 aprile 1967. Il 1\u00ba aprile 1998 ha mutato di nome in Conferenza episcopale regionale cinese:\nElenco dei presidenti della Conferenza episcopale:\nElenco dei pro-presidenti della Conferenza episcopale:\nElenco dei vicepresidenti della Conferenza episcopale:\nElenco dei segretari generali della Conferenza episcopale:"}
{"id": "313719", "revid": "21880", "url": "https://it.wikipedia.org/wiki?curid=313719", "title": "Lindl.", "text": ""}
{"id": "313721", "revid": "121401458", "url": "https://it.wikipedia.org/wiki?curid=313721", "title": "Giapponismo", "text": "Il giapponismo (in francese japonisme e japonaiserie) \u00e8 l'influenza che l'arte giapponese ha avuto sull'Occidente, in particolare sugli artisti francesi. Fu l'artista Philippe Burty, abile incisore, che nel 1873 coni\u00f2 il termine Japonisme (Giapponismo in lingua italiana) che stava ad indicare l'attrazione e l'interesse dei pittori francesi verso l'arte del Sol Levante.\nQuesta passione per l'arte giapponese non avrebbe avuto luogo se le stampe giapponesi non fossero sopraggiunte in Olanda tramite la Compagnia delle Indie, e poi diffuse in tutta Europa. Queste stampe ritraevano scene di vita quotidiana ed erano impostate sulla rappresentazione bidimensionale, e quindi sul colore piatto e l'assenza di chiaroscuri, ma dinamica; la linea curva, semplice e sinuosa suggeriva l'idea del movimento. Altre caratteristiche sono il taglio fotografico e la prospettiva essenziale. Interessante \u00e8 l'attenzione dedicata all'elemento dell'acqua e allo studio della figura femminile.\nDurante l'era Kaei (1848-1854), molte navi mercantili approdarono in Giappone. In seguito alla Restaurazione Meiji del 1868, il Giappone pose fine ad un lungo periodo di isolamento, aprendosi alle importazioni dall'Occidente, tra cui la fotografia ed alcune tecniche per la stampa, mentre molte stampe ukiyo-e arrivarono in Europa e in America, diventando subito molto conosciute.\nIl giapponismo cominci\u00f2 improvvisamente tra il 1850 e il 1870, con la moda di collezionare opere d'arte giapponesi, in particolar modo le stampe ukiyo-e. I collezionisti, gli scrittori e i critici d'arte europei intrapresero molti viaggi in Giappone, soprattutto nei due decenni successivi al 1870; per questo motivo, vennero pubblicati molti articoli sull'estetica giapponese, e vi fu un incremento nella distribuzione di stampe in Europa e, soprattutto in Francia. I pi\u00f9 celebri tra questi viaggiatori furono l'economista liberista Enrico Cernuschi, che avrebbe poi fondato a Parigi il museo omonimo, il critico Theodore Duret e il collezionista britannico William Anderson (la cui collezione di stampe giapponesi \u00e8 ora al British Museum), che visse per alcuni anni ad Edo, insegnando medicina. L'Esposizione Universale (1878) di Parigi present\u00f2 molte opere d'arte giapponesi.\nArtisti e correnti.\nTra gli artisti giapponesi che ebbero una grande influenza, possiamo citare Utamaro e Hokusai. Curiosamente, mentre l'arte giapponese stava diventando sempre pi\u00f9 popolare in Europa, la \"bunmei-kaika\" (\u6587\u660e\u958b\u5316, l'occidentalizzazione del Giappone durante il periodo Meiji) port\u00f2 ad una perdita di prestigio per le stampe giapponesi in patria.\nGli artisti europei che vennero influenzati dall'arte giapponese furono: Van Gogh, Monet, Manet, Degas, Renoir, Pissarro, Klimt, Charles-Louis Houdard e molti altri. Molti dei dipinti di Van Gogh imitano lo stile e i temi dell'ukiyo-e. Ad esempio \"Ritratto di p\u00e8re Tanguy\", il proprietario di un negozio di articoli per pittori e artisti, mostra sei ukiyo-e diversi sullo sfondo. Dipinse inoltre \"La Cortigiana\" nel 1887, dopo aver trovato un ukiyo-e di Kesai Eisen sulla copertina del giornale \"Paris Illustr\u00e9\", nel 1886. Nello stesso tempo, collezionava stampe giapponesi ad Anversa.\nGli ukiyo-e, con le loro linee curve, i motivi delle superfici colorate e i vuoti, l'asimmetria della composizione e la bidimensionalit\u00e0, ispirarono anche l'Art Nouveau. La linearit\u00e0 e i motivi curvi divennero dei clich\u00e9 grafici, influenzando artisti di tutto il mondo.\nPer quanto riguarda l'aspetto musicale, grazie all'influenza di questa corrente, Claude Debussy compose il suo poema sinfonico pi\u00f9 conosciuto, La Mer: infatti il compositore francese si ispir\u00f2 alla Grande onda, una xilografia del pittore giapponese Katsushika Hokusai, che divenne poi la copertina dell'edizione del 1905."}
{"id": "313722", "revid": "709565", "url": "https://it.wikipedia.org/wiki?curid=313722", "title": "Giovanni Francesco Straparola", "text": "Biografia.\nLe origini etimologiche del suo nome sono incerte; probabilmente Straparola apparteneva alla famiglia Secchi, e fu cos\u00ec soprannominato per assonanza con il verbo \"straparlare\". Non si hanno notizie rilevanti relativamente alla sua vita, ad eccezione di un soggiorno a Venezia avvenuto fra il 1530 e il 1540.\nNel 1508 pubblicava un \"Canzoniere\" di ispirazione petrarchesca; si trattava di una raccolta di poesie d'amore (sonetti, strambotti, epistole e capitoli) dal titolo \"Opera nova de Zoan Francesco Straparola\". Nel 1550 pubblic\u00f2 a Venezia la raccolta di \"favole ed enimmi\" \"Le piacevoli notti\". Il successo incontrato lo spinse a preparare in fretta un secondo volume, che vide la luce nel 1553.\n\"Le piacevoli notti\".\nL'opera comprende 75 novelle e fiabe, accompagnate da 75 enigmi (non di rado osceni); le novelle sono raccordate da una cornice narrativa di ispirazione boccaccesca, che comprende anche indovinelli e altri racconti. A narrare le novelle, per tredici notti consecutive, sono tredici donne, che fanno parte di una brigata riunitasi a Murano, nel palazzo del vescovo di Lodi, Ottaviano Maria Sforza, per festeggiare il carnevale veneziano (probabilmente quello del 1536). Tra i presenti ci saranno anche, nel secondo libro, Pietro Bembo e il suo discepolo Bernardo Cappello.\nTra le fiabe si incontra la prima versione scritta de \"Il gatto con gli stivali\", nota con il titolo di \"Costantino Fortunato\".\nLa novit\u00e0 della raccolta di Straparola \u00e8 da individuare nella presenza della componente fiabesca e nell'ampio uso di una materia popolare, il folklore, compreso l'elemento dialettale. Due novelle, rispettivamente \"I tre gobbi\" e \"Marsilio Verzolese\", sono addirittura narrate in dialetto bergamasco e padovano. L'autore, che faceva parte di una raffinatissima e ristretta cerchia intellettuale e aristocratica, non poteva certo limitarsi al materiale popolaresco e folkloristico. Andava certo pi\u00f9 in l\u00e0, spingendosi nei miti classici e nel simbolismo sacro.\nLe prime 25 novelle furono pubblicate a Venezia nel 1550; considerato il successo che l'opera incontr\u00f2 nel pubblico, Straparola pubblic\u00f2 altre 48 novelle nel 1553. L'attuale edizione critica di riferimento \u00e8 quella curata da Donato Pirovano nella collana \"I Novellieri italiani\" della Salerno Editrice (2000).\nLa raccolta de \"Le piacevoli notti\" ebbe un successo inaspettato, tanto che le novelle furono tradotte anche in tedesco, in francese e in castigliano. Questa ultima traduzione si intitola \"Honesto y agradable entretenimiento de damas y galanes\", e fu composta dal baezano Francisco Truchado. La prima edizione castigliana apparve a Saragozza nel 1578 ed \u00e8 stata rinvenuta da David Gonz\u00e1lez Ram\u00edrez. L'edizione critica di riferimento \u00e8 attualmente quella curata da Marco Federici, nella collana \"Iberica\" della casa editrice Nuova Cultura (Roma, 2014).\nEredit\u00e0.\nNel 1982 il comune di Caravaggio promuove un concorso letterario biennale dedicato allo scrittore."}
{"id": "313759", "revid": "768068", "url": "https://it.wikipedia.org/wiki?curid=313759", "title": "Abu Rawash", "text": "Abu Rawash \u00e8 un sito archeologico dell'Egitto.&lt;br&gt;\nPosto ad 8 km a nord-est della necropoli di Giza sulla riva occidentale del Nilo \u00e8 da considerarsi un ampliamento della necropoli di Menfi.\nLa localit\u00e0 sorge su un'altura calcarea che domina il delta del Nilo ed ospita la piramide incompleta, in egizio \"Firmamento del re Djedefre\", di Kheper, sovrano della IV dinastia, figlio del pi\u00f9 famoso Cheope.&lt;br&gt;\nIl sovrano Kheper scelse questo luogo per erigere la sua tomba probabilmente per allontanarsi dalla necropoli di Menfi per problemi dinastici o per ricollegarsi alle tradizioni della III dinastia oppure per entrambe le motivazioni.\nRecenti scavi, e le analisi susseguenti, suggeriscono che la struttura, che ora ha un'altezza di soli 9 metri ed un lato di base di 104,60 metri, fosse stata progettata come una piramide a gradoni piuttosto che come una piramide convenzionale.&lt;br&gt;\nLa missione archeologica franco-svizzera, che opera a Abu Rawash dal 1995, ha riportato alla luce le tracce della via cerimoniale lunga circa 1500 metri, che collegava il tempio funerario, costruito in mattoni crudi al tempio a valle posto sulla riva del Nilo.\nDurante gli stessi scavi sono state identificate una piramide satellite, una piramide secondaria e la fossa per la barca sacra..\n\u00c8 stato possibile identificare il proprietario del complesso piramidale per il ritrovamento di una ventina di resti di statue provenienti dal tempio funerario tra le quali vi era anche quella della consorte, regina Khentetka.\nIl sito ha anche restituito un anonimo sarcofago in calcare.\nUlteriori analisi dell'area, a partire dal 2001, hanno portato al riconoscimento della sepoltura di Hornit, uno dei figli di Kheper.&lt;br&gt;\nAlla luce di queste recenti scoperte alcuni studiosi hanno ipotizzato che lo stato attuale del monumento non sia dovuto al suo mancato completamento ma ad un'opera di distruzione sistematica, iniziata forse gi\u00e0 durante il nuovo regno e proseguita in epoca romana e copta, che ha visto la piramide di Kheper fungere da cava di pietre.\nIl sito ospita anche due necropoli, una risalente alla I dinastia ove sono stati ritrovati oggetti riportanti i nomi dei sovrani Aha e Den e l'altra di funzionari della IV dinastia"}
{"id": "313766", "revid": "1632387", "url": "https://it.wikipedia.org/wiki?curid=313766", "title": "Musica nell'antica Grecia", "text": "L'antichit\u00e0 greca ha rappresentato per la cultura occidentale un autentico modello di classicit\u00e0, soprattutto per l'architettura, la scultura, la filosofia e la letteratura, dalla quale ci sono pervenuti reperti, testi di eccezionale fattura e valore storico. Diverso \u00e8 stato per la musica, arte altrettanto importante e praticata nel mondo classico, della quale sono rimasti solo pochi frammenti, spesso di difficile interpretazione. L'elemento di continuit\u00e0 tra il mondo della civilt\u00e0 musicale ellenica e quella dell'Occidente europeo \u00e8 costituito principalmente dal \"sistema teorico greco\", assorbito dai romani e da essi trasmesso al Medioevo cristiano. Il sistema diatonico, con le scale a sette suoni e gli intervalli tra le note di tipo tonico o semitonico, tuttora alla base della teoria del linguaggio musicale occidentale, \u00e8 l'erede e l'epigono del sistema musicale greco. Altri aspetti comuni alla musica greca e ai canti della liturgia cristiana dei primi secoli dopo Cristo, furono il carattere rigorosamente monodico della musica e la sua stretta unione con le parole del testo. \nI tre grandi periodi della storia della musica greca.\n\u00c8 possibile distinguere, in linea di massima, tre grandi periodi all'interno della storia della musica greca:\nPeriodo arcaico.\nIn questo periodo domina, nella Grecia Antica, una concezione della musica di tipo magico-incantatorio. Ricordiamo che, per gli antichi Greci, la magia era un estremo tentativo di controllare le forze naturali che si manifestavano con violenza, all'uomo primitivo.Fu in questo periodo che nacquero i primi racconti mitologici in riferimento al potere psichico della musica.\nLa forte presenza della componente sonora nella Grecia arcaica viene testimoniata dal fatto che quasi tutti i miti greci posseggono una dimensione sonora: per esempio, i miti relativi alla nascita degli strumenti, come quello della ninfa Siringa, la quale, per sfuggire a Pan, che si era innamorato di lei, venne trasformata in canna dalle divinit\u00e0 dell'acqua. Pan, per conservare questo legame con la ninfa, tagli\u00f2 queste canne facendone il suddetto strumento musicale.\nGli strumenti musicali dell'antica Grecia.\nIl tipico strumento associato alla civilt\u00e0 greca fu l'\"Aulos,\" uno strumento a fiato ad ancia, sacro al culto di Di\u00f2niso, dio del vino, dell'ebbrezza e dell'incantamento. Una striscia di cuoio girava intorno al capo dell'esecutore, aiutandolo a fermare tra le labbra le imboccature dell'aulos doppio, il \"diaulos\", pi\u00f9 diffuso dell\"'Aulos\" semplice.\nUn altro strumento dell'antica Grecia fu la lira, utilizzato generalmente per accompagnare i racconti delle leggende degli dei e degli eroi. La lira era ritenuta sacra al culto di Apollo, dio della bellezza, e simboleggiava una diversa idea della musica, molto pi\u00f9 razionale di quella associata al dio Di\u00f2niso. La lira consisteva in una cassa di risonanza dalle cui estremit\u00e0 salivano due bracci collegati a un giogo. Tra la cassa e il giogo erano tese le corde: dapprima 4, poi 7 ed anche in numero maggiore. La lira veniva suonata pizzicando le corde con un plettro d'avorio. Variet\u00e0 della lira erano la \"forminx\" degli aedi, la \"pectis lidia\", una piccola arpa, e la \"grande magadis,\" una grande arpa.\nVi \u00e8 un mito che mostra la superiorit\u00e0 che acquist\u00f2, per i greci, la poesia accompagnata dalla cetra. Si tratta del mito di Atena, dea della sapienza, la quale gett\u00f2 via l'aulos perch\u00e9 la costringeva a contorcere il viso per suonare, scegliendo la cetra. Vi \u00e8 quindi l'idea della superiorit\u00e0 della musica razionale rispetto a quella irrazionale. Vengono riconosciute entrambe le dimensioni, associate una ad Apollo e l'altra a Dioniso.\nAltri strumenti erano la siringa, o flauto di Pan, formata da 7 canne disposte una vicina all'altra e di altezza digradante, e la \"salpinx,\" strumento simile alla tromba. Tra gli strumenti a percussione si ricordano i tamburi, i cimbali, gli attuali piatti, i sistri e i crotali.\nLa notazione.\nL'esistenza della notazione risale al IV secolo a.C. La scrittura musicale greca serviva solo ai musicisti professionisti, per loro uso privato.\nTra i pochi reperti sopravvissuti:\nI primi musicisti.\nLa fine del periodo arcaico vide il primo musico di cui abbiamo notizie storiche, Terpandro, a cui fu riconosciuto il merito di aver raccolto, classificato e denominato le melodie in base alla loro origine geografica, nonch\u00e9 di aver organizzato le melodie in funzione dei testi poetici. Queste melodie vennero chiamate \"nomoi\", perch\u00e9 il musico doveva utilizzarle in funzione del tipo di testo che metteva in musica. In questa fase fu decisiva, nell'ambito dell'esecuzione musicale del testo poetico, la funzione della memoria, considerata la madre delle muse, nonch\u00e9 madre delle arti in quanto aveva un ruolo fondamentale per la sopravvivenza e la trasmissione della cultura.\nLa teoria/Riassunto.\nNella Grecia antica, la musica era assolutamente inseparabile dalla poesia, soprattutto nel periodo pi\u00f9 antico della sua storia. Sia nella poesia greca che in quella latina, la metrica era governata dalla successione, secondo schemi prefissati, di sillabe lunghe e brevi. Da questi schemi derivavano le alternanze fra tempi forti e deboli, cio\u00e8 il ritmo.\nLa ritmica greca si estendeva all'area delle arti temporali, quindi la musica adottava gli stessi principi della poesia. Elemento fondamentale ed indivisibile della metrica greca, era il tempo primo, misura della sillaba breve. La breve corrispondeva alla durata di una croma, mentre la lunga corrispondeva alla durata di due sillabe brevi, ossia di una semiminima. Il ritmo si produceva solo quando coesistevano due o pi\u00f9 note o sillabe, cio\u00e8 pi\u00f9 brevi e lunghe, e si ordinavano in schemi ritmici chiamati piedi. Nella poesia, i piedi si raggruppavano in combinazioni varie a formare i versi, e i versi a formare le strofe.\nIl canto.\nVerso la fine del periodo arcaico inizia a svilupparsi una lirica monodica, affidata ad una voce sola ed eseguita in contesti conviviali. In alcune citt\u00e0 come Sparta, invece, dove si svilupp\u00f2 un forte senso civile, dove si dava maggior importanza alla dimensione collettiva della vita sociale, nacque una produzione di musica corale, affidata ad eventi celebrativi pubblici, sia religiosi che laici. Forme della lirica corale furono: il peana in onore di Apollo, il ditirambo in onore di Dioniso, l'imeneo, canto di nozze, il threnos, canto funebre, il partenio, canto di fanciulle, gli inni in onore degli dei e degli uomini e gli epinici in onore dei vincitori dei giochi panellenici. Nella lirica corale si realizza pienamente l'unione delle tre arti della \"Mousik\u00e8\", perch\u00e9 alla poesia si aggiunge la danza, mentre il coro si muoveva coreograficamente durante l'esecuzione dei canti corali.\nIl ritmo di questi canti era lo stesso della poesia. Il coro greco cantava all'unisono, utilizzando il procedimento dell'eterofonia: veniva cantata un'unica melodia, ma ad altezze diverse. Massimi poeti e musicisti dei canti corali furono Stesicoro e Pindaro. Siamo tra il periodo arcaico e classico.\nPeriodo classico.\nLa tragedia.\nNel periodo classico, la prima grande novit\u00e0 fu la nascita della tragedia. Della tragedia abbiamo notizie dall'opera di Aristotele, nella quale si afferma che la tragedia nasce, nel Peloponneso, dal ditirambo.\nIl coro.\nLa disposizione circolare del coro greco e l'organizzazione dei testi dei ditirambi, anche dal punto di vista metrico, fu introdotta da Arione di Metimna. Successivamente, dal coro si distacc\u00f2 un corifeo, o capo del coro, che raccontava le gesta sia del dio Dioniso che di altri dei. Il racconto del corifeo si alternava agli interventi del coro. Il salto verso la rappresentazione avvenne con il passaggio dalla struttura lirica, quando il corifeo raccontava una storia all'uditorio, a quella drammatica, quando il corifeo diventa attore, impersonificando Dioniso o un altro dio. Secondo la tradizione, questa trasformazione fu operata da Tespi.\nLa struttura musicale.\nDal punto di vista musicale, nel periodo classico, il \"nomos\" viene sostituito gradualmente da scale. La differenza tra \"nomos\" e modo sta nel fatto che il \"nomos\" \u00e8 una melodia prestabilita in una tonalit\u00e0, mentre il modo consente di inventare nuove melodie pur intonando la stessa tonalit\u00e0. I principali modi, dorico, frigio e lidio, vengono chiamati con i nomi dei \"nomoi\" corrispondenti, proprio perch\u00e9 le scale di quei \"nomoi\" sono le stesse dei modi.\nCom'\u00e8 avvenuto di norma nella storia della musica, le innovazioni tecniche, cio\u00e8 i sistemi musicali, precedono la loro teorizzazione. I Greci utilizzavano nella pratica i sistemi musicali.\nLa forma del teatro greco.\nI teatri della Grecia e della Magna Grecia, per ottenere una perfetta resa acustica, venivano costruiti sulle colline, e, per l'amplificazione del suono, a forma di conchiglia. Esempi notevoli di teatri greci sono il Teatro di Dioniso, ad Atene, il Teatro greco di Siracusa, il Teatro di Epidauro.\nGeneri, modi, armonie, sistema perfetto e il Tetracordo.\nIl primo studioso di musica da un punto di vista teorico e tecnico, nonch\u00e9 il primo musicologo dell'antichit\u00e0 viene considerato Aristosseno di Taranto. I suoi studi individuarono alla base del sistema musicale greco, il tetracordo, una successione di quattro suoni discendenti compresi nell'ambito di un intervallo di quarta giusta. I suoi estremi erano fissi, quelli interni erano mobili. L'ampiezza degli intervalli di un tetracordo caratterizzava i 3 generi della musica greca: diatonico, cromatico, enarmonico. Il tetracordo di genere diatonico era costituito da 2 intervalli di tono ed uno di semitono. Il tetracordo di genere cromatico era costituito da un intervallo di terza minore e 2 intervalli di semitono. Il tetracordo di genere enarmonico era costituito da un intervallo di terza maggiore e 2 micro-intervalli di un quarto di tono. Nei tetracordi di genere diatonico la collocazione dell'unico semitono, distingueva i tre modi: dorico, frigio e lidio. Il tetracordo dorico aveva il semitono al grave ed era di origine greca. Il tetracordo frigio aveva il semitono al centro ed era di origine orientale, come il tetracordo lidio in cui il semitono stava all'acuto. I tetracordi erano, di solito, accoppiati a due a due; potevano essere disgiunti o congiunti. L'unione di due tetracordi formava una \"harmonia\". Lo \"Diaz\u00e9usi\" era chiamato il punto di distacco fra due tetracordi disgiunti; il \"sinaf\u00e8,\" il punto in cui si univano due tetracordi congiunti. Se nelle harmon\u00ecai si abbassava di un'ottava il tetracordo superiore, si ottenevano gli ipomodi (ipodorico, ipofrigio, ipolidio), congiunti. Se ad una harmonia disgiunta si aggiungeva un tetracordo congiunto all'acuto, un tetracordo congiunto al grave e sotto a quest'ultimo una nota (proslamban\u00f2menos), si otteneva il sistema t\u00e8leion (o sistema perfetto), che abbracciava l'estensione di due ottave. Il teleion, fu elaborato nel IV secolo a.C. Il primo grande mutamento, nell'epoca classica, \u00e8 il passaggio dai nomoi ai modi corrispondenti. Gi\u00e0 in Sofocle i nomoi sono scomparsi. Con Euripide vi \u00e8 la comparsa, accanto al genere diatonico, di due nuovi generi: cromatico ed enarmonico. In realt\u00e0 quest'innovazione si deve a Timoteo di Mileto, protagonista della rivoluzione musicale del V secolo, accompagnata dalla costruzione della lira con non pi\u00f9 di sette o undici corde, proprio per consentire l'uso delle alterazioni. Questi generi sono di derivazione orientale. L'introduzione delle alterazioni apporta una sfumatura, una carica espressiva maggiore rispetto al genere diatonico. Questa \u00e8 la ragione per cui Euripide utilizz\u00f2 i generi enarmonico e cromatico. La sua tragedia aveva un'accentuazione espressiva delle passioni, esprimibile solo con i generi cromatico ed enarmonico. Altre novit\u00e0 nelle tragedie di Euripide. I filosofi e gli intellettuali del tempo, dinanzi alla rivoluzione del V secolo, si divisero, come fu desumibile dalla riflessioni di Platone e Aristotele, entrambi filosofi del periodo classico.\nLa dottrina dell\"'ethos\" e l'educazione.\nA Pitagora si attribuisce l'affermazione della relazione tra la musica e l'animo umano, concetto ripreso e sviluppato da tutta la filosofia greca dei secoli seguenti e che assunse i caratteri della dottrina dell\"'ethos\". Tale dottrina indic\u00f2 le relazioni esistenti tra alcuni aspetti del linguaggio musicale e determinati stati d'animo. Le differenti potenzialit\u00e0 emotive della musica riguardavano principalmente le armonie, cio\u00e8 le melodie, ma potevano anche riferirsi ai ritmi e agli strumenti. Ogni tipo di musica riproduce un certo stato d'animo; questa imitazione avviene in vari modi: per esempio, il modo dorico veniva considerato capace di produrre un \"ethos\" positivo e pacato, mentre il modo frigio era legato ad un \"ethos\" soggettivo e passionale. Ogni modo doveva produrre un ben determinato effetto sull'animo, positivo o negativo che fosse; inoltre, ogni modo, non imiterebbe soltanto uno stato d'animo, ma anche i costumi del paese da cui trae origine, e persino il tipo di regime politico, democratico, oligarchico o tirannico. L'insieme delle dottrine, anche diverse, presenti nella scuola pitagorica trova una sistemazione ed una certa coerenza nella filosofia di Platone.\nPlatone e la filosofia della musica.\nPlatone raccoglie una precisa eredit\u00e0 di pensiero che consiste nel ritenere che il cosmo sia organizzato da rapporti numerici gli stessi dell'armonia musicale, la cosiddetta armonia delle sfere (armonia pitagorica). Nel dialogo di Platone, \"La Repubblica\", la posizione del filosofo, nei confronti della musica, \u00e8 estremamente complessa: da un lato c'\u00e8 una condanna filosofica dell'arte in generale, perch\u00e9 tutta l'arte \u00e8 imitazione della realt\u00e0 e la realt\u00e0, a sua volta, \u00e8 il riflesso del mondo delle idee. L'arte, quindi, essendo imitazione di un'imitazione, \u00e8 lontana di due gradi dalla verit\u00e0; dall'altro c'\u00e8 l'armonia delle sfere, quella di origine pitagorica, che \u00e8 riflesso della perfezione del cosmo, ma che non \u00e8 udibile dall'uomo. Dunque, la musica in quanto fonte di piacere, sotto il profilo pratico, \u00e8 oggetto di condanna o, pi\u00f9 raramente, pu\u00f2 essere accettata, ma con cautela e con molte riserve. Va aggiunto che la musica pu\u00f2 anche essere una scienza, e, in quanto tale, oggetto non pi\u00f9 dei sensi, ma della ragione. La musica, allora, pu\u00f2 avvicinarsi alla filosofia sino ad identificarsi con essa, come la pi\u00f9 alta forma di sapienza (\"sophia\"). Si ritrova in molti dialoghi di Platone l'identificazione del comporre musica con il filosofare. Ad esempio, nel mito delle cicale nel \"Fedro,\" appare chiara la posizione privilegiata della musica rispetto alle altre Muse, privilegio che la rende simile alla filosofia, nel senso che filosofare significa \"rendere onore alla musica\". In questo mito la musica appare come un dono divino di cui l'uomo pu\u00f2 appropriarsi, ma solo ad un certo livello, cio\u00e8 quando raggiunge la \"sophia\". Nell'educazione, Platone proponeva la ginnastica e la musica, nel significato di canto e di suono della lira, per l'anima. Il filosofo, inoltre, si trovava di fronte alle profonde innovazioni della pratica musicale del suo tempo, innovazioni che nel loro insieme rappresentavano la rivoluzione musicale del V secolo. Di fronte ad essa il filosofo manifesta la sua pi\u00f9 profonda avversione e ostilit\u00e0, ancorandosi alla pi\u00f9 antica e salda tradizione musicale e poetica. Questa posizione conservatrice non ha origine solamente in un suo atteggiamento negativo di fronte ai musicisti e alla nuova musica del suo tempo, ma trova una spiegazione anche nella sua filosofia della musica.\nAristotele e la visione aperta.\nAristotele, invece, ebbe una visione pi\u00f9 aperta della musica e dell'innovazione che ne segu\u00ec. Diede una giustificazione antropologica dell'arte, disciplina essenziale all'uomo, che la giustificava, anche se negativa. Aristotele riprende il concetto pitagorico di catarsi, ma lo modifica, osservando che il meccanismo della purificazione avviene attraverso una liberazione delle passioni imitate dal musicista: perci\u00f2, secondo il suo pensiero, non vi sono armonie o musiche dannose in assoluto dal punto di vista etico. La musica \u00e8 una medicina per l'animo, proprio perch\u00e9 \u00e8 in grado di imitare tutte le passioni o emozioni che ci tormentano e di cui siamo affetti e dalle quali vogliamo purificarci. Tale liberazione avviene proprio potendo osservare la loro imitazione attraverso l'arte. Aristotele sottolinea come Platone confonda la realt\u00e0 con l'imitazione della realt\u00e0. Egli afferma: Platone confonde colui che zoppica con colui che imita uno zoppo. Queste sono due cose diverse, perch\u00e9 l'imitazione della realt\u00e0 che avviene nell'arte non \u00e8 la realt\u00e0 in s\u00e9, ma ha una funzione catartica perch\u00e9, dopo aver provocato nello spettatore una immedesimazione di sentimenti, alla fine lo libera da questi stessi sentimenti, quindi produce una sorta di liberazione omeopatica, in quanto rafforza un sintomo per poi scaricarlo. La musica ha come fine il piacere, e come tale rappresenta un ozio, cio\u00e8 qualcosa che si oppone al lavoro e all'attivit\u00e0. In quanto occupazione per i momenti di ozio, la musica veniva considerata da Aristotele come una disciplina \"nobile e liberale\"\". La musica \u00e8 un'imitazione della realt\u00e0 che suscita sentimenti, perci\u00f2 \u00e8 educativa in quanto l'artista pu\u00f2 scegliere pi\u00f9 opportunamente la verit\u00e0 da imitare per influire cos\u00ec sull'animo umano."}
{"id": "313768", "revid": "634034", "url": "https://it.wikipedia.org/wiki?curid=313768", "title": "Defusing", "text": "Il defusing (dall'inglese \"defuse\", \"disinnescare\") \u00e8 un intervento breve - solitamente condotto da uno psicologo - organizzato attraverso colloqui di gruppo, che si tiene su soggetti reduci di un evento fortemente drammatico o traumatico.\nCome suggerisce la parola, l'obiettivo di questo intervento \u00e8 cercare di iniziare a rielaborare brevemente e collettivamente il significato dell'evento, ed a ridurre l'impatto emotivo di un avvenimento potenzialmente traumatico. \nLe persone che partecipano al colloquio di gruppo hanno occasione di parlare, in maniera non giudicante e in un contesto relazionale protetto, dei fatti inerenti l'accaduto, dei propri pensieri e del proprio vissuto emotivo in relazione a quanto occorso. Nella pratica, il defusing \u00e8 per certi aspetti una versione ridotta e modificata del debriefing, e permette di valutare se sia necessario un debriefing pi\u00f9 strutturato.\nLaddove svolto correttamente, pu\u00f2 aiutare a diminuire o permettere di rimodulare l'intensit\u00e0 delle reazioni emotive inevitabilmente generate da un'esperienza difficile, e contribuisce a rinforzare la rete di supporto sociale delle persone che hanno condiviso ci\u00f2 che si \u00e8 vissuto dal contatto con la drammaticit\u00e0 dell'evento."}
{"id": "313774", "revid": "991117", "url": "https://it.wikipedia.org/wiki?curid=313774", "title": "Grammatica ambigua", "text": "In informatica, una grammatica \u00e8 detta ambigua se esistono stringhe da essa generate che possono essere prodotte con derivazioni sinistre diverse (in inglese \"leftmost derivation\"), o, equivalentemente, che hanno pi\u00f9 di un possibile albero sintattico. Un linguaggio \u00e8 detto inerentemente ambiguo quando pu\u00f2 essere generato solo da grammatiche ambigue.\nPer quanto riguarda i linguaggi di programmazione, le grammatiche ambigue possono rendere difficile l'analisi sintattica (parsificazione) del codice sorgente. In genere, i generatori di parsificatori (\"parser generator\" o \"compiler compiler\" in inglese) che permettono la definizione di linguaggi attraverso grammatiche ambigue (ad esempio GNU Bison) dispongono di metodi di risoluzione dell'ambiguit\u00e0.\nEsempio di grammatica ambigua.\nLa seguente grammatica libera dal contesto\n\u00e8 ambigua dal momento che esistono due diverse derivazioni sinistre per la stringa a + a \u2212 a:\nIn maniera equivalente, \u00e8 ambigua poich\u00e9 esistono due alberi di parsificazione diversi per la stessa stringa:\nIl linguaggio generato non \u00e8 per\u00f2 inerentemente ambiguo: la seguente grammatica non ambigua genera lo stesso linguaggio:"}
{"id": "313776", "revid": "767487", "url": "https://it.wikipedia.org/wiki?curid=313776", "title": "La Rosa Tatuata (gruppo musicale)", "text": "La Rosa Tatuata \u00e8 un gruppo rock genovese, formatosi nel 1992 con il nome \"Little Bridge Street Band\" ma attivo solo dal 1993 con l'attuale nome \"La Rosa Tatuata\" (omaggio all'omonimo film del 1955 con Anna Magnani).\nBiografia.\nIl gruppo si forma nel 1992 con il nome \"Little Bridge Street Band\" reclutando musicisti ormai da anni presenti sulla scena genovese, ma inizia a calcare i palcoscenici cittadini solo nel 1993 con Il nuovo nome \"La Rosa Tatuata\". Grazie ad un paio d'anni di attivit\u00e0 \"live\" nei locali, nelle piazze e nei teatri, la \"band\" riesce ad autoprodurre il primo mini-CD (4 brani) dal titolo \"Prigionieri del rock &amp; roll\". Proprio in quelle esibizioni dal vivo sono nate le pi\u00f9 significative collaborazioni con artisti quali Paolo Bonfanti e Massimo Bubola, concretizzatesi nella produzione del successivo lavoro discografico \"Al centro del temporale\", la cui produzione artistica \u00e8 curata da Paolo Bonfanti e all'interno del quale sono presenti ospiti quali Yo Yo Mundi e Bubola stesso.\nDurante i sette anni di attivit\u00e0 musicale, significative sono state le aperture ai concerti di Willy De Ville, Dan Stuart (Green on Red) e Modena City Ramblers, nonch\u00e9 l'aver partecipato a manifestazioni di respiro nazionale come \"Adidas Streetball\", \"\u00c4ia da respi\u00e2\" (tributo a Fabrizio De Andr\u00e9); si ricorda anche l'apertura del concerto a Graham Parker, il concerto con Paolo Bonfanti alla Festa dell'Unit\u00e0 di Genova e la collaborazione con i Gang per l'ultimo disco \"Bandiera genovese\" presentato il 23 giugno 2001 nella suggestiva cornice del castello Spinola di Campo Ligure per l'occasione illuminata dalle fiaccole accese lungo i merli della fortezza medioevale.\nLa Rosa Tatuata targata 2004 ha visto l'arrivo di due nuovi elementi: Massimo Olivieri alla chitarra e Paolo Terzitta (fondatore della Little Bridge Street Band e autore di alcune fra le pi\u00f9 belle canzoni della Rosa Tatuata) alla chitarra acustica.\nNel 2005 si \u00e8 unito alla truppa il giovane talentuoso Nicola Bruno, bassista e contrabbassista della nuova Rosa Tatuata.\nNel 2006 esce \"Caino\", il disco pi\u00f9 sofferto e curato dell'intera discografia della \"band\". La produzione \u00e8 curata anche questa volta da Paolo Bonfanti, le registrazioni avvengono tra la Liguria, il Piemonte e lo studio di Jono Manson a Santa Fe in Nuovo Messico. Il disco \u00e8 autoprodotto, scelta che viene ripagata nello stesso anno con il Premio MEI 2006 come \"miglior autoproduzione nazionale\" , il \"Premio Ciampi Citt\u00e0 di Livorno\" e un riconoscimento speciale S.I.A.E..\nLa Rosa Tatuata \u00e8 segnalata anche nel \"Grande dizionario della canzone italiana 2006\" di Dario Salvatori (ed. Rizzoli).\nCollaborazioni.\nI dischi de La Rosa Tatuata hanno visto la partecipazione di numerosi artisti ospiti, di rilevanza genovese o nazionale. Quello che segue \u00e8 un elenco dei pi\u00f9 importanti."}
{"id": "313782", "revid": "103483", "url": "https://it.wikipedia.org/wiki?curid=313782", "title": "Movimento Bright", "text": "Il Movimento Bright (in inglese: \"Brights movement\") \u00e8 un'organizzazione no-profit internazionale di promozione sociale e culturale, fondata da Paul Geisert e Mynga Futrell nel 2003 a Sacramento, in California.\nL'obbiettivo del Movimento Bright \u00e8 diffondere una visione del mondo razionalista, laica e naturalista, basata esclusivamente sulla scienza, in opposizione a dottrine politiche e/o religiose fondate su credenze ascrivibili all'ambito del soprannaturale o spirituale.\nIl pensiero.\nIl movimento nacque allo scopo di unire quelle persone che, siano esse atei, agnostici, scettici e liberi pensatori, condividono una visione del mondo e un'etica secolare e naturalistica, priva di elementi sovrannaturali, spirituali e mistici. Il movimento ha un obiettivo politico e sociale: i suoi aderenti hanno intenzione di restituire peso e riconoscibilit\u00e0 politica alle loro idee fortemente laiciste affinch\u00e9 queste non possano soccombere dinanzi a pressioni di influenti organizzazioni religiose. Il progetto prende in prestito concetti dalla teoria del meme proposta da Richard Dawkins. Il movimento non \u00e8 un'associazione registrata, ma un progetto culturale libero a cui chiunque pu\u00f2 aderire.\nIl termine \"bright\".\nLa parola \"bright\" \u00e8 in lingua inglese un aggettivo traducibile in italiano come \"luminoso\" o \"brillante\". L'uso del termine con una nuova accezione risale al 2003 ed \u00e8 stato proposto originariamente da Paul Geisert, uno dei fondatori del movimento. I fondatori del movimento bright sostengono che la parola debba essere usata in questo caso come sostantivo. In inglese l'espressione \"I am bright\" (\"sono brillante\") pu\u00f2 suonare un poco sfrontata, ma viene mitigata dall'uso sostantivato \"I am a bright\" (sono un \"bright\").\nIl termine fa riferimento all'Illuminismo: il movimento fa propria la visione ottimistica e positivista del mondo, in cui la scienza e la ragione prevalgono e offrono una via per il futuro. La scelta di questa parola ha un intento promozionale: Richard Dawkins e Daniel Dennett hanno sostenuto con diversi contributi e pubblicazioni il tentativo di promuovere la consapevolezza del pensiero razionale eleggendo una parola con associazioni allegre, sul fortunato esempio di gay che in inglese originariamente \u00e8 l'aggettivo significante \"gaio\", \"allegro.\"\nCritiche.\nDiverse critiche, sia da religiosi sia da non-religiosi, sono nate riguardo al movimento e all'uso della parola \"bright\" in questa accezione. Alcune persone hanno suggerito come l'uso di questo termine con un nuovo significato non dovrebbe essere frutto di una campagna promozionale. Altre persone hanno criticato il fatto che il termine sottoindenda una maggior intelligenza (\"brighter\" significa in inglese \"pi\u00f9 brillante\", anche nel senso di pi\u00f9 intelligente) delle persone non-religiose. A tal proposito, Daniel Dennett paragona il significato della parola \"\"gay\" (felice) a quello della parola \"bright\"\" e afferma: \"Chi non \u00e8 \"gay\" non \u00e8 necessariamente triste: \u00e8 \"etero\" (\"straight\"). Chi non \u00e8 \"brillante\" non \u00e8 necessariamente tardo.\" "}
{"id": "313783", "revid": "196390", "url": "https://it.wikipedia.org/wiki?curid=313783", "title": "Brights", "text": ""}
{"id": "313785", "revid": "486946", "url": "https://it.wikipedia.org/wiki?curid=313785", "title": "Clementina del Golfo di Taranto", "text": ""}
{"id": "313786", "revid": "2519", "url": "https://it.wikipedia.org/wiki?curid=313786", "title": "Clementina di Calabria", "text": ""}
{"id": "313787", "revid": "217432", "url": "https://it.wikipedia.org/wiki?curid=313787", "title": "The Brights", "text": ""}
{"id": "313788", "revid": "1318658", "url": "https://it.wikipedia.org/wiki?curid=313788", "title": "Atreides", "text": ""}
{"id": "313789", "revid": "400694", "url": "https://it.wikipedia.org/wiki?curid=313789", "title": "Betazed", "text": "Betazed \u00e8 un pianeta immaginario dell'universo fantascientifico di \"Star Trek\", mondo natale dei Betazoidi.\nDati astronomici.\nBetazed, pianeta di classe M, si trova alle coordinate galattiche 292.3-93.3-88.1. Orbita attorno alla stella Beta Veldonna, dando cos\u00ec una giornata di 25 ore e un anno di 377.25 giorni. Betazed ha un satellite di classe K, Lonita, su cui abita una colonia di Betazoidi, pi\u00f9 due lune minori.\nIl pianeta.\nLa sua atmosfera \u00e8 molto simile a quella della Terra, eccenzion fatta per l'ossigeno, che qui \u00e8 pi\u00f9 abbondante.\nLa superficie \u00e8 ricoperta dalle acque per circa il 78%, mentre le terre emerse si compongono di cinque continenti e numerose isole pi\u00f9 piccole. La maggior parte del pianeta \u00e8 ricoperta da foreste e da elevate montagne, che paiono riflettere la luce del sole a causa della loro particolare composizione mineralogica. Il sottosuolo, nonostante non sia ricco di materie prime, abbonda di un minerale chiamato \"versina\", sfaccettato e brillante, di colore verde.\nClima.\nIl clima di Betazed \u00e8 molto simile a quello terrestre, diviso in fasce, dall'equatore ai poli. La popolazione ha concentrato i propri insediamenti nella fascia temperata. Qui, in estate, la temperatura media \u00e8 23 \u00b0C, mentre in inverno \u00e8 sui 13 \u00b0C. Caratteristici del pianeta sono forti venti e abbondanti piogge, che spesso, a causa anche della presenza delle tre lune, possono dare origine a violente tempeste, accompagnate da grandi mareggiate lungo le coste.\nInsediamenti.\nMedara \u00e8 la capitale del pianeta, situata nel pi\u00f9 grande dei cinque continenti. \u00c8 qui che ha sede il consiglio delle Venti Case, che da tempo governa il pianeta. Si dice che sia un luogo molto piacevole, in cui si possa ben comprendere il vero spirito dei Betazoidi. \nDalaria \u00e8 una grande citt\u00e0, sede del biennale Congresso degli Accordi Commerciali. Si tratta del pi\u00f9 grande porto spaziale del pianeta. Essendo un luogo di scambio, \u00e8 anche la citt\u00e0 pi\u00f9 tecnologicamente avanzata di Betazed. Infine, ospita la famosa universit\u00e0 di Betazed, celebre soprattutto per i dipartimenti di Psicologia, Arte e Scienze."}
{"id": "313791", "revid": "2220366", "url": "https://it.wikipedia.org/wiki?curid=313791", "title": "Tachybaptus ruficollis", "text": "Il tuffetto comune (Tachybaptus ruficollis ) \u00e8 un uccello della famiglia dei Podicipedidi.\nDescrizione.\n\u00c8 il pi\u00f9 piccolo svasso paleartico (lunghezza totale 24\u201329\u00a0cm, apertura alare 40\u201345\u00a0cm e peso ), con becco corto e corpo tondeggiante. In abito nuziale i lati del capo e del collo sono rosso-castani, e tipica \u00e8 una macchia giallastra alla base del becco. L'abito invernale \u00e8 pi\u00f9 chiaro e uniforme. I sessi sono simili.\nTassonomia.\nSe ne riconoscono 7 sottospecie, che si differenziano tra loro soprattutto per dimensioni e colorazione:\nDistribuzione e habitat.\nSpecie sedentaria e migratrice, nidifica con una decina di sottospecie in Eurasia, Africa e Oceania. \u00c8 diffusa in gran parte dell'Europa centrale e meridionale, dove sverna sia nei siti riproduttivi sia, soprattutto, lungo le coste atlantiche e nel bacino del Mediterraneo. In Italia si riproduce con una popolazione di 3000-4000 coppie prevalentemente in Pianura Padana, sul versante tirrenico e in Sardegna, ma \u00e8 comune anche come migratrice e svernante.\nPer nidificare frequenta zone umide d'acqua dolce, anche di ridotta estensione, bordate da vegetazione palustre emergente, generalmente sotto i 500 metri di altitudine. Durante lo svernamento si incontra anche in acque salmastre, in mare e in laghetti urbani.\nBiologia.\nDi abitudini territoriali, si riproduce a coppie isolate o in piccoli raggruppamenti. Da marzo in poi costruisce un nido galleggiante e vi depone 4-6 uova biancastre, alla cui incubazione provvedono i due sessi per 20-21 giorni. I giovani volano a 6-7 settimane di vita. Due le covate di solito portate a termine nell'anno. Piuttosto schivo, il tuffetto comune tradisce la propria presenza con un caratteristico richiamo trillante emesso ora in crescendo ora in calando.\nSe disturbato, si immerge ed \u00e8 in grado di mantenere fuori dall'acqua il solo capo a guisa di periscopio. Tipica delle specie appartenenti a questa famiglia \u00e8 l'abitudine di ricoprire le uova con vegetazione palustre per nasconderle alla vista di potenziali predatori durante temporanee assenze."}
{"id": "313796", "revid": "104265", "url": "https://it.wikipedia.org/wiki?curid=313796", "title": "Aprutino Pescarese", "text": "Aprutino Pescarese \u00e8 un olio di oliva a Denominazione di origine protetta, prodotto in Provincia di Pescara, nella Regione Abruzzo. \nDisciplinare di produzione.\nVedi qui il Disciplinare di produzione."}
{"id": "313797", "revid": "125373254", "url": "https://it.wikipedia.org/wiki?curid=313797", "title": "Estradizione", "text": "L'estradizione \u00e8 una forma di cooperazione giudiziaria tra Stati e consiste nella consegna da parte dello Stato di un individuo, che si sia rifugiato nel suo territorio, a un altro Stato, affinch\u00e9 venga sottoposto al giudizio penale (in questo caso si ha estradizione processuale) o alle sanzioni penali se gi\u00e0 condannato (in questo caso si ha estradizione esecutiva).\nCaratteristiche generali.\nL'estradizione pu\u00f2 essere attiva o passiva. \nIl codice penale italiano si occupa dell'estradizione all'art. 13 che stabilisce che l'estradizione \u00e8 regolata dalla legge penale italiana, dalle convenzioni e dagli usi internazionali.\nL'estradizione non \u00e8 ammessa se il fatto che forma oggetto della domanda di estradizione non \u00e8 previsto come reato dalla legge italiana e dalla legge straniera. Pu\u00f2 essere concessa o offerta, anche per reati non previsti nelle convenzioni, purch\u00e9 non siano espressamente vietate.\nL'estradizione del cittadino pu\u00f2 essere consentita soltanto ove sia espressamente prevista dalle convenzioni internazionali.\nL'estradizione \u00e8 soggetta ad alcuni limiti. Il secondo comma dell'art. 26 Cost. sancisce che non pu\u00f2 esser disposta per i reati politici (espressione nella quale non rientrano i reati di genocidio o i crimini contro l'umanit\u00e0).\nUlteriori limiti sono stati esplicitati dalla Corte costituzionale, che ha affermato come, ai sensi degli artt. 10 e 26, l'estradizione \u00e8 vietata quando l'ordinamento straniero sanziona con la pena di morte il delitto commesso (o imputato) al soggetto presente sul territorio nazionale (sentenza n. 54 del 15 giugno 1979, confermata dalla sentenza 223 del 3 luglio 1996). Ancora, ha dichiarato che non \u00e8 ammessa l'estradizione del minore che non \u00e8 considerato tale nel Paese richiedente (sentenza n. 128 dell'8 aprile 1987).\nL'Italia, dal 1873, ha stipulato diversi accordi di estradizione bilaterale; in ordine cronologico, gli accordi sono stati stipulati con: Kenya, Nuova Zelanda, Bahamas, Singapore, Sri Lanka, Costa Rica, Uruguay, Bolivia, Cuba, Venezuela, Tunisia, Libano, Marocco, Stati Uniti, Australia, Argentina, Brasile, Per\u00f9, Cile, Canada, Cina, Messico, Repubblica del Kosovo, Emirati Arabi Uniti.\n\u00c8 inoltre parte della Convenzione europea di Strasburgo in materia di estradizione e assistenza in materia penale del 1957; di tale convenzione sono membri: Albania, Andorra, Armenia, Austria, Azerbaigian, Belgio, Bosnia ed Erzegovina, Bulgaria, Cipro, Corea del Sud, Croazia, Danimarca, Estonia, Finlandia, Francia, Georgia, Germania, Grecia, Irlanda, Islanda, Israele, Lettonia, Liechtenstein, Lituania, Lussemburgo, Macedonia del Nord, Malta, Moldavia, Monaco, Montenegro, Norvegia, Paesi Bassi, Polonia, Portogallo, Regno Unito, Repubblica Ceca, Romania, Russia, San Marino, Serbia, Slovacchia, Slovenia, Spagna, Sudafrica, Svezia, Svizzera, Turchia, Ucraina, Ungheria.\nIn relazione a Polonia, Spagna e Ungheria, l'Italia ha concluso anche accordi di estradizione bilaterale successivi alla stessa Convenzione del 1957 e che pertanto si considerano come complementari alla stessa.\nProcedimento.\nNel codice di rito \u00e8 prevista dagli articoli 697-719 C.P.P. per quella passiva e 720-722 C.P.P. per quella attiva.\nEstradizione passiva.\nNel caso di quella passiva \u00e8 compito del Ministro di Giustizia concederla previa decisione del giudice competente (Corte di Appello), come stabilito dall'art. 697 c.p.p.\n\u00c8 l'unico strumento per consegnare un soggetto a un'autorit\u00e0 straniera per l'esecuzione della pena, come specifica e stabilisce lo stesso articolo.\nL'estradizione \u00e8 regolata da convenzioni (bilaterali o multilaterali come la Convenzione di estradizione tra gli Stati membri dell'Unione Europea del 27 settembre 1996: estradizione convenzionale) o, in assenza di convenzioni, dal codice di procedura penale (extraconvenzionale).\nTra i principi codicistici che regolano il procedimento di estradizione, si segnala:\nSia l'art. 13 del Codice Penale che l'art. 26 della Costituzione pongono, poi, il divieto di estradizione del cittadino, facendo salva per\u00f2 la diversa disciplina pattizia internazionale.\nA mente dell'art. 26, comma 2 Costituzione, poi, l'estradizione non pu\u00f2 essere concessa con riferimento ai reati politici, anche se sulla portata del limite si contendono diverse linee di interpretazione, la prima tendente ad assimilare la nozione di delitto politico di cui all'art. 26 Cost. con quella assai lata di cui all'art. 8 c.p., la seconda tendente a restringerne l'ambito ai delitti commessi in contrapposizione a regimi illiberali (debbono segnalarsi peraltro le convenzioni che escludono l'applicabilit\u00e0 dell'art. 26, comma 2 Cost. ai delitti di terrorismo e a quelli di genocidio asseritamente commessi in relazione a finalit\u00e0 politiche).\nL'articolo 698 c.p.p. pone, inoltre, i seguenti divieti di estradizione:\nSe l'estradizione viene concessa in via giudiziale (Corte di Appello ed eventuale Corte di Cassazione), segue una fase prettamente politica in quanto il Ministero ha comunque la facolt\u00e0 di non dare corso all'estradizione medesima; il provvedimento ministeriale \u00e8 a sua volta ricorribile davanti alla giustizia amministrativa.\nLa richiesta dello Stato estero \u00e8 fatta ex art. 700 c.p.p. con domanda scritta acclusa copia del provvedimento da eseguire. Nella domanda vanno quindi illustrati i dati del soggetto da identificare, tempo e luogo dei fatti che costituiscono il reato, qualificazione penalistica del fatto previsto come reato con norme applicabili.\nQualora il Ministro della giustizia non ritenga di dover immediatamente respingere la richiesta, \"\u00abla trasmette con i documenti che vi sono allegati al procuratore generale presso la corte di appello competente a norma dell'articolo 701 comma 4\u00bb\" (art.703). Si instaura nella Corte d'Appello un procedimento camerale, nel quale pu\u00f2 costituirsi anche lo Stato estero.\nTralasciando le differenze fra estradizione convenzionale ed extraconvenzionale, il giudice controlla la legittimit\u00e0 dei requisiti della domanda e verifica l'assenza delle cause ostative all'accoglimento della richiesta di estradizione. La questione non torna al Ministro solo se la Corte nega l'estradizione o se il soggetto interessato adempie spontaneamente al ritorno nel paese straniero.\nIn caso invece di decisione favorevole all'estradizione, la questione torna al Ministro che pu\u00f2 tuttavia continuare a negare l'estradizione, per ragioni politiche, non essendo vincolante \u2013 come si \u00e8 detto \u2013 il parere della Corte di Appello.\nSono previste misure cautelari dagli artt. 714-719 c.p.p. Promotore \u00e8 il Ministro di Giustizia e la disciplina richiama gran parte di quella ordinaria, escludendo per\u00f2 le fattispecie degli artt. 273 e 280.\nAd esempio, per quanto riguarda l'Italia, \u00abai fini della pronunzia favorevole all'estradizione, \u00e8 richiesta la documentata sussistenza e la valutazione dei gravi indizi di colpevolezza a carico dell'estradando soltanto se non esiste Convenzione di estradizione tra lo Stato italiano e lo Stato richiedente ovvero, pur tale Convenzione esistendo, che essa espressamente condizioni l'estradizione alla sussistenza dei gravi indizi: in regime convenzionale, invero, la sussistenza dei gravi indizi di reit\u00e0 va incontrovertibilmente presunta dai documenti che la Convenzione indica e ai quali il giudice dello Stato richiesto non pu\u00f2 negare fede quando gli siano ufficialmente comunicati per il solo esame formale da compiere su di essi\u00bb.\nIn pratica, peraltro, la procedura estradizionale generalmente ha inizio con l'arresto da parte della polizia giudiziaria (che usufruisce degli strumenti di informazione di polizia quali INTERPOL \"et alia\") e irrogazione della (quasi scontata) misura cautelare; anche in questo caso si incardina poi il procedimento in Corte d'Appello (art. 127 c.p.p.: camera di consiglio senza partecipazione del pubblico, con possibilit\u00e0 di memorie fino a 5 giorni prima del giudizio).\nL'atto conclusivo \u00e8 una sentenza ricorribile, come si \u00e8 detto, davanti alla Corte di Cassazione.\nEstradizione attiva.\n\u00c8 il caso contrario di quella passiva. Anche in questo caso \u00e8 il Ministro a fare una domanda espressa, sia spontaneamente sia su richiesta del Procuratore Generale: nel secondo caso pu\u00f2 rifiutare motivando.\nL'ipotesi da valutare attentamente \u00e8 quella prevista dall'art. 7204 che prevede accordi politici tra il Ministero della giustizia e lo Stato estero per l'estradizione, accordi che si riveleranno vincolanti anche in sede processuale. Questa previsione trova molte critiche in ambito dottrinario, in quanto l'estradante potrebbe essere connivente con lo Stato estero nel dettare condizioni completamente contrarie all'ordinamento (l'unica esclusione \u00e8 prevista per la violazione per i principi fondamentali)."}
{"id": "313798", "revid": "10431", "url": "https://it.wikipedia.org/wiki?curid=313798", "title": "Brisighella (olio di oliva)", "text": "Brisighella \u00e8 un olio di oliva a Denominazione di origine protetta sin dal 1996.\nDescrizione.\nSecondo il Disciplinare di produzione, l'olio \u201cBrisighella\u201d deve essere ottenuto dalla variet\u00e0 di olivo \"Nostrana di Brisighella\" presente in misura non inferiore al 90%. La zona di produzione comprende in tutto o in parte il territorio dei comuni di Brisighella, Faenza, Riolo Terme e Casola Valsenio, tutti situati in provincia di Ravenna, in Emilia-Romagna."}
{"id": "313802", "revid": "767487", "url": "https://it.wikipedia.org/wiki?curid=313802", "title": "La classe operaia va in paradiso", "text": "La classe operaia va in paradiso \u00e8 un film del 1971 diretto da Elio Petri, scritto con Ugo Pirro, vincitore del Grand Prix per il miglior film al Festival di Cannes 1972.\nTrama.\nLudovico Massa, detto Lul\u00f9, \u00e8 un operaio di 31 anni con due famiglie da mantenere (una composta dalla ex moglie e il loro figlio, l'altra dalla sua nuova compagna e il figlio di lei) e con alle spalle gi\u00e0 15 anni di lavoro presso la fabbrica B.A.N., due intossicazioni da vernice e un'ulcera. Milanista, stakanovista e sostenitore del lavoro a cottimo, grazie al quale, lavorando a ritmi infernali, riesce a guadagnare abbastanza da potersi permettere l'automobile e altri beni di consumo, Lul\u00f9 \u00e8 amato dai padroni, che lo utilizzano come modello per stabilire i ritmi ottimali di produzione, e odiato dai colleghi operai per la sua diligenza che viene scambiata per servilismo.\nNonostante ci\u00f2, non riesce ad essere contento della sua situazione, in quanto i ritmi di lavoro sono talmente sfiancanti che, tornato a casa, riesce a malapena a mangiare e ad annichilirsi davanti alla televisione, non ha nessuna vita sociale, nessun dialogo con i propri cari, non riesce neppure pi\u00f9 ad avere rapporti con la compagna. La sua vita continua in questa totale alienazione, che lo porta a ignorare gli slogan di protesta urlati e scritti dagli studenti fuori dai cancelli, finch\u00e9 un giorno ha un incidente sul lavoro e perde un dito (dopo aver cercato di estrarre manualmente un pezzo rimasto incastrato nel macchinario).\nImprovvisamente Lul\u00f9 inizia a prendere coscienza della propria alienazione ed a considerare misera la sua vita, quindi si schiera contro quello che ritiene sia il ricatto del lavoro a cottimo e aderisce alle istanze radicali degli studenti e di alcuni operai della fabbrica, in contrapposizione alle posizioni pi\u00f9 moderate dei sindacati. In breve tempo il fermento nella fabbrica aumenta e, dopo uno sciopero generale, si arriva all'inevitabile scontro con la polizia.\nIl risultato di questo cambiamento \u00e8 drammatico: Lul\u00f9 viene abbandonato dalla compagna, licenziato in tronco dalla fabbrica e contemporaneamente abbandonato sia dagli studenti, che sostengono che il suo \u00e8 un caso individuale e non di 'classe', sia dagli operai, che inizialmente non prendono nessun provvedimento per il suo licenziamento. Durante queste vicende il protagonista cerca inutilmente conforto facendo visita all'anziano Militina, un ex compagno di fabbrica costretto a finire i suoi giorni in manicomio; l'unico risultato che Lul\u00f9 ottiene da queste visite \u00e8 comprendere che anche per lui l'alienazione si sta trasformando in pazzia.\nQuando ormai tutto sembra perduto, i suoi compagni, grazie al sindacato, riescono a farlo riassumere in fabbrica, alla catena di montaggio, dove Lul\u00f9, urlando per farsi sentire al di sopra del rumore assordante dei macchinari, di nuovo in balia dei ritmi frenetici della produzione, racconta ai colleghi di un sogno. Lul\u00f9 sogna di essere morto sepolto e di ritrovarsi nell'aldil\u00e0 accanto a un muro; viene raggiunto da Militina che ha l'idea di farsi breccia attraverso il muro, a forza di testate.\nCaduto il muro, Lul\u00f9 vede una fitta nebbia in cui sono immersi lui, Militina e tutti gli altri manovali: la classe operaia \u00e8 in paradiso.\nProduzione.\nIl film \u00e8 stato girato nella fabbrica Ascensori Falconi di Novara che, in quel periodo, aveva interrotto la produzione ed era stata anche oggetto di una interrogazione parlamentare del deputato comunista Lucio Libertini.\nIl compositore Ennio Morricone compare in un cammeo alla fine del film.\nAnteprima.\nIl film fu presentato fuori concorso alla Mostra Internazionale del cinema libero di Porretta Terme, dove si tenne l'anteprima mondiale. In quell'occasione il regista Elio Petri e Gian Maria Volont\u00e9, al termine della proiezione, si recarono negli stabilimenti della Demm, storica industria meccanica della cittadina appenninica, a discutere con gli operai l'alienazione e i meccanismi sociali prodotti dalla catena di montaggio.\nIl 24 gennaio 2011, esattamente quarant'anni dopo la sua uscita, il film \u00e8 stato nuovamente proiettato a Porretta Terme in occasione della decima edizione del Festival del Cinema di Porretta Terme, in versione restaurata.\nDistribuzione.\nIl film venne distribuito nel circuito cinematografico italiano il 17 settembre 1971.\nAccoglienza.\nIncassi.\nIl film si rivel\u00f2 un buon successo di pubblico, risultando il 27\u00b0 maggior incasso al botteghino italiano della stagione 1971-72.\nCritica.\nIl film suscit\u00f2 alla sua uscita una forte ondata di polemiche. Presente in sala, il regista Jean-Marie Straub prese il microfono in pubblico e dichiar\u00f2 che tutte le copie dovevano essere bruciate seduta stante.\nIl film fu accolto gelidamente dalla sinistra italiana dell'epoca, tanto dalla sua classe dirigente quanto da quella branca della critica cinematografica ad essa afferente, poich\u00e9 da una parte descriveva i sindacalisti come degli opportunisti buoni a provocare la ribellione altrui ma tutto sommato pavidi e facilmente corruttibili e dall'altra rappresentava gli studenti di estrema sinistra come dei parolai astrusi ed inconcludenti. Agli occhi di certa critica dell'epoca poi la pellicola si distinse \"Valido (...) come espressione della tendenza all'imborghesimento effettivamente presente (o, meglio, coltivata) nella classe operaia, Lul\u00f9 Massa non lo \u00e8 affatto come rappresentante, tout court, della classe stessa, di cui fornisce una immagine tanto parziale da risultare falsa e mistificante\".\nViceversa, venne accolto in maniera positiva dal critico conservatore Massimo Bertarelli, che in una recensione retrospettiva lo defin\u00ec \"una grottesca, beffarda, amara commedia sociopolitica, una fiera denuncia anticapitalista, un film, Palma d'oro a Cannes, severamente vietato ancora oggi a tutti i padroni cattivi, qualsiasi ideologia professino\"."}
{"id": "313804", "revid": "1833487", "url": "https://it.wikipedia.org/wiki?curid=313804", "title": "Canino (olio di oliva)", "text": "Canino (DOP) \u00e8 un olio di oliva a denominazione di origine protetta prodotto dalle olive della omonima cultivar di olivo e Leccino, Pendolino, Maurino e Frantoio, da sole o congiuntamente.\nLa zona di produzione \u00e8 localizzata nella provincia di Viterbo.\n\u00c8 consentita un'acidit\u00e0 massima dello 0.5%, \u00e8 verde smeraldo con riflessi dorati, odore fruttato e ha retrogusto di amaro e piccante, con sentori di erba fresca, cardo e carciofo."}
{"id": "313806", "revid": "842", "url": "https://it.wikipedia.org/wiki?curid=313806", "title": "Animal Forest", "text": ""}
{"id": "313811", "revid": "767487", "url": "https://it.wikipedia.org/wiki?curid=313811", "title": "One Hour Photo", "text": "One Hour Photo \u00e8 un film del 2002 scritto e diretto da Mark Romanek. Il film fu vincitore del premio della giuria al Festival del cinema americano di Deauville. Il protagonista \u00e8 Robin Williams, che veste i panni di un insolito personaggio negativo, la cui interpretazione venne premiata con un Saturn Award per il miglior attore. Inizialmente per il ruolo principale era stato preso in considerazione Jack Nicholson, che per\u00f2 rifiut\u00f2 la parte.\nTrama.\nSeymour \"Sy\" Parrish lavora in un reparto di sviluppo fotografie del superstore SavMart. Egli \u00e8 perfezionista, solitario e ossessionato dalla sua professione. I clienti preferiti di Sy sono la famiglia Yorkin, per i quali ha sviluppato fotografie per anni, iniziando a ossessionarsi verso di loro al tal punto da duplicare tutte le foto della famiglia per conservarle con s\u00e9 a casa propria, immaginando di fare parte di essa. Per via della sua personalit\u00e0 timida e socialmente impacciata, Sy non riesce a connettersi con la famiglia e i suoi tentativi vengono cordialmente respinti.\nUn giorno, Sy riesce a formare un rapporto con Nina Yorkin, fingendo di essere interessato a un libro che lei ha comprato. Il giorno seguente Sy viene licenziato dal suo capo Bill per avere prodotto stampe non pagate, per avere consegnato gratuitamente una macchina fotografica a Jake Yorkin per il suo compleanno, per essersi preso pause troppo lunghe e per un litigio in pubblico nei confronti di Larry, un uomo della Agfa che era giunto a eseguire la manutenzione sulla macchina sviluppatrice. Mentre ispeziona le sue ultime fotografie, da sviluppare per una donna chiamata Maya, Sy scopre che Will Yorkin sta avendo una relazione extraconiugale con lei. Ci\u00f2 frantuma la sua concezione idilliaca degli Yorkin come una famiglia perfetta.\nSy inserisce di nascosto le foto di Will con Maya in una busta di fotografie per Nina, che, pur rimanendo male, non affronta Will, il che fa infuriare Sy. In seguito Sy si mette a pedinare e scattare fotografie di nascosto della figlia di Bill. Yoshi Araki, un altro sviluppatore della SavMart, scopre le fotografie della bambina e le mostra a Bill, che chiama la polizia per aprire un'indagine. I detective Van Der Zee e Outerbridge scoprono l'ossessione di Sy quando arrivano a casa sua e vedono il muro coperto dalle copie delle fotografie degli Yorkin (con Will che ora ha la faccia grattata). Nel frattempo Sy si arma di coltello e raggiunge la camera d'albergo dove si incontrano Will e Maya. Anzich\u00e9 ucciderli, Sy li costringe a mettersi in pose erotiche e scatta delle fotografie. La polizia giunge sul luogo, Sy viene inseguito e arrestato da Van Der Zee nel garage dell'albergo mentre Outerbridge assiste i traumatizzati Maya e Will, che viene riportato a casa dove andr\u00e0 incontro alla sua infedelt\u00e0 nei confronti di Nina e Jake.\nDurante un interrogatorio, Van Der Zee domanda a Sy perch\u00e9 ha terrorizzato gli Yorkin. Sy dice di potere intuire che Van Der Zee \u00e8 un bravo genitore che non tradirebbe la sua famiglia o abuserebbe i suoi figli costringendoli a fare \"cose che un bambino non dovrebbe fare\" fotografandoli mentre lo fanno, e si mette a singhiozzare (insinuando che da bambino Sy \u00e8 stato sfruttato da suo padre per pornografia infantile). Sy conclude che Will era un uomo che aveva tutto, ma ha tradito lo stesso la sua famiglia, dimostrandosi indegno di essa. Infine Sy chiede di vedere le foto che ha scattato nell'albergo, rivelando che ha fotografato vari oggetti al posto di Will e Maya, e immagina di essere in una foto di famiglia con gli Yorkin.\nAccoglienza.\nCritica.\n\"One Hour Photo\" ha ricevuto recensioni molto positive dalla critica, ricevendo il plauso da critici come Roger Ebert e Leonard Maltin. La rivista Ciak ha dichiarato:\nIl film ha ricevuto una valutazione positiva dell'82% sul sito Rotten Tomatoes sulla base di 200 recensioni, con una valutazione media di 6,8/10. Il consenso della critica del sito dice: \"Robin Williams \u00e8 molto efficace in questo raccapricciante thriller ben girato\". Sul sito Metacritic ha ricevuto una valutazione di 64 su 100, indicando recensioni generalmente favorevoli.\nRoger Ebert del \"Chicago Sun-Times\" ha dato al film tre stelle e mezzo su quattro e ha scritto: \"Robin Williams interpreta Sy, un altro dei suoi pazzi dalla faccia aperta e sorridente, come l'assassino di \"Insomnia\". Lo fa cos\u00ec bene che tutti non hanno la minima difficolt\u00e0 ad accettarlo nel ruolo \". Mick LaSalle del \"San Francisco Chronicle\" ha dato il parere che il film \"non \u00e8 cos\u00ec intelligente, premuroso o penetrante come promette di essere. Eppure la costante delicatezza e chiarezza emotiva della recitazione di Williams in \"One Hour Photo\" rende il film impossibile da respingere.\"\nJames Berardinelli ha dato al film tre stelle su quattro lodandone la regia, la musica e le recitazioni dei protagonisti in particolare modo quella di Williams\nNella rivista \"DeBaser\" \u00e8 stata assegnata una valutazione di 4 stelle su 5."}
{"id": "313812", "revid": "767487", "url": "https://it.wikipedia.org/wiki?curid=313812", "title": "Francisco Acebal", "text": "Nel 1901 fond\u00f2 a Madrid la rivista \"La lectura\", che ebbe vita fino al 1920. \u00c8 autore di romanzi e novelle, tra cui: \"De mi rinc\u00f3n\" (1902; \"Dal mio angolo\"), \"De buena cepa\" (1902; \"Di buon ceppo\"), \"El Calvario\" (1905)."}
{"id": "313813", "revid": "27723", "url": "https://it.wikipedia.org/wiki?curid=313813", "title": "Giove V", "text": ""}
{"id": "313814", "revid": "92723", "url": "https://it.wikipedia.org/wiki?curid=313814", "title": "Diocesi di Losanna, Ginevra e Friburgo", "text": "La diocesi di Losanna, Ginevra e Friburgo (in latino: \"Dioecesis Lausannensis, Genevensis, et Friburgensis\") \u00e8 una sede della Chiesa cattolica in Svizzera immediatamente soggetta alla Santa Sede. Nel 2019 contava 711.500 battezzati su 1.756.320 abitanti. \u00c8 retta dal vescovo Charles Morerod, O.P.\nTerritorio.\nLa diocesi comprende per intero i cantoni svizzeri di Neuch\u00e2tel, Friburgo e Ginevra e gran parte di quello di Vaud.\nSede vescovile \u00e8 la citt\u00e0 di Friburgo, dove si trova la cattedrale di San Nicola. A Losanna e a Ginevra sorgono le ex cattedrali di Notre-Dame e di San Pietro.\nIl territorio si estende su 5.566\u00a0km\u00b2 ed \u00e8 suddiviso in 231 parrocchie, raggruppate in 20 decanati. Dal punto di vista pastorale la diocesi \u00e8 divisa in cinque vicariati episcopali: quattro di questi corrispondono ai quattro cantoni su cui la diocesi estende la propria giurisdizione; il quinto vicariato ha un carattere personale e riguarda i fedeli diocesani di lingua tedesca.\nStoria.\nLa diocesi di Losanna fu eretta nel VI secolo, con territorio ricavato da quello delle diocesi di Ginevra e di Basilea, entrambe gi\u00e0 attestate nel IV secolo; e comprendeva i territori dell'antica \"civitas Helvetiorum\" romana.\nCapitale della \"civitas\" era la citt\u00e0 di Avenches (\"Aventicum\"), ma i primi vescovi documentati nel territorio elvetico risiedevano a Vindonissa, l'odierna Windisch, portando il doppio titolo di vescovi di Avenches e Windisch. Bubulco, primo vescovo conosciuto nel concilio di Epaon del 517, si present\u00f2 come \"episcopus civitatis Vindoninsis\". Grammazio nel concilio del 535 si firm\u00f2 come \"episcopus ecclesiae Aventicae\", mentre nel 541 e nel 549 come \"episcopus civitatis Vindonensium\". San Mario, verso la fine del VI secolo, si present\u00f2 ancora come \"episcopus ecclesiae Aventicae\", anche se lui stesso sembra abbia posto per primo la residenza episcopale a Losanna dove fond\u00f2 la chiesa principale e vi fu sepolto.\nQuesta documentazione ha portato Besson e Duchesne a concludere che, bench\u00e9 capitale della \"civitas Helvetiorum\", Avenches non ebbe mai probabilmente dei vescovi residenti, forse perch\u00e9 la citt\u00e0 era stata distrutta dagli Alemanni gi\u00e0 nel 264; i vescovi allora posero la loro residenza dapprima a Windisch e poi a Losanna, conservando per\u00f2 per un certo periodo il titolo di \"episcopi ecclesiae Aventicae\".\nLa civitas degli Elvezi faceva parte della provincia romana della \"Maxima Sequanorum\", come attestato dalla \"Notitia Galliarum\" dell'inizio del V secolo. Con l'affermarsi dell'organizzazione ecclesiastica, la diocesi di Losanna entr\u00f2 a far parte della provincia ecclesiastica dell'arcidiocesi di Besan\u00e7on, antica capitale provinciale. Contestualmente al trasferimento della sede a Losanna, la diocesi cedette la parte centro-settentrionale dell'antica \"civitas Helvetiorum\" per la formazione della diocesi di Costanza.\nVerso la fine del VI secolo il cristianesimo pot\u00e9 diffondersi e consolidarsi grazie all'opera dei monaci missionari irlandesi, tra i quali l'abate san Colombano fondatore dell'abbazia di Luxeuil nel 590, una delle pi\u00f9 importanti e conosciute del Regno Franco e matrice di centinaia di monasteri in tutto il regno grazie ai suoi monaci, fra cui spicca san Gallo.\nA partire dall'VIII secolo la diocesi organizz\u00f2 le proprie strutture. Il pi\u00f9 antico catalogo episcopale risale al X secolo. Sono documentati vescovi ausiliari dal 1299 fino a met\u00e0 del XVI secolo. La figura del vicario generale appare per la prima volta verso la met\u00e0 del XIV secolo. La pi\u00f9 antica menzione del capitolo della cattedrale risale ad un diploma di Ludovico il Pio dell'814; nel tempo acquis\u00ec una propria mensa, ossia propri beni, di cui i pi\u00f9 importanti erano i possedimenti di Dommartin, Essertines-sur-Yverdon, Saint-Prex, oltre a Crans-pr\u00e8s-C\u00e9ligny, che si trovava nella diocesi di Ginevra. Il capitolo di Losanna, che non di rado entr\u00f2 in conflitto con il proprio vescovo, fu soppresso nel 1536. Nel 1493 si registravano 292 parrocchie, suddivise in 9 decanati. Infine la diocesi possedeva un alto numero di istituzioni ecclesiastiche quali monasteri, abbazie e collegiate; prima del 1536 se ne contavano 123.\nAll'epoca del vescovo Landrich di Dornach (1160-1178) fu iniziata la costruzione della cattedrale di Losanna, ultimata verso la met\u00e0 del XIII secolo. Fu consacrata e dedicata alla Beata Vergine Maria il 20 ottobre 1275 alla presenza di papa Gregorio X e dell'imperatore Rodolfo I d'Asburgo.\nNegli anni 1270 i vescovi di Losanna ottennero anche il titolo di principi Il territorio su cui esercitavano il loro potere temporale era tuttavia molto pi\u00f9 piccolo rispetto a quello su cui esercitavano il potere spirituale: comprendeva Losanna e, nei dintorni, Lavaux, Avenches, Lucens, Bulle, Riaz e La Roche. Nel 1536, con la conquista di Vaud da parte di Berna, ebbe termine il potere temporale del principe vescovo di Losanna, che tuttavia mantenne il titolo di principe dell'Impero fino al 1803.\nCon l'avvento della riforma protestante, il vescovo di Losanna perse anche buona parte del suo potere spirituale, ridotto ormai al solo cantone di Friburgo e a qualche altro territorio circostante. Delle 292 parrocchie registrate nel 1493, la diocesi era scesa verso la fine del XVI secolo a 95 parrocchie cattoliche. La Controriforma permise un aumento del loro numero, che nel 1665 era di 125 parrocchie, distribuite in 15 decanati.\nLo stesso vescovo dovette abbandonare Losanna, vivendo in esilio per diversi anni (in Savoia, Borgogna e Franca Contea), prima di stabilirsi definitivamente a Friburgo a partire dal 1663, in seguito agli accordi che intercorsero fra la Santa Sede e le autorit\u00e0 cantonali, che tuttavia non prevedevano l'istituzione di una nuova diocesi e nemmeno di conseguenza l'erezione di una cattedrale a Friburgo.\nNessun vescovo di Losanna partecip\u00f2 mai al concilio di Trento e le sue decisioni furono tardivamente introdotte nella diocesi. Solo nel 1795, per esempio, fu aperto un seminario maggiore a Friburgo in linea con le direttive del concilio tridentino.\nIn seguito alla rivoluzione francese e alla bolla \"Qui Christi Domini\" di papa Pio VII del 29 novembre 1801, la diocesi di Losanna dovette cedere le parrocchie che possedeva nella Franca Contea all'arcidiocesi di Besan\u00e7on, e le parrocchie cattoliche nel canton Soletta e nel canton Berna alla diocesi di Basilea.\nIn compenso la diocesi fu liberata dalla dipendenza dell'arcidiocesi di Besan\u00e7on e divenne immediatamente soggetta alla Santa Sede. Inoltre, nei primi decenni del XIX secolo, alcune decisioni di Roma favorirono la diocesi di Losanna:\nCon l'istaurarsi del principio della libert\u00e0 religiosa, fedeli cattolici poterono stabilirsi in citt\u00e0 a maggioranza protestante (Ginevra, Neuch\u00e2tel, Berna), che fino ad allora erano precluse ai cattolici.\nNel corso del XIX secolo la diocesi fu inoltre coinvolta nella guerra del Sonderbund; in questo contesto il vescovo Etienne Marilley fu bandito dalla diocesi dal 1848 al 1856 e dovette governare il proprio gregge dall'esilio di Divonne in Alta Savoia.\nNel 1864 Gaspard Mermillod fu nominato vescovo ausiliare di Losanna, con residenza a Ginevra e nel 1873 fu nominato vicario apostolico della citt\u00e0. Questo, che fu visto come un tentativo di ripristinare l'antica sede ginevrina, port\u00f2 ad uno scontro aperto tra il Mermillod e le autorit\u00e0 ginevrine che convinsero il Consiglio federale svizzero ad espellere il Mermillod. La pace ritorn\u00f2 quando Mermillod fu nominato nel 1883 vescovo di Losanna e Ginevra.\nIl 17 ottobre 1924 la diocesi ha assunto il nome attuale in forza della bolla \"Sollicitudo omnium\" di papa Pio XI. Solo in questa occasione la collegiata di San Nicola di Friburgo fu eretta a cattedrale diocesana con un proprio capitolo di canonici: per la prima volta dopo il 1536 la diocesi aveva una propria cattedrale. Nel 1968, grazie anche al considerevole aumento del numero dei cattolici frutto dell'immigrazione italiana, spagnola e portoghese, fu ripristinata la figura del vescovo ausiliare.\nNel 2006 il vescovo Bernard Genoud, per la prima volta dopo la riforma protestante, ha potuto celebrare una messa nell'antica cattedrale di Losanna, su invito della Chiesa evangelica riformata del canton Vaud.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.756.320 persone contava 711.500 battezzati, corrispondenti al 40,5% del totale."}
{"id": "313817", "revid": "484532", "url": "https://it.wikipedia.org/wiki?curid=313817", "title": "Chianti Classico (olio di oliva)", "text": "Il Chianti Classico \u00e8 un olio extravergine di oliva a Denominazione di origine protetta che viene prodotto in Toscana, nel territorio del Chianti Classico.\nSi tratta di un olio extravergine dal sentore lievemente piccante, ben bilanciato e con un leggero gusto amarognolo. Per la produzione del Chianti Classico vengono utilizzate olive di piante iscritte all'Albo, per almeno tre quarti di variet\u00e0 Frantoio, Moraiolo, Correggiolo, e Leccino, in proporzioni diverse a seconda del prodotto finale che si vuole ottenere, e per la rimanente parte da altri oliveti del territorio toscano. Il metodo seguito per la produzione \u00e8 rimasto invariato nel tempo, la raccolta delle olive \u00e8 infatti tuttora effettuata a mano, e la lavorazione nei frantoi - i quali si trovano nello stesso territorio di produzione delle olive - deve avere inizio non oltre tre giorni dalla raccolta, per poter garantire l'alta qualit\u00e0 che contraddistingue il prodotto."}
{"id": "313818", "revid": "933835", "url": "https://it.wikipedia.org/wiki?curid=313818", "title": "Apamea", "text": "Apamea (in greco ; in arabo \u0623\u0641\u0627\u0645\u064a\u0627, \"Af\u0101miy\u0101\" o \u0641\u0627\u0645\u064a\u0627, \"F\u0101miy\u0101\"; in ebraico \u05d0\u05e4\u05de\u05d9\u05d0, \"Apamia\") \u00e8 un'antica citt\u00e0 greca e poi romana, sorta lungo il corso del fiume Oronte, ora in Siria.\nStoria.\nL'area dell'acropoli fu occupata fin dal Neolitico da una popolazione di agricoltori; numerosi ritrovamenti (selci lavorate, tombe con ricco arredo, frammenti ceramici) testimoniano la continuit\u00e0 anche nelle successive et\u00e0 del bronzo antico e medio.\nIl centro pu\u00f2 probabilmente essere identificato con \"Nija\", localit\u00e0 menzionata in testi egizi ed ittiti del XVI secolo a.C. e del XV secolo a.C. Nel corso degli scavi \u00e8 stata scoperta una stele ittita che affermava che la citt\u00e0 era \"stata fondata dal re Orhilina di Hamath\" (l'odierna Hama).\nSuccessivamente, assieme a tutta la Siria, fu occupata dai Persiani, che la rinominarono \"Pharnake\".Dopo l'accordo di Triparadeiso (Spartizione di Triparadiso), nel 320 a.C. fu occupata dai macedoni e ribattezzata per un breve periodo \"Pella\" (320-300 a.C.).\nNel 300 a.C., dopo la Battaglia di Ipso (301 a.C.) sulla cima della collina, dominante la valle del fiume Oronte, Seleuco I Nicatore fece costruire verso il 300 a.C. l'acropoli e fond\u00f2 una nuova citt\u00e0, a cui diede il nome della , Apama I.Sotto i Seleucidi la citt\u00e0 \u00e8 utilizzata come appoggio dell'esercito, per la presenza dell'acropoli fortificata e per l'abbondanza di risorse per l'approvvigionamento delle truppe.La struttura originaria era ortogonale, come tutte le nuove citt\u00e0 ellenistiche; struttura che venne mantenuta in seguito sia dai Romani che dai Bizantini. Apamea divenne in brevissimo tempo uno dei maggiori centri del regno seleucide, sede anche della cavalleria reale.\nMantenne integra la sua importanza, sia come base militare che commerciale, anche durante il periodo romano, dopo che Pompeo l'aveva conquistata nel 63 a.C., distruggendone l'acropoli; all'apogeo del proprio sviluppo poteva contare fino 500.000 abitanti, inclusi gli schiavi.Probabilmente dopo un terremoto, l'imperatore Claudio intervenne nella ricostruzione e la rinomin\u00f2 Claudia Apamea, come testimoniano alcune iscrizioni.Distrutta ancora da un terremoto nel 115, la ricostruzione fu iniziata da Traiano, che in quel periodo si trovava ad Antiochia; l'imperatore predispose la riedificazione completa della citt\u00e0 che, in quel periodo, vide erigere il teatro, le terme e vari templi favorendo la fioritura di arti, scienza ed economia.Apamea era sede dell'oracolo di \"Zeus Belos\", che l'imperatore Settimio Severo, all'inizio del III secolo, era uso interpellare.Sempre all'inizio del III secolo, sino al 231, Apamea ospit\u00f2 il quartier generale della Legio II Parthica, impegnata nelle guerre contro i Sasanidi, che riescono a conquistare la citt\u00e0, nel 252/253, sotto la guida del re Sh\u0101hpur.All'inizio del IV secolo, Apamea \u00e8 uno dei maggiori centri culturali dell'Oriente, anche per merito di Giamblico che vi diresse la scuola neoplatonica. Tra il 384 e il 388 il prefetto Materno Cinegio distrusse molti templi pagani tra cui anche la sede dell'oracolo di \"Zeus Belos\". Dopo la divisione dell'impero, Apamea divenne capoluogo della provincia \"Syria Secunda\" e conobbe nel corso del V secolo un notevole sviluppo, ma poi, come tutte le citt\u00e0 della Siria del nord, dovette subire vari assalti da parte dei persiani e, nel corso del VI secolo, fu colpita da due gravi terremoti e fu ricostruita da Giustiniano.\nNel 636 fu conquistata praticamente senza colpo ferire dagli arabi del califfo Khalid ibn al-Walid, che pian piano ripristinano la cittadella fortificata sull'acropoli, che permise loro di resistere ai bizantini che tentano invano di riconquistare Apamea.\nDurante le crociate la citt\u00e0 fu conquistata (1106) da Tancredi di Galilea ed unita al principato di Antiochia; venne poi riconquistata da Nur ad-Din nel 1149 e la citt\u00e0 continu\u00f2 a vivere sino ad oggi nell'insediamento di \"Qaalat al-Mudiq\".\nDue altri terremoti la rasero al suolo nel 1157 e nel 1170, riducendo completamente l'importanza della citt\u00e0.\nDurante le incursioni mongole in Palestina del 1271 fu brevemente conquistata dai Mongoli ilkhani, per poi essere riconquistata dai Mamelucchi.\nIl sito antico, dopo secoli di disinteresse, inizi\u00f2 ad essere riscoperto da una missione di scavo belga, nel 1925, e continua ancora oggi.\nMonumenti e luoghi d'interesse.\nPorta di Antiochia.\n\u00c8 l'unica rimasta delle sette porte della citt\u00e0, da cui partiva la strada diretta ad Antiochia, verso nord, per cui era detta anche \"porta nord\". Nei pressi si possono ancora ammirare alcuni tratti delle mura cittadine, lunghe oltre 6\u00a0km, dal perimetro irregolare che un tempo includevano anche la cittadella.All'interno delle mura, ma soprattutto in quest'area si vedono anche numerosi esempi di conduttore idriche in cotto. Oggi la porta risulta ostruita da cumuli di macerie causate dai terremoti.\nVia Colonnata.\nAsse centrale della citt\u00e0 ricostruita da Traiano era il \"cardo maximus\", una splendida via colonnata che tagliava Apamea da nord a sud, dalla porta di Antiochia a quella di Hama, per una lunghezza di circa 2\u00a0km ed una larghezza di 37,5 m, maggiore delle vie di Palmira e di Antiochia.\nLa sola carreggiata, i cui lastroni conservano ancora i segni del passaggio dei carri, misura oltre 22m; i portici laterali hanno una profondit\u00e0 di 7\u20138 m.\nIl tratto settentrionale, costruito durante i regni di Traiano e di Marco Aurelio, conserva ancora colonne con capitelli corinzi e fusti lisci, mentre il tratto meridionale ha colonne scanalate, una rarit\u00e0 per la Siria, che testimonia anche la ricchezza ed il benessare dei suoi abitanti durante il III secolo.\nTerme e Colonna Monumentale.\nLungo il cardo, sulla destra si trovano le rovine delle terme, un tempo accessibili dalla strada tramite un ingresso monumentale. Furono donate alla citt\u00e0 da \"Giulio Agrippa\" nel 116 d.C., assieme ad un ricco corredo di statue. Durante gli scavi sono state trovate tracce di una strada ricoperta di mosaici che conduceva al complesso.\nAgor\u00e0 e Tempio di Zeus Belos.\nPoco prima dell'incrocio con il decumano massimo i porticati acquistano un aspetto pi\u00f9 dinamico, grazie a colonne con scanalature a spirale con andamento inverso da una all'altra. Tre di queste colonne avevano mensole dove erano poste le statue degli imperatori Antonino Pio, Marco Aurelio e Lucio Vero, probabilmente in bronzo. Qui si trovava l'agor\u00e0 su cui si affacciava il tempio di \"Zeus Belos\". Nel 386 d.C., il tempio fu fatto radere al suolo dal vescovo Marcello.\nNinfeo.\nPoco prima di raggiungere il decumano massimo si arriva al ninfeo.\nDecumanus Maximus.\nOggi il decumano massimo coincide con una strada asfaltata, lungo la quale si trovano i resti di una villa romana, \"La casa delle mensole\", con imponente ingresso ed un cortile colonnato.Dall'altra parte del decumano sorge una \"cattedrale\" del V secolo. Si tratta di una chiesa a pianta centrale quadrilobata, prolungata da una cappella sul lato orientale. La pianta ha la forma tipica dei \"martyrion\" ed effettivamente nella chiesa era conservata una reliquia della Santa Croce.\nTeatro.\nTrasformato in fortezza durante il Medioevo, fu poi usato come cava di pietra; ora ben poco delle originarie gradinate, anche se la struttura \u00e8 ancora visibile. Di dimensioni notevoli, circa 139 m di diametro, era il pi\u00f9 grande teatro della Siria romana ed uno dei maggiori del mondo antico, pi\u00f9 grande perfino di quello di Bosra.\nCaravanserraglio.\nIl caravanserraglio fu costruito da un certo Muhammad Qizlar, sotto il regno di Solimano il Magnifico.\nAttualmente, dopo un accurato restauro terminato nel 1982, l'edificio occupa il \"museo del mosaico\" di Apamea.\nPresenta una struttura costituita da grandi ambienti con copertura a botte, distribuiti attorno ad un cortile centrale.\nIl museo contiene una interessante raccolta di mosaici romani e bizantini, tra i quali i pi\u00f9 significativi sono Socrate che siede tra i sapienti e la Vittoria di Cassiopea sulle Nereidi, entrambi rinvenuti al di sotto del pavimento della Cattedrale, appartenenti ad un precedente edificio non cristiano.\nLa simbologia dei due mosaici va interpretata nell'ottica della filosofia neoplatonica, che aveva in Apamea una celebre scuola.\nNumerosi altri mosaici, provenienti anche dal vicino villaggio di Huarte, sono esposti nel museo.\nCittadella.\nLa fortezza medievale di Qala'at al-Madiq domina l'area archeologica.\nLa cinta medievale fu ricostruita dai Mamelucchi nel XIII secolo."}
{"id": "313821", "revid": "2166047", "url": "https://it.wikipedia.org/wiki?curid=313821", "title": "Irkutsk", "text": "Irkutsk () \u00e8 una citt\u00e0 della Russia siberiana centrale, capoluogo dell'Oblast' di Irkutsk; \u00e8 situata a dalla capitale Mosca.\nGeografia fisica.\nTerritorio.\nSorge lungo il fiume Angara, dopo la sua uscita dal lago Bajkal, alla confluenza con il tributario Irkut.\nStoria.\nLa citt\u00e0 \u00e8 oggi una delle pi\u00f9 importanti della Siberia. La sua fondazione risale al 1652 come avamposto commerciale per l'esazione dei tributi (pagati in pellicce) dalle trib\u00f9 buriate della zona; fu il capoluogo dell'omonimo governatorato.\nI decenni e i secoli successivi videro il suo sviluppo come centro commerciale; Irkutsk raggiunse una certa prosperit\u00e0 che le port\u00f2 notevoli migliorie urbanistiche che la portarono ad essere definita \"la Parigi della Siberia\". Analogamente a moltissimi insediamenti siberiani, anche Irkutsk ha una grossa componente della popolazione discendente da deportati, prima sotto il regime zarista, poi sotto quello stalinista.\n\u00c8 sede arcivescovile ortodossa e sede vescovile cattolica.\nLetteratura.\nLa citt\u00e0 di Irkutsk \u00e8 il punto di arrivo delle avventure di \"Michele Strogoff\", protagonista dell'omonimo romanzo di Jules Verne. La citt\u00e0 \u00e8 anche una meta del protagonista dei \"Racconti di un pellegrino russo\". Sempre a Irkutsk \u00e8 ambientato parte del romanzo L'enigma siberiano di Martin Cruz Smith, autore di Gorky Park.\nSociet\u00e0.\nEvoluzione demografica.\n\"Fonte: mojgorod.ru\"\nInfrastrutture e trasporti.\nAereo.\nLa citt\u00e0 di Irkutsk \u00e8 servita dall'Aeroporto Internazionale di Irkutsk con i voli di linea giornalieri verso le principali citt\u00e0 della Russia, Cina, Corea del Sud, Mongolia.\nTreno.\nIrkutsk \u00e8 un'importante stazione delle Ferrovie russe lungo la Transiberiana.\nAmministrazione.\nGemellaggi.\nIrkutsk \u00e8 gemellata con:"}
{"id": "313822", "revid": "15756", "url": "https://it.wikipedia.org/wiki?curid=313822", "title": "Nuove Guerre Sith", "text": "Le Nuove Guerre Sith sono un conflitto dell'Universo espanso di \"Guerre stellari\". Nella cronologia interna della serie infuriano tra il 2.000 e il 1.000 BBY e vedono contrapposti la Repubblica Galattica, appoggiata dai Jedi, e i Sith, concludendosi con la sconfitta di questi ultimi. L'evento \u00e8 narrato nei romanzi \"Dark Forces: Jedi Knight\" e \"Star Wars - Darth Bane - Il sentiero della distruzione\" e nel fumetto \"Star Wars: Jedi vs. Sith\".\nStoria.\nPer oltre 2.000 anni dopo la Guerra civile Jedi, l'ordine Sith era rimasto diviso nella Galassia a causa delle molte tensioni interne, fino a quando dai contraenti emerse un carismatico Jedi Oscuro chiamato Skere Kaan, che prese il titolo di signore oscuro dei Sith e raccolse i Sith sotto l'egida della Fratellanza Oscura. Per accontentare lo spirito ambizioso di molti rivali, dichiar\u00f2 che ogni membro pi\u00f9 importante avrebbe avuto il titolo di signore oscuro. Con il credo dei Sith, \"Il pi\u00f9 forte comanda\", Kaan e i suoi accoliti cominciarono a creare una dittatura del lato oscuro della Forza e ad avviare campagne militari contro l'ordine Jedi e la fratturata Repubblica Galattica.\nPer secoli, i Sith riuscirono a vincere ogni battaglia, finch\u00e9 l'Armata della Luce, comandata dal Jedi Hoth e composta da Jedi, normali truppe della Repubblica Galattica e addirittura da bambini sensibili alla Forza per rinforzare i ranghi, riusc\u00ec a volgere il vantaggio dalla propria parte. Con la guerra ormai a favore dell'Armata della Luce, i due schieramenti si fronteggiarono nell'ultima battaglia su Ruusan, in cui Kaan fece uso di una tecnica Sith chiamata bomba di pensiero per distruggere tutti i Jedi e i Sith.\nAl termine del conflitto la Repubblica Galattica avvi\u00f2 la riforma di Ruusan, con la celebrazione della distruzione dei Sith. All'insaputa di tutti, per\u00f2, Darth Bane era sopravvissuto al conflitto e form\u00f2 un nuovo ordine Sith basato sulla regola dei due, che continu\u00f2 a svilupparsi nell'ombra."}
{"id": "313823", "revid": "339392", "url": "https://it.wikipedia.org/wiki?curid=313823", "title": "Arrampicata mista", "text": ""}
{"id": "313825", "revid": "287204", "url": "https://it.wikipedia.org/wiki?curid=313825", "title": "Ibn Khaldun", "text": "Ha introdotto nella storiografia islamica la nozione di \"storia ciclica\", fondata su fattori profani generati dalla naturale tendenza ad indebolirsi delle generazioni sedentarizzate, eredi dei conquistatori nomadi, trascinate per\u00f2 in una progressiva e inesorabile decadenza ad opera della ricchezza e dal modo di vita urbano. Molto apprezzato in Occidente per la modernit\u00e0 delle sue concezioni.\nL'attivit\u00e0 principale di Ibn Khald\u016bn fu quella di uomo politico, cortigiano e ministro, al servizio uno dopo l'altro degli Hafsidi tunisini, dei Merinidi del Marocco, degli Zayyanidi di Tlemcen, dei Nasridi del Sultanato di Granada e dei Mamelucchi burji d'Egitto. Fu anche ambasciatore presso il re di Castiglia, Pietro I di Castiglia, detto Pietro il Crudele, e presso il temibile Timur Lang (Tamerlano). Ebbe cos\u00ec la possibilit\u00e0 di conoscere da vicino e porre a confronto tra loro i diversi modi di esercitare il potere, misurandone la precariet\u00e0.\nI diversi sovrani, impressionati dalle sue grandi capacit\u00e0 e dalla sua grande cultura, gli perdonarono a pi\u00f9 riprese la sua versatilit\u00e0 e i suoi tradimenti.\nContesto storico.\nIl XIII secolo segn\u00f2 la caduta della dinastia almohade, sotto la quale il Maghreb aveva conosciuto un periodo di splendore e sviluppo. Dopo la fine degli Almohadi, presero il potere nel Maghreb alcune dinastie locali: i Merinidi controllavano il Maghreb al-Aqsa (Marocco), gli Zayyanidi dominavano il Regno di Tlemcen (Algeria), mentre gli Hafsidi controllavano l'Ifriqiya (all'incirca la moderna Tunisia). Queste tre dinastie lottavano per l'egemonia sul Maghreb.\nIbn Khaldun visse quindi in un periodo molto instabile caratterizzato da frequenti cambiamenti socio-politici, con un'epidemia di peste e tra incessanti lotte dinastiche. Difatti, la morte di ogni sovrano apriva una nuova crisi di successione e quindi delle guerre civili per il trono. Nonostante tutti questi problemi, nelle grandi citt\u00e0 del Maghreb vi erano ancora importanti centri di cultura religiosa e politica. Tlemcen, Costantina e Bijaya avevano una popolazione di 50.000 abitanti, Marrakesh ne aveva circa 60.000, Fez e Tunisi superavano i 100.000 abitanti: una popolazione davvero considerevole per l'epoca.\nNella Penisola iberica, l'ultimo regno musulmano, il Sultanato di Granada, cercava di fermare la Reconquista cristiana, mentre l'Oriente islamico subiva l'invasione mongola..\nBiografia.\nLa vita di Ibn Khald\u016bn \u00e8 estremamente ben documentata, per il suo tempo, dal momento che egli stesso ci ha lasciato una sua Autobiografia (\"al-Ta\u02bfr\u012bf li-ibn Khald\u016bn wa-ri\u1e25latuhu gharban wa sharqan\", v. bibliografia), in cui riporta per esteso numerosi documenti che riguardano la sua vita. \u00c8 per\u00f2 molto restio a fare conoscere aspetti che toccano la sua vita privata, cosicch\u00e9 ben poco si sa dei suoi rapporti familiari.\nAll'epoca di Ibn Khald\u016bn, il Maghreb, dopo la fine degli Almohadi (1147\u20131269), era governato da tre dinastie, in continua lotta tra loro. In Marocco risiedevano i Merinidi (1248\u20131465). La parte occidentale dell'Algeria era sotto il controllo degli Abdelwadidi (detti anche Zayyanidi) (1236\u20131556), mentre gli Hafsidi (1228\u20131574) governavano la parte orientale dell'Algeria, la Tunisia e la Cirenaica. Sotto la continua minaccia di incursioni da parte delle trib\u00f9 berbere circostanti, queste dinastie si contendevano l'egemonia sul Maghreb.\nIbn Khald\u016bn proveniva da una famiglia di notabili originari di al-Andalus (la Spagna islamica), i \"Ban\u016b Khald\u016bn\". Nella sua \"Autobiografia\" sosteneva di discendere da una famiglia yemenita dell'Hadramawt, che si era convertita all'Islam nell'anno 10 dell'Egira e si era trasferita nella Penisola iberica agli inizi della conquista islamica. La sua famiglia, che in al-Andalus aveva ricoperto numerose cariche di prestigio, emigr\u00f2 in Maghreb al principio della \"Reconquista\" (intorno alla met\u00e0 del XIII secolo). Alcuni membri della famiglia ricoprirono incarichi politici per gli Hafsidi in Tunisia, ma il padre e il nonno di Ibn Khald\u016bn si tennero in disparte dalla vita politica e aderirono a una confraternita mistica.\nNato a Tunisi, Ibn Khald\u016bn trascorse poi una parte della sua vita alla corte merinide e hafside, ricoprendo diverse funzioni politiche presso i sultani di Tunisi e di Fez (quest'ultimo aveva come primo ministro lo scrittore Lis\u0101n al-D\u012bn Ibn al-Kha\u1e6d\u012bb, con cui Ibn Khald\u016bn intratterr\u00e0 a lungo relazioni di rivalit\u00e0 amichevole) e poi presso il sovrano di Granada.\nIstruzione e formazione di Ibn Khald\u016bn.\nL'alto rango della sua famiglia permise a Ibn Khald\u016bn di svolgere i suoi studi presso i migliori maestri del suo tempo in Maghreb. Ebbe una educazione araba classica: il Corano, la grammatica araba, fondamento indispensabile per la comprensione del Corano e del diritto musulmano, \"\u1e25ad\u012bth\" e giurisprudenza (\"fiqh\"). Il mistico, matematico e filosofo al-\u0100bil\u012b lo introdusse alla matematica, alla logica e alla filosofia, nell'ambito della quale studi\u00f2 soprattutto le opere dei grandi grandi filosofi razionalisti quali Averro\u00e8, Avicenna, al-Raz\u012b, al-Farabi e al-\u1e6c\u016bs\u012b.\nAl-\u0100bil\u012b (che divenne presto il maestro preferito da Ibn Khaldun) gli insegn\u00f2 anche le opere di Platone, Aristotele e di altri pensatori greci, le cui opere erano state tradotte in arabo.\nIbn Khaldun conosceva i pi\u00f9 importanti personaggi dell'epoca, nonch\u00e9 l'evoluzione dei vari Stati musulmani, ma anche la struttura degli Stati europei, in piena guerra dei cent'anni. Aveva anche una buona formazione in astronomia e medicina.\nConosceva anche i testi della Bibbia che esamin\u00f2 in dettaglio nella loro traduzione in arabo.\nAll'et\u00e0 di 17 anni Ibn Khald\u016bn perse entrambi i genitori di peste, la \"peste nera\" che tocc\u00f2 tre continenti e infuri\u00f2 anche a Tunisi.\nSeguendo la tradizione di famiglia, Ibn Khald\u016bn si diede ad una carriera politica. Considerati i continui mutamenti dei rapporti di forza e dei sovrani nel Nordafrica del tempo, ci\u00f2 richiedeva di agire in modo controllato ed equilibrato nell'allacciare rapporti e stringere alleanze, per non vedersi coinvolti nella caduta di signorie, spesso di breve vita. La biografia di Ibn Khald\u016bn, che lo vide ora in carcere, ora nelle pi\u00f9 alte cariche, ora in esilio, si legge a volte come un autentico romanzo di avventura.\nGli inizi a Tunisi, in Marocco e a Granada.\nA vent'anni cominci\u00f2 la sua carriera politica con la carica di \"k\u0101tib al-\u02bfal\u0101ma\" (l'incarico del \"k\u0101tib al-\u02bfal\u0101ma\" consisteva nell'apporre, in bella grafia, le tipiche formule introduttive convenzionali ai documenti ufficiali) nella cancelleria del signore di Tunisi. Insoddisfatto di questo incarico, prestigioso ma politicamente privo di valore, segu\u00ec nell'allora capitale del Marocco, F\u00e8s, il suo maestro al-\u0100bil\u012b. Il sovrano merinide che ivi regnava, Ab\u016b \u02bfIn\u0101n F\u0101ris, gli diede un incarico di Redattore dei proclami regali, il che non imped\u00ec a Ibn Khald\u016bn di complottare contro il suo datore di lavoro. Questo gli cost\u00f2 22 mesi di prigione nel 1357, quando aveva 25 anni. Solo dopo la morte di Ab\u016b \u02bfIn\u0101n il figlio e successore di quest'ultimo, Abu Zayyan Muhammad II, lo lasci\u00f2 libero. Ma Ibn Khald\u016bn si accord\u00f2, contro di lui, con lo zio, Ab\u016b S\u0101lim, che viveva in esilio. Salito al potere, quest'ultimo concesse ad Ibn Khald\u016bn la carica di Segretario di Stato (\"k\u0101tib al-sirr wa l-tawq\u012b\u02bf wa l-insh\u0101\u02be\"), il primo incarico all'altezza delle sue ambizioni.\nA Fez, alla corte di Ab\u016b \u02bfIn\u0101n F\u0101ris, incontr\u00f2 il medico ed astronomo ebreo Ibrahim ibn Zarzar, che incontrer\u00e0 nuovamente anni dopo a Siviglia, alla corte di Pietro il Crudele di Castiglia.\nDopo la caduta di Ab\u016b S\u0101lim per opera di \u02bfAmmar ibn \u02bfAbd All\u0101h, un amico di Ibn Khald\u016bn, le sue aspettative vennero deluse. Sotto il nuovo sovrano non riusc\u00ec infatti a ottenere alcun incarico importante. Al tempo stesso, \u02bfAmmar imped\u00ec con successo a Ibn Khald\u016bn (di cui conosceva fin troppo bene le capacit\u00e0 politiche) di allearsi con gli Abdelwadidi di Tlemcen. Ansioso di svolgere ruoli politicamente attivi, Ibn Khald\u016bn si decise perci\u00f2 a trasferirsi nel Sultanato di Granada. Qui egli pot\u00e9 contare su una calorosa accoglienza, dal momento che a Fez aveva aiutato il sultano di Granada, il nasride Mu\u1e25ammad V, a riconquistare il potere dopo il suo esilio temporaneo. Nel 1364 Mu\u1e25ammad lo incaric\u00f2 di una missione diplomatica presso il re di Castiglia, Pietro il Crudele, per concludere un trattato di pace. Ibn Khald\u016bn comp\u00ec con successo questa missione. Ma rinunci\u00f2 all'offerta che Pietro gli fece di riprendersi i possedimenti spagnoli di famiglia e rimanere alla sua corte.\nA Granada Ibn Khald\u016bn si scontr\u00f2 ben presto con la concorrenza del visir di Mu\u1e25ammad, Ibn al-Kha\u1e6d\u012bb, che vedeva con crescente diffidenza gli stretti rapporti tra Ibn Khald\u016bn e Mu\u1e25ammad. Ibn Khald\u016bn cercava di formare il giovane Muhammad secondo il proprio ideale di sovrano saggio: un'impresa che secondo Ibn al-Kha\u1e6d\u012bb era malaccorta e minacciava la libert\u00e0 del paese (e la Storia gli diede ragione). Alla fine, su istigazione di Ibn al-Kha\u1e6d\u012bb, Ibn Khald\u016bn venne rispedito in Nordafrica. Quanto allo stesso Ibn al-Kha\u1e6d\u012bb, invece, qualche tempo dopo venne denunciato da Muhammad V di avere opinioni filosofiche non ortodosse, e fu messo a morte.\nNella sua \"Autobiografia\" Ibn Khald\u016bn dice poco del suo dissidio con Ibn al-Kha\u1e6d\u012bb e dei motivi del suo ritorno in Africa.\nL'orientalista Mu\u1e25sin Mahd\u012b interpreta ci\u00f2 come una tarda ammissione, da parte di Ibn Khald\u016bn, di essersi completamente sbagliato nel giudicare Mu\u1e25ammad V.\nAlte cariche politiche.\nRitornato in Africa, Ibn Khald\u016bn accett\u00f2 con gioia l'invito del sultano hafside di Bijaya Ab\u016b \u02bfAbd All\u0101h, a diventare il suo Primo ministro. In questo periodo si colloca l'avventuroso incarico di recarsi a riscuotere le imposte presso le trib\u00f9 berbere del luogo. Dopo la morte di Ab\u016b \u02bfAbd All\u0101h nel 1366, cambi\u00f2 nuovamente alleanza e si leg\u00f2 al sovrano di Costantina, Ab\u016b l-\u02bfAbb\u0101s.\nLe qualit\u00e0 politiche di Ibn Khald\u016bn, soprattutto nel trattare le trib\u00f9 berbere nomadi, erano nel frattempo assai ricercate, ma lui, da parte sua, era stanco della politica e dei continui cambiamenti di alleanze. Inviato da Ab\u016b Hamm\u016b, il sultano abdelwadide del Regno di Tlemcen, in missione presso le trib\u00f9 Dawawida, Ibn Khald\u016bn cerc\u00f2 scampo presso una trib\u00f9 berbera, gli Awlad \u02bfAr\u012bf. Per oltre tre anni visse sotto la loro protezione nella fortezza di Qal\u02bfat ibn Sal\u0101ma a sud di Bijaya. Durante questo periodo prese a scrivere la \"Muqaddima\", tradotto in Europa in \"Prolegomeni\", quella che si proponeva di essere una \"Storia universale\".\nIn seguito Ibn Khald\u016bn fece ritorno a Tunisi, nel 1378, dove port\u00f2 avanti la stesura della sua opera storica, il \"Kit\u0101b al-\u02bfib\u0101r\", di cui la \"Muqaddima\" costituisce per l'appunto l'\"Introduzione\". Ab\u016b l-\u02bfAbb\u0101s, che nel frattempo si era impadronito di Tunisi, riprese al suo servizio Ibn Khald\u016bn, ma il rapporto tra i due si era ormai guastato. Ab\u016b l-\u02bfAbb\u0101s dubitava della lealt\u00e0 di Ibn Khald\u016bn, che gli aveva s\u00ec fatto dono di un esemplare della \"Storia universale\" appena terminata, ma trascurando del tutto di preporvi il consueto panegirico del sovrano. Con il pretesto di volersi unire alla carovana del pellegrinaggio alla Mecca \u2013 una richiesta pretestuosa che per\u00f2 nessun sovrano musulmano poteva permettersi di rifiutare \u2013 Ibn Khald\u016bn ottenne il permesso di lasciare Tunisi e di salpare alla volta di Alessandria.\nGli ultimi anni in Egitto.\nIn Egitto, rispetto al Maghreb, Ibn Khald\u016bn deve essersi sentito in paradiso. Mentre tutte le altre regioni del mondo islamico dovevano fare i conti con guerre di confine e lotte intestine, l'Egitto sotto i Mamelucchi godeva di un momento di fioritura economica e culturale.\nAnche in Egitto, per\u00f2, dove doveva trascorrere il resto dei suoi giorni, Ibn Khald\u016bn non volle tenersi lontano dalla politica. Nel 1384, Barquq, il Sultano mamelucco d'Egitto, lo nomin\u00f2 insegnante della Madrasa Qamhiyya e \"Q\u0101\u1e0d\u012b al-Qu\u1e0d\u0101t\" malikita (era tradizione che ognuna delle quattro scuole di diritto islamiche, quella hanafita, quella malikita, quella shafeita e quella hanbalita, avesse un proprio giudice supremo. Ibn Khaldun apparteneva alla scuola giuridica malikita, che era diffusa soprattutto in Nordafrica e in al-Andalus). Nel suo modo riformatore di esercitare le sue funzioni trov\u00f2 per\u00f2 degli oppositori e prima che fosse trascorso un anno dovette gi\u00e0 rinunciare all'incarico.\nA questa rinuncia, pi\u00f9 o meno volontaria, deve avere contribuito anche il duro colpo che il destino gli riserv\u00f2 nel 1384. Una nave che doveva portare in Egitto la sua famiglia fece naufragio davanti alle coste di Alessandria, e in quel disastro Ibn Khald\u016bn perse la moglie e i figli. Fu cos\u00ec che prese nuovamente la decisione di unirsi alla carovana dei pellegrini diretti alla Mecca.\nDopo il ritorno, nel maggio del 1388, Ibn Khald\u016bn si concentr\u00f2 con maggior impegno nell'attivit\u00e0 di docente in diverse madrase del Cairo. Nel frattempo a corte era caduto in disgrazia, perch\u00e9 durante una rivolta contro il sultano mamelucco Barq\u016bq aveva emesso (molto probabilmente perch\u00e9 costretto), insieme ad altri giureconsulti, una \"fatw\u0101\" (un parere legale-religioso) contro Barq\u016bq. In seguito i suoi rapporti con Barq\u016bq si normalizzarono nuovamente ed egli venne ancora chiamato a svolgere la funzione di Gran Q\u0101\u1e0d\u012b malikita. In totale venne nominato sei volte a questa carica, dal momento che, per i pi\u00f9 svariati motivi, non riusc\u00ec mai a mantenerla a lungo.\nSotto il successore di Barq\u016bq, il figlio Faraj, Ibn Khald\u016bn prese parte ad una spedizione contro il conquistatore turco-mongolo Tamerlano, che assediava Damasco. Per la verit\u00e0 Ibn Khald\u016bn dubitava delle possibilit\u00e0 di successo dell'impresa, e avrebbe preferito non abbandonare l'Egitto. I suoi dubbi si dimostrarono fondati. Sorpreso da una ribellione in atto in Egitto, il giovane e inesperto Faraj piant\u00f2 in asso il suo esercito in Siria e si affrett\u00f2 sulla via del ritorno. Ibn Khald\u016bn rimase nella citt\u00e0 di Damasco assediata.\nSi arriv\u00f2 cos\u00ec, nel 1401 allo storico incontro tra lui e Tamerlano, di cui d\u00e0 un resoconto dettagliato nella propria autobiografia. Tamerlano s'inform\u00f2 dettagliatamente presso Ibn Khald\u016bn della situazione dei paesi del Maghreb. Per volere di Tamerlano Ibn Khald\u016bn scrisse addirittura un lungo rapporto al riguardo. Avendo compreso con chiarezza quale intento stava dietro questa richiesta, non esit\u00f2, una volta tornato in Egitto, a trasmetter al sovrano merinide del Marocco un rapporto altrettanto dettagliato sulla storia dei Mongoli, insieme ad uno studio del carattere di Tamerlano.\nIbn Khald\u016bn trascorse al Cairo i successivi cinque anni, intento al completamento della propria autobiografia e della sua \"Storia universale\", svolgendo inoltre attivit\u00e0 di docente e di giudice: mor\u00ec il 17 marzo 1406, un mese dopo essere stato nominato \"Q\u0101\u1e0d\u012b al-qu\u1e0d\u0101t\" malikita per la sesta volta. Fu sepolto nel cimitero di Bab al-Nasr della Qarafa cairota, anche se la precisa ubicazione del suo cenotafio \u00e8 sconosciuta.\nIbn Khald\u016bn, storico, sociologo e politologo.\nA un certo punto della sua carriera politica, Ibn Khald\u016bn decise di dedicarsi definitivamente allo studio e alla redazione di un'opera di vasto respiro in pi\u00f9 volumi dedicata alla storia e in particolare, nel celebre volume di apertura, la \"Muqaddima\", volta a fornire una nuova chiave di interpretazione della storia di tipo innovativamente sociologico. Si pu\u00f2 infatti vedere che \"Il passato e il presente\", scrive, \"si assomigliano pi\u00f9 di due gocce d'acqua\", qualora venga colto e compreso lo schema di fondo naturale nel quale le loro dinamiche si dispiegano. Oltre che per la sociologia, la \"Muqaddima\" \u00e8 opera rilevante anche per la filosofia politica. Il realismo acquisito nelle sue diverse attivit\u00e0 amministrative e militari gli permise di analizzare con spirito critico le diverse tradizioni o opinioni man mano che le raccoglieva. Per esempio, a lui si deve il racconto nel modo pi\u00f9 dettagliato delle vicende della K\u0101hina, la regina ebrea dei berberi, della trib\u00f9 dei \u011eerawa, dell'Aur\u00e8s, che port\u00f2 il suo popolo a resistere e a combattere chi aveva occupato il suo paese, senza omettere le vittorie che, all'inizio, ella riport\u00f2 contro gli invasori arabi, e senza tacere i riguardi che ella ebbe verso alcuni prigionieri arabi, n\u00e9 la sua morte in battaglia.\nForte della sua esperienza politica e militare, sottopose alla critica storica i fatti riportati dagli autori, anche famosi, che lo avevano preceduto: riconduce quindi a proporzioni ragionevoli le loro affermazioni esagerate, e ne mette in evidenza le storie assurde, come quella della citt\u00e0 d'Arabia che sarebbe stata interamente costruita d'oro, argento e rubini, ma invisibile a tutti tranne che agli uomini particolarmente pii ed ai maghi.\nInoltre, avendo cambiato cos\u00ec spesso padrone, nei suoi scritti dimostr\u00f2 una grande indipendenza di spirito, che lo distinse parzialmente dai grandi cronachisti del Medio evo cristiano, Jean de Joinville e Philippe de Commines che, a stretto contatto con ci\u00f2 che si svolgeva, servivano un solo monarca e non ci hanno lasciato che versioni addomesticate dei loro regni. Non possono infatti essere del tutto sottovalutati, non tanto i suoi servizi resi ai pi\u00f9 diversi signori musulmani del tempo (Hafsidi, Merinidi, Zayyanidi, Nasridi, Mamelucchi) ma, pi\u00f9 di tutto, la sua disponibilit\u00e0 a scrivere le lodi di Tamerlano, nella cui corte egli si rec\u00f2 in missione diplomatica per conto dei Mamelucchi e per il quale fu disponibile a scrivere una biografia elogiativa, malgrado gli immani massacri dei suoi correligionari, che avevano accompagnato stabilmente l'avanzata conquistatrice del sovrano turco-mongolo.\nNella Muqaddima appare tutta la ricchezza del pensiero di Ibn Khaldun, in cui le discipline tradizionali della pedagogia islamica si uniscono ad un'impassibile capacit\u00e0 di analisi, frutto delle sue turbinose vicende politiche e di una nitida indagine psicologica non tanto degli individui al potere ma dei gruppi sociali. L'intenzione dell'autore \u00e8, senza dubbio alcuno, lodevole e innovativa: si tratta di \u00abuna sintesi enciclopedica di ogni necessaria conoscenza metodologica e culturale che permetta allo storico di produrre un veritiero lavoro scientifico.\u00bb Criticando il metodo dei suoi predecessori, troppo pedissequi, a suo giudizio, nel trascrivere le gesta di quel o quell'altro condottiero ma privi di una sana sete di analisi critica degli eventi, si avvale di una nuova definizione della storia: in essa egli pone come punti fondamentali per la comprensione del passato gli aspetti sociali, culturali ed economici.\nA differenza degli autori cristiani del suo tempo, Ibn Khald\u016bn si sforz\u00f2 di registrare gli avvenimenti con il minimo di soggettivit\u00e0, poich\u00e9 era abbastanza alieno dal dare giudizi morali degli eventi, anche se occorre non trascurare il fatto che egli mai intese rinunciare alla sua visione del mondo, impostata sui principi-base dell'Islam.\nIl pensiero sviluppato nella \"Muqaddima\" \u00e8 stato da molti accostato a quello di altri autori come Vico, Machiavelli, Engels e altri, per via di molte importanti somiglianze teoriche, rese ancor pi\u00f9 interessanti dalla diversit\u00e0 del contesto culturale ove sono state elaborate. \nLa \"Muqaddima,\" infine, ha anche, e soprattutto, una importante dimensione sociologica, e si pone anzi alle origini della disciplina, anticipando di circa mezzo millennio molte delle intuizioni dei primi sociologi occidentali. Grazie alle sue prime traduzioni realizzate in tedesco e francese verso la met\u00e0 del XIX secolo, era del resto ben conosciuta da molti dei pi\u00f9 importanti teorici della disciplina, come Durkheim, Gumplowicz, e altri.\nIbn Khald\u016bn oggi.\nIbn Khald\u016bn \u00e8 considerato a buon diritto uno dei massimi pensatori di tutti i tempi; la sua importanza \u00e8 infatti riconosciuta sia negli ambienti intellettuali arabi, sia (in seguito alle traduzioni che l'hanno fatto scoprire dal XIX secolo anche nel Vecchio Continente) in quelli europei."}
{"id": "313826", "revid": "2128848", "url": "https://it.wikipedia.org/wiki?curid=313826", "title": "Bosgnacchi", "text": "I bosgnacchi o bosniaci musulmani, talvolta anche bosniacchi (in bosniaco: \"bo\u0161njaci\", sing. \"bo\u0161njak\"), sono una popolazione slava meridionale stanziata prevalentemente nella Bosnia ed Erzegovina e nella regione storica del Sangiaccato (compresa tra la Serbia ed il Montenegro), oltre a costituire una minoranza nel Kosovo. I bosgnacchi, assieme a croato-bosniaci e serbo-bosniaci, sono uno dei tre popoli costitutivi della Bosnia ed Erzegovina. Il termine non va confuso col termine \"bosn\u00ecaci\" (in bosniaco: \"bosanci\", sing. \"bosanac\"), etnonimo che fa riferimento a tutti i cittadini della Bosnia ed Erzegovina a prescindere dall'appartenenza etno-nazionale.\nCaratteristiche.\nI bosgnacchi sono i discendenti delle popolazioni balcaniche convertitesi all'Islam durante il periodo ottomano; i bosgnacchi si caratterizzano per la loro cultura, per il legame alla regione storica della Bosnia e per la religione musulmana; la lingua - nonostante le diverse denominazioni ufficiali - \u00e8 invece condivisa con i croati e i serbi, con i quali i bosgnacchi costituiscono un \"continuum\" dialettale.\nAl momento nei Balcani vivono pi\u00f9 di due milioni di bosgnacchi. Mentre una volta erano variamente diffusi nelle regioni in cui abitavano, numerosi fenomeni di pulizia etnica hanno avuto un notevole effetto sulla distribuzione territoriale di questa popolazione. Anche a causa di questo si possono trovare numerose comunit\u00e0 bosgnacche in Paesi non balcanici, tra cui l'Austria, la Svezia, la Turchia e gli Stati Uniti. Sia in patria sia all'estero i bosgnacchi si distinguono spesso per la loro cultura, che ha subito influenze tanto orientali quanto occidentali.\nCi si riferisce spesso ai bosgnacchi come \"bosniaci\" o \"bosniaci musulmani\". Il termine \"bosniaco\" pu\u00f2 generare confusione, potendo essere utilizzato per definire tutti i cittadini della Bosnia-Erzegovina. Il termine \"bosniaco musulmano\" \u00e8 considerato antiquato e parzialmente offensivo a causa delle sue implicazioni religiose e della lotta compiuta dai bosgnacchi per essere riconosciuti come popolo a s\u00e9 stante.\nAltre origini dei bosniaci.\nEra numerosa la presenza di popolazioni neolatine (Arumeni) in Bosnia prima dell'arrivo dei turchi, specialmente vicino all'Erzegovina. Ancora ai primi del Novecento le montagne a nord di Saraievo venivano chiamate \"Romanska\" (oggi regione della Sarajevo-Romanija). Molti di questi popoli bosniaci aderirono all'islam nel Seicento e Settecento, diventando una parte consistente della popolazione bosgnacca.\nLingue.\nI bosgnacchi parlano la lingua bosniaca. Il bosniaco \"ufficiale\" (ossia quello prevalentemente usato nella comunicazione pubblica) si differenzia solo leggermente dal serbo e dal croato. Inoltre le differenze tra le diverse parlate delle comunit\u00e0 bosgnacche e delle limitrofe comunit\u00e0 croate e serbe sono quasi inesistenti: per questo in generale la linguistica riconosce un \"continuum\", con tre macro-varianti ciacavo, caicavo e stocavo, ove nell'ultima rientrano oltre al serbo e al croato anche tutte le variet\u00e0 bosniache. In generale le principali caratteristiche proprie delle parlate bosniache rispetto a quelle dei territori confinanti sono costituite dagli orientalismi dovuti all'influsso ottomano e islamico, ma la loro presenza nella lingua letteraria \u00e8 marginale.\nA livello di lingua colloquiale i bosgnacchi sono linguisticamente pi\u00f9 omogenei rispetto ai serbi e ai croati, ma non sono ancora riusciti, a causa delle vicende storiche, a sistematizzare ufficialmente la loro lingua. Difatti, anche se il primo dizionario bosniaco \u00e8 stato redatto da Muhamed Hevaji Uskufi gi\u00e0 agli inizi del XVII secolo, i bosgnacchi hanno avuto per secoli due propri alfabeti senza che vi fosse l'ufficializzazione dell'uno o dell'altro. Nel corso dell'ultimo secolo l'alfabeto latino ha di fatto soppiantato quello cirillico. Un primo alfabeto in uso in passato era il \"begovica\", derivato dal locale alfabeto cirillico, rimasto in uso presso la nobilt\u00e0 locale; un secondo era l\"'arebica\", versione dell'alfabeto arabo modificata dai bosniaci, in uso da tutte la persone alfabetizzate fino al XX secolo. Entrambi questi alfabeti sono oggi praticamente morti, essendo utilizzati esclusivamente da una ristrettissima minoranza.\nReligione.\nLa maggior parte dei bosgnacchi della Bosnia ed Erzegovina si riconosce nella versione sunnita dell'Islam e il sufismo ha rivestito un ruolo di una certa importanza nella regione.\nOnomastica.\nI cognomi bosgnacchi, com'\u00e8 tipico tra gli Slavi del Sud, finiscono spesso in \"-(ov)i\u0107\" (questo \u00e8 un patronimico e ha lo stesso ruolo del suffisso \"-son\" in alcuni cognomi germanici, come Johnson, Wilson od Eriksson, o del prefisso \"De\" in italiano), e spesso sono formati dal nome del fondatore della famiglia seguito da un titolo o da una professione orientale, seguiti dal suffisso \"-(ov)i\u0107\". Si possono citare come esempi il cognome Izetbegovi\u0107 (\"figlio di Izet bey\") e Ha\u0111iosmanovi\u0107 (\"figlio di Osman Ha\u0111i\"). Altre variazioni includono cognomi che menzionano solo il nome, come Osmanovi\u0107 (\"figlio di Osman\"), o esclusivamente la professione, come nel caso di Imamovi\u0107 (\"figlio dell'Imam\").\nAlcuni cognomi bosgnacchi, invece, non hanno nulla di orientale, sebbene finiscano in \"-(ov)i\u0107\". Questi sono probabilmente rimasti identici sin dai tempi medievali e appartengono generalmente all'antica nobilt\u00e0 bosniaca o ai pi\u00f9 recenti convertiti all'Islam. Alcuni esempi sono i cognomi Tvrtkovi\u0107 e Kulenovi\u0107.\nAlcuni cognomi che non finiscono in \"-(ov)i\u0107\" sono generalmente derivati da luoghi d'origine, occupazioni o da vari altri fattori nelle storie delle famiglie. Ne sono esempi i cognomi Zlatar, Fo\u0107o o Tuco.\nI nomi di persona bosgnacchi hanno generalmente radici arabe, turche o persiane. I nomi slavi (come Zlatan) sono diffusi tra le famiglie non religiose. \u00c8 notevole che alcuni dei nomi orientali siano stati modificati per creare dei nomi genuinamente bosgnacchi, mentre alcuni nomi arabi sono stati abbreviati. Il pi\u00f9 famoso esempio di ci\u00f2 sono le caricature di bosgnacco Mujo e Su\u01c9o, i cui nomi sono le abbreviazioni bosgnacche dei nomi Mustaf\u00e0 e Sulejman.\n\u00c8 ancora pi\u00f9 diffusa la trasformazione di nomi che in arabo o in turco si attribuiscono esclusivamente ai membri di un sesso per utilizzarli con i membri dell'altro sesso. Semplicemente eliminando la lettera \"a\" dal nome femminile Jasmina si \u00e8 creato il popolare nome maschile Jasmin. Allo stesso modo, aggiungendo la \"a\" al nome maschile Mahir \u00e8 stato creato il femminile Mahira."}
{"id": "313834", "revid": "635893", "url": "https://it.wikipedia.org/wiki?curid=313834", "title": "Paasselk\u00e4", "text": "Paasselk\u00e4 (chiamato anche \"Paasivesi\") \u00e8 un lago di forma ovale con il cratere eroso nel Savo meridionale, in Finlandia. Il lago, che \u00e8 una parte del lago Orivesi, che a sua volta \u00e8 parte del lago Saimaa, \u00e8 privo di isole, il che lo rende diverso da altri laghi della regione. Paasselk\u00e4 \u00e8 anche insolitamente profondo, 75 metri al punto pi\u00f9 profondo.\nL'impatto che ha formato Paasselk\u00e4 \u00e8 avvenuto circa 229 milioni di anni fa, durante il Triassico, e ha colpite le rocce cristalline e alcune arenarie sovrastanti lo Scudo baltico. A causa della forma insolita e di alcune anomalie dei campi magnetici, Paasselk\u00e4 era sospettato di avere un'origine meteorica da lungo tempo, ci\u00f2 \u00e8 stato confermato dopo una profonda foratura, nel 1999, rendendo Paasselk\u00e4 il nono cratere d'impatto noto in Finlandia. A differenza di molti crateri finlandese, non sembra essere stata sepolta sotto strati di sedimenti\nFenomeni luminosi.\nI P\u00e4\u00e4ssel\u00e4n pirut, o diavoli di Paasselk\u00e4, sono un affermato fenomeno che si verifica talvolta nel lago o nella palude o nella foresta nelle immediate vicinanze. La luce \u00e8 stata descritta come una palla che si muove a velocit\u00e0 diverse, o \u00e8 completamente ferma, talvolta poi le sfere sono numerose. Il fenomeno \u00e8 noto da molto tempo, in forma scritta se ne ha notizia dal XVIII secolo ma oralmente fa dai tempi ancestrali parte dei racconti popolari locali, che hanno dato il nome al fenomeno di \"diavoli\"; la gente del posto pensa che le sfere lucenti siano state create da esseri malvagi. Le anomalie magnetiche in connessione con il cratere d'impatto potrebbe essere correlato al fenomeno."}
{"id": "313835", "revid": "1705737", "url": "https://it.wikipedia.org/wiki?curid=313835", "title": "Erzegovina", "text": "L'Erzegovina (in serbocroato \"Hercegovina\"/\"\u0425\u0435\u0440\u0446\u0435\u0433\u043e\u0432\u0438\u043d\u0430\") \u00e8 una regione dell'Europa balcanica, situata all'estremit\u00e0 meridionale della Bosnia ed Erzegovina, del cui nome fa appunto parte.\nStoria.\nAll'inizio del Medioevo, il territorio dell'attuale Bosnia ed Erzegovina era diviso in numerosi, piccoli stati pi\u00f9 o meno indipendenti. Poi la parte pi\u00f9 occidentale dell'Erzegovina divenne parte del regno di Croazia, mentre il resto fu inglobato dall'Impero bizantino. Dopo il 1320, tutte queste terre divennero parte del regno bosniaco. In un documento mandato a Federico III il 20 gennaio 1448, il duca bosniaco Stjepan Vuk\u010di\u0107 Kosa\u010da si autodefin\u00ec \"Herzog\" (da \"herizogo\": duca d'armata in alto tedesco antico) di San Sava, quindi le terre che controllava divennero (pi\u00f9 tardi) l'Erzegovina. La scelta di inserire nel proprio titolo il nome dell'arcivescovo Sava (venerato come santo dalla Chiesa ortodossa serba) \u00e8 motivata dal fatto che i domini del duca comprendevano il monastero di Mileseva, presso Prijepolje, dove erano conservate le reliquie del santo.\nNel 1482 l'Herzog fu sconfitto dalle truppe dell'impero ottomano. Durante la dominazione ottomana l'Erzegovina era organizzata come una provincia (sanjak) nello stato (pashaluk) della Bosnia. Il nome dello stato si cambi\u00f2 in Bosnia ed Erzegovina nel 1853, come risultato di una serie di eventi politici. Nel 1878 dopo il congresso di Berlino l'Erzegovina, insieme con la Bosnia, venne occupata e amministrata dall'Impero austro-ungarico pur rimanendo sotto la sovranit\u00e0 nominale ottomana. L'annessione formale all'Austria-Ungheria avvenne nel 1908.\nNel 1995 fu oggetto di contesa fra Croazia e Jugoslavia, e alla fine una forza ONU intervenne a ristabilire la pace nella regione, che ha riportato molti danni, fra cui la distruzione dello Stari Most di Mostar, uno dei monumenti pi\u00f9 celebri della Bosnia ed Erzegovina.\nGeografia.\nLa regione si affaccia, anche se per un brevissimo tratto, sul mare Adriatico. Il terreno \u00e8 principalmente collinoso, carsico tranne che nella valle centrale del fiume Narenta. I confini fra la Bosnia e l'Erzegovina sono poco chiari e spesso causa di dispute.\nPrincipali centri urbani.\nIl principale centro urbano dell'Erzegovina \u00e8 costituito dalla citt\u00e0 di Mostar. Altri grandi agglomerati urbani includono Trebigne, Konjic e \u010capljina.\nSociet\u00e0.\nSecondo il censimento del 1991, l'Erzegovina aveva 437.095 abitanti. La suddivisione etnica della regione era la seguente:"}
{"id": "313838", "revid": "124398653", "url": "https://it.wikipedia.org/wiki?curid=313838", "title": "Congregazione del Sacro Cuore di Ges\u00f9 di B\u00e9tharram", "text": "La Congregazione del Sacro Cuore di Ges\u00f9 di B\u00e9tharram (in latino \"Societas Presbyterorum Sacratissimi Cordis Iesu de B\u00e9tharram\") \u00e8 un istituto religioso maschile di diritto pontificio: i membri di questa congregazione clericale, detti popolarmente Betharramiti, pospongono al loro nome la sigla S.C.I. di B\u00e9th.\nLa congregazione venne fondata da san Michel Garico\u00efts nel 1835. Fino al 2011 il nome ufficiale era \"Congregazione dei Preti del Sacro Cuore di Ges\u00f9 di B\u00e9tharram\", modificato in quello attuale su richiesta del capitolo generale ed approvato dalla Santa Sede.\nB\u00e9tharram.\nB\u00e9tharram si trova nel dipartimento dei Pirenei Atlantici, a pochi chilometri da Lourdes, sulle rive del Gave, lo stesso fiume che bagna Lourdes, in diocesi di Bayonne. Nella cittadina sorge il santuario dedicato alla Madonna detta Bel Ramo (nel dialetto locale bearnese \"bet-aram\"): la tradizione locale racconta, infatti che la Madonna vi salv\u00f2 una ragazza dall'annegamento tendendole un ramo.\nIl Fondatore.\nNel 1827 san Michele Garico\u00efts fu nominato professore di filosofia al seminario maggiore di Betharram.\nEra il periodo successivo alla Rivoluzione, e la situazione religiosa della Francia appariva drammatica a don Michele: scristianizzazione diffusa, povert\u00e0 di istruzione morale, chiusura di istituti religiosi, diminuzione di sacerdoti, perdita di convinzioni e valori cristiani. Convinto che fosse necessaria una \"nuova evangelizzazione\", ebbe l'ispirazione di fondare un istituto per sacerdoti missionari che fu chiamato Preti del Sacro Cuore di Ges\u00f9 o Padri Betharramiti.\nA causa della continua opposizione del vescovo diocesano, monsignor Lacroix, fu solo nel 1875 che la congregazione fu approvata dalla Santa Sede, grazie all'opera di p. Augusto Etch\u00e9copar, terzo Superiore Generale.\nLa congregazione ottenne il decretum laudis il 30 luglio 1875 e venne approvato dalla Santa Sede il 5 settembre 1877.\nOggi.\nLa Congregazione del Sacro Cuore di Ges\u00f9 di B\u00e9tharram si compone di religiosi, sacerdoti e fratelli. Si ispira all\"'Ecce venio\": Eccomi!, che vuole ricordare il mistero dell'Incarnazione, quale modello dell'ubbidienza e dell'offerta di s\u00e9 a Dio e alla salvezza degli uomini. Perci\u00f2 l'istituto si propone di essere sempre fedele agli appelli della Chiesa e del Mondo di oggi, tramite l'apostolato e la missione. Il motto della congregazione \u00e8 \"En avant toujours!\", \"Avanti sempre!\".\nInizialmente, l'Istituto si afferm\u00f2 come centro per l'educazione della giovent\u00f9 e ad esso si rivolgevano molte famiglie e giovani che volevano associare all'istruzione culturale una formazione cristiana; in seguito furono chiamati in America Latina dove vi erano importanti comunit\u00e0 di baschi emigrati in cerca di lavoro, cos\u00ec andarono in Argentina, Uruguay, Paraguay, Brasile.\nAll'inizio del XX secolo la congregazione fond\u00f2 case in Italia, Spagna, Belgio ed Inghilterra.\nNel 1922 essa venne chiamata ad annunciare il vangelo nella Provincia dello Yunnan in Cina, dando vita alla Diocesi di Dali (o Tali).\nOggi la congregazione \u00e8 presente anche in Africa (Costa d'Avorio e Repubblica Centrafricana), in Medioriente (Israele, Palestina) e in Asia (India, Thailandia e Vietnam).\nAl 31 dicembre 2017, la congregazione contava 293 religiosi (220 dei quali sacerdoti) in 61 case.\nAmbiti di azione e presenza.\nLa congregazione svolge la sua azione in scuole, parrocchie, missioni.\nAl 15 settembre 2020, la congregazione operava in alcune localit\u00e0 italiane e in diversi paesi del mondo:"}
{"id": "313839", "revid": "339392", "url": "https://it.wikipedia.org/wiki?curid=313839", "title": "Bosniaci", "text": ""}
{"id": "313842", "revid": "27723", "url": "https://it.wikipedia.org/wiki?curid=313842", "title": "S/1979 J2", "text": ""}
{"id": "313843", "revid": "463686", "url": "https://it.wikipedia.org/wiki?curid=313843", "title": "Llywelyn Fawr ap Iorwerth", "text": ""}
{"id": "313846", "revid": "7077", "url": "https://it.wikipedia.org/wiki?curid=313846", "title": "Constitution", "text": ""}
{"id": "313858", "revid": "287204", "url": "https://it.wikipedia.org/wiki?curid=313858", "title": "Paasselka", "text": ""}
{"id": "313864", "revid": "31789", "url": "https://it.wikipedia.org/wiki?curid=313864", "title": "Basilica della Santa Casa", "text": "La basilica della Santa Casa \u00e8 uno dei principali luoghi di venerazione di Maria e tra i pi\u00f9 importanti e visitati santuari mariani della Chiesa cattolica. Sorge a Loreto in piazza della Madonna, a 127 metri s.l.m., al termine della via Lauretana. Il santuario ha la dignit\u00e0 di Basilica pontificia minore.\nAll'interno della basilica, i cattolici rendono culto di devozione verso i resti di quella che secondo la tradizione \u00e8 la Santa Casa di Nazareth, dove visse Ges\u00f9. A questa famosa basilica \u00e8 collegata la devozione per Maria madre di Ges\u00f9 che ha l'iconografia culturale e storica della \"Vergine Lauretana\", patrona dell'aviazione; tra i numerosi personaggi e santi che vi hanno fatto visita, si ricordano santa Camilla Battista da Varano; santa Th\u00e9r\u00e8se di Lisieux; santa Gianna Beretta Molla; tra i papi che hanno visitato la basilica vi sono papa Giovanni XXIII, papa Giovanni Paolo II, papa Benedetto XVI e papa Francesco.\nStoria.\nTradizione.\nAgli inizi di maggio del 1291, con Nazareth e tutta la Palestina sotto il dominio dei Mamelucchi d'Egitto, secondo la tradizione alcuni angeli prelevarono la Santa Casa e la portarono via in volo, lasciandola, il 10 maggio 1291, a Tersatto (ora un quartiere della citt\u00e0 di Fiume); furono dei boscaioli, stupiti, a trovare la piccola dimora. In quel luogo per\u00f2 i pellegrini erano spesso preda di ladri e malfattori; cos\u00ec, tre anni e sette mesi dopo, gli angeli la sollevarono di nuovo alzandosi in volo verso le Marche, depositandola nei pressi di Ancona, nel luogo in cui oggi sorge la chiesa di Santa Maria Liberatrice di Posatora, il cui nome la tradizione fa derivare proprio da questo evento: \"posa-et-ora\" (\"fermati e prega\").\nCi rest\u00f2 per nove mesi, dopodich\u00e9 gli angeli la risollevarono di nuovo per posarla nei pressi di Porto Recanati, in localit\u00e0 \"Banderuola\", dove ancora oggi sorge una chiesetta; l\u00ec c'era un boschetto, propriet\u00e0 di una nobildonna di Recanati di nome Loreta, per cui i pellegrini dicevano: \"Andiamo dalla Madonna di Loreta\", e da tale espressione popolare venne poi dato il nome alla cittadina di Loreto. \u00c8 in quella selvetta di Loreta, che \u2014 si dice \u2014 furono dei pastori a vedere una luce abbagliante uscire dalle nubi e, dietro la luce, la casa.\nSi trovava per\u00f2 troppo vicino al mare, esposta quindi ai pericoli delle incursioni saracene; inoltre anche l\u00ec cominciavano ad accorrere malfattori per derubare i fedeli venuti in pellegrinaggio. Perci\u00f2, otto mesi pi\u00f9 tardi, la Casa venne nuovamente spostata dagli angeli su un terreno di propriet\u00e0 di due fratelli, i conti Simone e Stefano Rinaldi di Antici, che per\u00f2 presto iniziarono ad approfittarsi dei pellegrini e a contendersi il denaro estorto ai devoti. E di nuovo, dopo soli quattro mesi, sempre gli angeli sollevarono la casa e la posarono, nel dicembre del 1294, al centro della strada che da Recanati conduce al porto, dunque in un luogo pubblico, che nessuno avrebbe potuto reclamare e sfruttare, sulla cima di una collina (il monte Prodo).\nNell'opera \"Storia della Santa Casa di Loreto, esposta in dieci brevi ragionamenti fra un sacerdote custode di S. Casa ed un divoto pellegrino\" \u2013 scritta da don Antonio Gaudenti, patrizio di Osimo e arcidiacono della Basilica Loretana\u00a0, ed. seconda, Loreto 1790\u2013 \u00e8 possibile trovare altre versioni relative alla traslazione della santa Casa.\nStoria del Santuario.\nLa storia del Santuario inizia il 10 dicembre 1294, con l'arrivo della casa che dicesi abitata una volta dalla famiglia della Vergine Maria a Nazareth e dove la Madonna avrebbe ricevuto l'annuncio della nascita di Ges\u00f9.\nDapprima la preziosa reliquia venne sopraelevata e coperta da una volta, per poi venire circondata da portici, quindi da una chiesetta e infine dall'attuale Basilica.\nNel 1468, per volont\u00e0 del vescovo di Recanati, il forlivese Nicol\u00f2 dall'Aste, cominciarono i lavori per la costruzione del grande tempio sia a protezione della Santa Casa sia per accogliere la gran folla di pellegrini sempre crescente.\nMorto il vescovo gi\u00e0 l'anno seguente, nel 1469, fu papa Paolo II a farne proseguire i lavori, anche perch\u00e9 nel 1464 quando egli, ancora cardinale, venne in visita a Loreto sarebbe stato miracolosamente guarito dalla Madonna. Nel 1587, con l'aggiunta della facciata, l'edificio pot\u00e9 ritenersi finalmente concluso. La facciata del Santuario fu iniziata nel 1571, sotto il pontificato di S. Pio V, da Giovanni Boccalini da Carpi e continuata da G. B. Ghioldi, fino al compimento, avvenuto nel 1587. Nel 1574 il pontefice Gregorio XIII, incaric\u00f2 di agire come Commissario e Procuratore nel Santuario di Loreto S.E. mons. Aurelio Tibaldeschi vescovo di Ferentino e commendatario della commenda Melitensi di San Giacomo di Ferentino, di Albarese e di San Giustiniano di Perugia, affinch\u00e9 questi lavori nel Santuario venissero svolti a regola d'arte, purttroppo S.E. mons. Aurelio Tibaldeschi non fu presente all'inaugurazione della facciata del Santuario del 1587 poich\u00e9 mori nel maggio del 1585. Nel 1604 fu indetto il concorso per la decorazione della \"Sala del Tesoro\", vinto dal Pomarancio, che prevalse sul Caravaggio, su Guido Reni e su Lionello Spada. La sala fu completamente decorata entro il 1610, quindi il Pomarancio si ciment\u00f2 con gli affreschi della cupola, andati quasi completamente perduti.\nQuasi in contemporanea Francesco Selva decorava con stucchi l\"'Atrio della Sacrestia\" e Tiburzio Vergelli realizzava, tra il 1600 ed il 1607, il maestoso battistero che ancora oggi si pu\u00f2 ammirare nella prima cappella di sinistra della basilica.\nCome completamento dei lavori, tra il 1604 ed il 1614, Carlo Maderno con l'aiuto dello zio Giovanni Fontana realizzava la fontana che orna tutt'oggi la piazza del Santuario.\nCon l'invasione napoleonica dei territori pontifici del febbraio 1797, Loreto venne occupata dai soldati francesi e fu oggetto di razzie e latrocini dai quali non fu risparmiato neppure il Santuario, come viene rievocato da monsignor Agostino Rivarola in una lettera del marzo 1797. In questo scritto, Rivarola in particolare chiama in causa le responsabilit\u00e0 di Ludovico Sensi, prelato schieratosi con l'invasore e da questi nominato Governatore generale della citt\u00e0. Stando a testimonianze, Sensi si sarebbe persino recato \u00abin Chiesa coi muratori\u00bb per \u00abdemolire la Santa Casa\u00bb, ma tale fu lo sdegno della popolazione, di fronte a questo proposito, che lo \u00abscelerato\u00bb fu costretto a desistere.\nQuando con il breve apostolico di Benedetto XV del 24 marzo 1920 la Madonna di Loreto fu proclamata protettrice degli aviatori, a Loreto si avvicendarono personaggi pubblici, anche di rango politico: \"il 28 giugno 1922 arriv\u00f2 in visita al Santuario il principe Umberto, il quale, dopo aver visitato la Santa Casa, tenne ad iscriversi alla Congregazione universale. Ma la visita pi\u00f9 significativa fu quella effettuata il 24 ottobre 1936 da Mussolini\".\nNel novembre del 1989 papa Giovanni Paolo II l'ha elevata alla dignit\u00e0 di Basilica pontificia minore, affermando nel 1993 che \"la Santa Casa ricorda, in pari tempo, anche la grandezza della vocazione alla vita consacrata e alla verginit\u00e0 per il Regno, la quale ebbe qui la sua gloriosa inaugurazione nella persona di Maria, Vergine e Madre\", e che essa \u00e8 uno dei \"luoghi, dove si va per ottenere la grazia\".\nLegame tra la Madonna di Loreto e l'aviazione.\nLa tradizione lauretana, relativa al trasporto della casa di Maria, per opera di angeli da Nazareth all'antica Illiria (1291) poi da l\u00ec all'antico territorio di Recanati (1294), appariva quanto mai suggestiva per la scelta della Madonna di Loreto quale Patrona chi si muove per le vie dell'aria.\nPoeti e pittori avevano rievocato tale trasporto gi\u00e0 nei secoli XVII e XVIII, immaginando il volo della casa nazarena quasi come una moderna trasvolata: tra i primi esempi si pu\u00f2 citare il dipinto \"Trasporto della Santa Casa di Loreto\" di Giovan Battista Rositi da Forl\u00ec del 1501 e conservato oggi nel Museo diocesano di Velletri. Il pi\u00f9 famoso \u00e8 l'affresco, e relativo bozzetto, che Giambattista Tiepolo realizz\u00f2 nel 1743 per la volta della Chiesa degli Scalzi di Venezia e oggi conservati alle Gallerie dell'Accademia.\nCos\u00ec, sin dal 1912 la \"Societ\u00e0 Aviatori e Aeronauti\" con sede a Torino, si era affidata alla protezione della Madonna di Loreto. Pochi anni dopo, verso il 1915, quella societ\u00e0, sotto la presidenza dell'onorevole Carlo Mont\u00f9, fece ornare la propria bandiera con l'immagine della Vergine Lauretana. Si legge anche che nel 1915 le mura della Santa Casa furono dipinte all'interno delle carlinghe della XXV Squadriglia, segno di un'esplicita devozione verso la Madonna della casa volante.\nIl rapporto che lega la Madonna di Loreto ed il mondo aeronautico risale ufficialmente al 1920, quando venne proclamata \"Aeronautarum Patrona\" da Papa Benedetto XV.\nLa Madonna di Loreto \u00e8 da allora patrona degli Aviatori. Diversi sono stati gli eventi aerei a partire dagli anni '50, con un'interruzione nel 2000 dovuta a motivi burocratici. Nel 2010 e 2011 invece, in occasione dei 90 anni dalla sua proclamazione a Patrona degli aviatori, sono stati organizzati due spettacoli aerei che hanno riscosso un notevole successo di pubblico.\nGli interventi tra Ottocento e Novecento.\nNel 1883 fu fondata la Congregazione universale della Santa Casa, affidata alla direzione dei frati cappuccini; scopo dell'istituzione era la diffusione della devozione verso la Santa Casa, con una visione universalistica e perci\u00f2 promossa in tutti i paesi cattolici. Grazie a consistenti offerte provenienti da ogni parte del mondo, nel VI Centenario della Traslazione della Santa Casa, la congregazione promosse la decorazione di sette cappelle absidali, ciascuna con le offerte dei fedeli di una lingua o di una nazione. L'intervento fu curato da Giuseppe Sacconi, che scelse invece di lasciare due cappelle con le decorazioni originale, per il loro valore storico ed artistico. Nell'occasione, anche la cupola fu restaurata staticamente e nuovamente affrescata, con le offerte dei fedeli italiani. Per quanto riguarda l'aspetto esterno della basilica, Sacconi ripristin\u00f2 i finestroni gotici in pietra bianca del Conero.\nArchitettura.\nEsterno.\nLa Basilica di Loreto rappresenta uno dei pi\u00f9 importanti monumenti gotico-rinascimentali d'Italia, dove lavorarono i pi\u00f9 grandi architetti dell'epoca: Marino di Marco Cedrino, Baccio Pontelli, Giuliano da Sangallo, Giuliano da Maiano, Francesco di Giorgio Martini, Bramante, Andrea Sansovino e Antonio da Sangallo il Giovane.\nLa costruzione, orientata secondo l'asse tradizionale est-ovest, fu iniziata su probabile progetto del veneziano Marino di Marco Cedrino, in uno stile gotico, ma gi\u00e0 di un certo sapore rinascimentale. Il 3 ottobre del 1471 Iacopo Petruccio venne nominato \"muratore et fabricatorem\" dal Commissario pontificio. Innalz\u00f2 i muri maestri e i pilastri dell'abside a partire dal braccio meridionale della crociera, collaborando alla fabbrica del santuario fino al 1476 o al 1477..\nLa realizzazione e continuazione spettano al grande architetto toscano Baccio Pontelli. La sua superba opera, eseguita a partire dal 1487-1488, \u00e8 ben visibile nei semplici fianchi in cotto e negli imponenti volumi dei transetti-presbiterio circondati da innumerevoli cappelle. In questa complessa parte absidale, tutta giocata in un susseguirsi di innumerevoli corpi semicircolari, risulta pi\u00f9 evidente la struttura a fortificazione; quasi fosse una \"fuga\" di torrioni di una rocca, volta a difendere il santo luogo da incursioni turche. Coronata in alto da un vero e proprio cammino di ronda su beccatelli, \u00e8 solo appena ingentilita dagli alti finestroni gotici in pietra bianca del Conero - opere di ripristino realizzate durante la campagna di restauri del Sacconi - costituisce un mirabile esempio di connubio fra l'esigenza pratica della difesa militare e il gusto estetico rinascimentale.\nCamminamenti di ronda.\nCome gi\u00e0 evidenziato precedentemente nella sezione Architettura, la basilica \u00e8 fortificata nella parte alta con un cammino di ronda e beccatelli in pietra, che li sostengono con funzione anche decorativa; su incarico del cardinale Girolamo Basso della Rovere la costruzione fu iniziata da Giuliano da Maiano e successivamente modificata e portata a termine da Baccio Pontelli in stile tipicamente rinascimentale.\nI camminamenti di ronda sono corridoi coperti e sporgenti con una serie continua di finestre a volta attorno alla parte superiore della basilica, per consentire agevole difesa in caso di attacchi - come gi\u00e0 era avvenuto da parte dei Turchi in maniera sanguinosa ad Otranto nel 1480; l'anno prima nella vicina Grottammare e nel 1518 a Porto Recanati; attacco quest'ultimo che caus\u00f2 un ordine di papa Leone X per un'ulteriore fortificazione di Loreto, la quale fortunatamente non fu mai attaccata.\nNella parte alta interna della costruzione e dietro i camminamenti, si trovano le stanze che un tempo erano adibite ad alloggio delle guardie per la difesa del santuario. Tali sono oggi adibite a museo per la raccolta di oggetti antichi, cimeli sportivi dell'aeronautica e ad altri usi religiosi e culturali, vi si pu\u00f2 anche ammirare il manichino di una guardia in abiti dell'epoca con le alabarde e altri oggetti.\nI camminamenti stessi sono stati restaurati e dal 2009 si possono visitare; dall'alto di questi si pu\u00f2 ammirare una bellissima vista sulle campagne circostanti e sulla Riviera del Conero.\nCupola.\nDi chiaro stile rinascimentale \u00e8 la cupola che caratterizza il panorama lauretano, visibile in un vasto territorio che va dal mare alle valli collinari vicine. Il tamburo ottagonale \u00e8 stato elevato fino al cornicione da Giuliano da Maiano, e compiuto nella calotta da Giuliano da Sangallo voltata in soli nove mesi, dal settembre 1499 \"alle ore XV del 23 maggio\" del 1500, come l'architetto annota nel suo diario. Era sabato e \u00ab [...] io Giuliano di Francesco di Sangallo fiorentino, con grandissima solennit\u00e0 e devozione e precisione, murai l'ultima pietra\u00bb.\nLa cupola, dal diametro di ben 22 metri, era la seconda per grandezza realizzata in epoca rinascimentale, inferiore solo a quella brunelleschiana del Duomo di Firenze, a cui \u00e8 palesemente ispirata. Quarta dell'epoca dopo il Pantheon di Roma e Santa Sofia di Istanbul.\nFacciata.\nPer la facciata venne chiesto il progetto al Bramante, ma fu eseguita solo molto tempo dopo; il disegno originale venne molto rielaborato in stile tardo-rinascimentale da Francesco Boccalini, che inizi\u00f2 nel 1571 la parte inferiore fino al cornicione; fu da qui continuata da Giovan Battista Ghioldi e terminata nel 1587 da Lattanzio Ventura per volere di Papa Sisto V, il cui nome \u00e8 scritto nel cornicione superiore. Si presenta in pietra bianca d'Istria, divisa verticalmente in tre parti da quattro coppie di pilastri, a suggerire le tre navate interne. Sopra la porta centrale \u00e8 la statua della \"Madonna col Bambino\", realizzata in bronzo nel 1582-83 da Antonio di Girolamo Lombardo.\nPorte bronzee.\nVi si aprono tre magnifiche porte bronzee, frutto della prestigiosa Scuola di scultura che fior\u00ec a Recanati tra la fine del Cinquecento e gli inizi del Seicento. Furono volute dal cardinale Antonio Maria Gallo, rettore del santuario fra 1587 e il 1620, per il Giubileo dell'anno 1600. Esse rappresentano scene del Vecchio Testamento atte a guidare spiritualmente il pellegrino verso il mistero dell'Incarnazione, di cui Santa Casa ne \u00e8, per i devoti, il simbolo pi\u00f9 importante.\nPorta centrale.\nLa porta centrale fu realizzata da Antonio di Girolamo Lombardo, con la collaborazione dei suoi figli Antonio, Pietro e Paolo. Iniziata nel 1590 fu portata a termine solo nel 1611. Vi sono sei formelle maggiori e sei minori con rappresentazioni tratte dal Vecchio Testamento.\nNell'anta di sinistra sono raffigurati, partendo dall'alto verso il basso:\nIn quella di destra, partendo dall'alto verso il basso:\nAl di sopra, in una nicchia, \u00e8 posta la statua altres\u00ec bronzea della \"Madonna col Bambino\", opera di Girolamo Lombardo e completata nel 1583.\nPorta destra.\nLa Porta destra, ritenuta la pi\u00f9 bella, fu commissionata ad Antonio Calcagni nel 1590 che la ide\u00f2 e in gran parte la modell\u00f2. Morto egli nel 1593, fu completata nell'anno 1600 dal nipote Tarquinio Jacometti e da Sebastiano Sebastiani, i quali rielaborono e integrarono il progetto originale.\nNell'anta di sinistra sono raffigurati, partendo dall'alto verso il basso:\nIn quella di destra, partendo dall'alto verso il basso:\nPorta sinistra.\nLa Porta sinistra fu commissionata nel 1590 a Tiburzio Vergelli il quale, in collaborazione con Giovan Battista Vitali, la termin\u00f2 nel 1596 ed \u00e8 ritenuta un capolavoro di maestria tecnica, di armonia compositiva e di decorazione ornamentale.\nLa porta \u00e8 composta da dieci formelle principali che rappresentano, partendo dall'alto in basso e dall'imposta di sinistra verso quella di destra:\nMonumento a papa Sisto V.\nPrecede la facciata una scalinata che ne determina il sagrato, sui gradini del lato sinistro \u00e8 collocato il monumento a Papa Sisto V: si tratta del papa che nella bolla \"Pro excellenti praeminentia\" del 17 marzo 1586 \"afferma esplicitamente, senza alcuna formula cautelativa, che \u00abil tempio di Loreto contiene quella sacra stanzetta che fu consacrata dai misteri divini\u00bb\".\nLa statua bronzea benedicente dalla sedia gestatoria, opera del 1587-1589 dovuta ad Antonio Calcagni con la collaborazione di Tiburzio Vergelli, venne realizzata a spese della Provincia della Marca e di otto prelati piceni creati cardinali da Sisto V.\nCampanile Vanvitelliano.\nSul lato sinistro della Basilica svetta l'alto campanile di 75,60\u00a0m che fu realizzato su disegno del grande architetto italiano di origini olandesi Luigi Vanvitelli, autore della nota Reggia di Caserta, tra il 1750 e il 1754. Ospita un carillon di nove campane che intonano le note delle \"Litanie lauretane\". Nella cella campanaria ottagonale \u00e8 collocata la campana maggiore, denominata affettuosamente \"Loreta\", fusa nel 1515 da Bernardino da Rimini, che con il suo diametro di 184\u00a0cm. e peso di 74 quintali e mezzo risulta essere la pi\u00f9 grande delle Marche e tra la 17\u00b0 e la 22\u00b0 d'Italia.\nNella cella campanaria circolare sono collocate le altre 8 campane del concerto, fuse prevalentemente da Luigi Baldini di Sassoferrato (1830) e da Lucio Broili di Udine (1960), mentre la campana maggiore del concerto, che guarda Piazza della Madonna, \u00e8 stata fusa da Francesco Franceschi di Ancona nel 1610.\nInterno.\nSi presenta come una grande aula ancora goticizzante chiaramente concepita per accogliere l'enorme massa dei fedeli. \u00c8 basata su una complessa pianta cruciforme, nata dalla sovrapposizione di una struttura longitudinale a una centrale a croce greca.\nIl corpo principale \u00e8 diviso in tre navate da 12 pilastri quadrati con colonnine agli angoli che reggono archi ogivali e quindi le volte a crociera costolonate. Quest'ultime presentano 28 medaglioni in monocromo affrescati da Luca Signorelli entro il 1507, raffiguranti \"Profeti\" e \"Personaggi biblici\".\nLa planimetria \u00e8 ricca di simbolismi; nel complesso si pu\u00f2 definire una croce latina che riporta al Cristo, con i dodici pilastri riecheggianti gli Apostoli e le quattro Sagrestie che portano i nomi degli Evangelisti, poste ai quattro angoli creati dai bracci della croce. Al centro, il \"cuore\" della croce, si erge la cupola con al di sotto la preziosa reliquia della Santa Casa e tutt'intorno le grandiose nove cappelle dei transetti e del presbiterio.\nNelle due navate laterali del corpo longitudinale vennero aperte dal Bramante, agli inizi del secolo XVI, una serie di Cappelle laterali, sei per lato. Nel corso dei secoli vennero abbellite e decorate con pale settecentesche in mosaico e con modesti dipinti del XX secolo. La pi\u00f9 pregevole tra queste \u00e8 la prima a sinistra detta \"Cappella del Battistero\"; con la volta dipinta dal Pomarancio e Fonte battesimale in bronzo di Tiburzio Vergelli, lavorato tra il 1600 e il 1607.\nLa cupola copre lo spazio dov'\u00e8 incentrata tutta la basilica, ospitando il Sacello della Santa Casa. Tra il 1610 e il 1615 la volta fu affrescata da Cristoforo Roncalli, detto \"il Pomarancio\". Col passare dei secoli quegli affreschi si deperirono e inizi\u00f2 a staccarsene delle parti. Col grande restauro compiuto nel XIX secolo dall'architetto Giuseppe Sacconi la cupola fu nuovamente dipinta dal senese Cesare Maccari, tra il 1895 e il 1907 con la \"Storia del dogma dell'Immacolata e delle Litanie Lauretane\".\nTutt'intorno corre il deambulatorio dove si aprono in successione le quattro Sagrestie e le nove grandi Cappelle; la maggior parte di queste ultime portano i nomi delle nazioni che nei primi anni del '900 devotamente contribuirono al loro restauro e decorazione. Si descrivono qui di seguito a partire da sinistra e in senso orario.\nLe opere pi\u00f9 recenti che corredano l'interno della Basilica sono l'altare maggiore e il pulpito, ricavati da due monoliti di marmo di Carrara in occasione dell'Anno Santo 2000, opere dello scultore lombardo Floriano Bodini.\nAtrio della sacrestia.\n\u00c8 una piccola sala in stile Barocco che mette in comunicazione la \"cappella del Crocifisso\" nella basilica con la sacrestia da un lato e con la \"sala del Tesoro\" dall'altro.\nLa volta \u00e8 decorata con stucchi realizzati da Francesco Selva che risalgono al 1611; sulle pareti sono presenti pregevoli dipinti cinque e seicenteschi entro fastose cornici.\nSala del Tesoro.\nDal transetto sinistro si accede alla monumentale \"Sala del Tesoro\", voluta da Papa Clemente VIII per accogliervi l'ingente cumulo di doni votivi; oggi ve ne sono conservati ben pochi e di scarso valore, in quanto il Tesoro \u00e8 stato pi\u00f9 volte spogliato e depredato, in particolare da Napoleone nel 1797, che col Trattato di Tolentino asport\u00f2 i pezzi migliori e pi\u00f9 preziosi. Gli oggetti pi\u00f9 importanti rimasti sono ora custoditi nel Museo pinacoteca della Santa Casa che ha sede nell'attiguo Palazzo Apostolico.\nLa Sala, dalla maestosa volta a padiglione, venne interamente decorata con stucchi e affreschi da Cristoforo Roncalli detto il \"Pomarancio\", chiamato a Loreto dal cardinal Antonio Maria Gallo, protettore del Santuario. Il Pomarancio fra il 1605 e il 1609 vi dipinse le vivaci \"Scene della vita della Vergine\" alternate a sei Profeti e altrettante Sibille.\nLe scene presente sono:\nSulla volta:\nAssai ardita risulta la figura, presa in forte scorcio, della \"Vergine Assunta\"; dello stesso artista \u00e8 anche la Pala d'altare con la \"Crocifissione\", l'autore tardo-manierista ha valso alla sala l'appellativo ben pi\u00f9 famoso di \"Sala del Pomarancio\".\nL'arredamento ligneo, volto a contenere gli \"ex voto,\" \u00e8 opera l\u2019ebanista bolognese Andrea Costa.\nSanta Casa.\nAll'interno della Basilica, sotto la cupola, \u00e8 custodita la Santa Casa di Nazareth, dove, secondo la tradizione devozionale, la Vergine Maria ricevette l'Annunciazione.\nLa Casa \u00e8 formata da tre pareti, prive di soffitto e fondamenta, realizzate interamente in mattoni di terracotta. Le pareti sono di fabbricazione tipica dell'edilizia antica nazarena, e la tradizione vuole che fossero addossate a una grotta, quella che oggi si trova nella Basilica dell'Annunciazione a Nazareth.\nRivestimento marmoreo.\nLa riveste interamente un mirabile e pregevole rivestimento marmoreo disegnato da Donato Bramante nel 1509 per volere di papa Giulio II, e realizzato solo a partire da una decina d'anni dopo. \nLa nuova decorazione occult\u00f2 un affresco del 1434 rappresentante l'Adorazione dei Magi, opera di Olivuccio di Ciccarello.\nIl rivestimento marmoreo, concepito come un prezioso reliquiario, venne affidato da Papa Leone X ad Andrea Sansovino, che vi lavor\u00f2 nelle sculture dal il 1513 al 1527 e a cui successero Raniero Nerucci e Antonio da Sangallo il Giovane.\nL'opera si compone di un basamento con ornamentazioni geometriche e da un alzato ritmato da nicchie e ricche colonne corinzie scanalate reggenti un cornicione aggettante e la balaustra aggiunta da Antonio da Sangallo nel 1533-34. Gli spazi sono riempiti da sontuosi rilievi volti a celebrare le \"Glorie della vita terrena della Madonna\", fra cui quello dell\"'Annunciazione\" che funge da pala d'altare, posto al di sopra della \"Finestra dell'Angelo\" ed eseguito dal Sansovino, \u00e8 ritenuto il capolavoro dell'insieme decorativo.\nAi due ordini di nicchie corrispondono altrettanti cicli di sculture: nella serie inferiore sono le statue dei Profeti, eseguite da Girolamo Lombardo a partire dal 1543; e in quella superiore quelle delle sibille, molte di queste ultime aggiunte dallo scultore Giovanni Battista della Porta.\nIl rivestimento marmoreo \u00e8 l'elemento pi\u00f9 spettacolare del Santuario e uno dei maggiori capolavori della scultura cinquecentesca, per completarne i suoi 610 metri quadrati di sculture ci vollero ben settant'anni ed enormi somme.\nPeculiari sono i due solchi paralleli che si trovano sugli scalini della base, causati dai pellegrini che, per secoli, hanno percorso in ginocchio il perimetro del rivestimento.\nReliquia e altare.\nLa santa Casa \u00e8 una piccola costruzione di metri 9,50 x 4. Nel suo nucleo originario \u00e8 costituita da sole tre pareti alte all'incirca 3 metri, si ritiene che la casa fosse costituita di una parte scavata nella roccia: la grotta che \u00e8 ancor oggi alla Basilica dell'Annunciazione di Nazareth e di una parte in muratura. Le dimensioni dell'abitazione, per altro, coincidono con quelle del \"buco\" rimasto dove prima si trovava.\nI pi\u00f9 antichi documenti relativi alla fondazione della Santa Casa di Loreto sostengono che a Nazareth gli Apostoli trasformarono la Casa della Madonna in luogo di culto. A riguardo di ci\u00f2, l'Itinerario in Terra Santa dell'abate russo Daniele Igumeno testimoni\u00f2 che nel 113-115 d.C. esisteva presso la cripta della Basilica dell'Annunciazione un altare per la celebrazione della liturgia.\nGli studi effettuati sulle pietre della Santa Casa ne confermerebbero l'origine palestinese: esse sono per lo pi\u00f9 arenarie, rintracciabili nella zona di Nazareth e lavorate secondo la tecnica usata dai Nabatei, un popolo confinante con gli Ebrei, ma impiegata anche in Palestina, e riconoscibile per le striature trasversali. Inoltre le pietre risultano ancora saldate da una tipica malta della zona, un misto di solfato di calcio idrato (gesso) impastato con polvere di carbone di legna secondo una tecnica dell'epoca, nota in Palestina e anche in Galilea 2000 anni fa, ma mai impiegata in Italia. Sulle pietre vi sono numerosi graffiti simili a quelli giudeo-cristiani del II-V secolo ritrovati in Terra Santa, in particolare a Nazareth.\nFino a un'altezza di tre metri, la Santa Casa non presenta elementi che possano far credere a una sua riparazione o ricostruzione in sito, infatti i mattoni sono assemblati con una malta in uso in Palestina e non conosciuta all'architettura italiana. Pertanto, l'intera struttura sembrerebbe essere stata trasportata intera fino sulla sommit\u00e0 del colle su cui si trova adesso, il che rende altamente problematica se non indecifrabile, secondo recenti studi, la spiegazione tecnica del suo trasporto.\nI tre muri originari, senza le proprie fondamenta, sono poggiati su un'antica via; si estendono dal livello del pavimento per tre metri e nella loro parete minore si apre una piccola finestra, detta dell\"'Angelo\" alla quale, secondo la tradizione, la Madonna ricevette l'Annunciazione. Le parti superiori, fatte di mattoni locali, sono state aggiunte nel XIII secolo, al tempo del supposto all'arrivo dell'edificio nelle Marche; compresa la volta del 1536, costruita per rendere l'ambiente pi\u00f9 adatto al culto. Nel secolo XIV le sezioni superiori, senza valore devozionale, furono rivestite da affreschi, mentre le sottostanti parti in pietra furono lasciate a vista, esposte alla venerazione dei fedeli. Di questa decorazione, in gran parte andata perduta durante un incendio nel 1921, oggi ne resta nella parete sinistra, la \"Madonna col Bambino e due Angeli\" e nella parete di fondo \"Madonna col Bambino in trono\", i \"Santi Giovanni Battista e Caterina d'Alessandria\", di scuola umbro-marchigiana del Trecento, e un \"Crocifisso\" dipinto nel XIII secolo.\nLa parte che sarebbe stata rivolta alla \"bocca\" della Grotta, e che quindi restava aperta, fu chiusa con la parete dell'altare, dove \u00e8 custodita la venerata statua della \"Madonna Nera\", ricoperta dalla caratteristica \"dalmatica\".\nMadonna nera.\nLa Madonna di Loreto, detta anche \"Vergine Lauretana\" fin dal secolo XVI, rivestita di un caratteristico manto ingioiellato detto dalmatica, \u00e8 la statua venerata nella Santa Casa. Si tratta di una Madonna nera: la sua particolarit\u00e0 \u00e8 il volto scuro, comune alle icone pi\u00f9 antiche, dovuto spesso al fumo delle lampade ad olio e delle candele o a cambiamenti chimici subiti dai colori originari. In alcuni casi sono rappresentate appositamente nere, a ispirazione del Cantico dei cantici dove si dice: \u201cBruna sono, ma bella\u201d e pi\u00f9 avanti, rivolgendosi alle amiche: \u201cNon state a guardare che sono bruna perch\u00e9 mi ha abbronzata il sole\u201d (1, 5-6), ed in questo caso il Sole \u00e8 considerato simboleggiare la figura di Dio.\nIn origine probabilmente si conservava nella Santa Casa un'icona dipinta della Madonna con il Bambino, attribuita a San Luca, apostolo e pittore. La statua pi\u00f9 antica di cui si hanno notizie storiche, risale al XIV secolo ma anch'essa per tradizione era attribuita a San Luca. La testa della Madonna e del Bambino erano incoronate con preziose corone auree, sostituite nel corso dei secoli; i corpi erano coperti insieme da una ricca veste decorata, la cosiddetta dalmatica, anch'essa pi\u00f9 volte rinnovata. La statua fu trafugata dalle truppe napoleoniche nel 1797 come oggetto delle spoliazioni dello Stato della Chiesa ed esposta in Francia in un museo. Durante questo periodo di esilio il culto della \"Vergine Lauretana\" nella Santa Casa di Loreto fu affidato a un simulacro in legno di pioppo (identico all'originale) e oggi conservato a Cannara (PG). L'esilio fu breve: la sacra immagine fu portata a Roma nel 1801. Ritorn\u00f2 nel Santuario con un viaggio di otto giorni, giungendo a Loreto il 9 dicembre 1801.\nNel 1921 un furioso incendio divampato all'interno del sacello incener\u00ec la scultura. Per volere di papa Pio XI, venne subito scolpita una nuova immagine simile alla precedente, utilizzando il legno di un cedro del Libano piantato nei Giardini Vaticani. Fu modellata da Enrico Quattrini ed eseguita e dipinta da Leopoldo Celani. Nel 1922 il papa la incoron\u00f2 nella Basilica di San Pietro e la fece trasportare solennemente a Loreto.\nIl culto della Santa Casa e della Madonna Nera \u00e8 vivo in molte altre chiese in tutto il mondo, dove in alcuni casi \u00e8 presente una replica fedele della costruzione conservata a Loreto.\nOrgani a canne.\nOrgano maggiore.\nSulla cantoria in controfacciata, si trova l'organo a canne Mascioni \"Opus 1126\", costruito nel 1995 in sostituzione dei due precedenti organi Vegezzi Bossi (\"Grand'organo\" e \"Positivo\"). Lo strumento \u00e8 a trasmissione mista, meccanica per i manuali e il pedale ed elettrica per i registri.\nOrgano corale.\nNel tratto terminale della navata laterale di destra, nei pressi dell'area riservata ai cori durante le celebrazioni, si trova un secondo organo a canne, a trasmissione meccanica con unica tastiera di 54 note e pedaliera di 20.\nCorpo Eco.\nSulla Santa Casa, vi \u00e8 un corpo completamente espressivo, comandato soltanto dalle consolle elettriche in navata.\nConsolle principale.\nSotto l'ultima arcata fra la navata centrale e la navata laterale di destra, si trova una consolle con trasmissione elettronica a tre tastiere e pedaliera che comanda l'organo maggiore, l'organo corale (sulla prima tastiera) e il corpo Eco (sulla terza o sulla prima tastiera).\nDietro la Santa Casa vi \u00e8 un'altra consolle a trasmissione elettronica, a due tastiere, con l'organo corale sulla prima tastiera e il corpo Eco sulla seconda (la pedaliera suona il Pedale dell'organo corale.\nOrgano a cassapanca.\nNella basilica si trova anche un organo a cassapanca (Mascioni \"opus 1132\"), con unica tastiera di 56 note.\nLa festa della Venuta della Santa Casa.\nLe principali festivit\u00e0 lauretane ricorrono l'8 settembre, in ricordo della Nativit\u00e0 di Maria, e il 10 dicembre, in ricordo dell'arrivo della Santa Casa a Loreto. Il 9 dicembre, vigilia della traslazione della Santa Casa, a Loreto e in tutte le Marche \u00e8 usanza accendere grandi fuochi o fal\u00f2, nelle campagne, nei paesi e nei vari quartieri cittadini, anche ad Ancona. Si tratta della Festa della Venuta, di tradizione secolare. Secondo la tradizione la prima volta in cui si accesero questi fuochi fu quando, nel 1294, si volle rischiarare il cammino degli angeli che, volando nella notte, stavano portando la Santa Casa in volo verso Loreto. Nel XVII secolo, grazie all'opera del frate cappuccino anconitano fra Tommaso, la festa si \u00e8 diffusa in tutta la regione e in alcune zone di quelle circostanti. Da allora continua la tradizione e si accendono sempre fuochi durante la stessa notte per ricordare quell'avvenimento. Il 10 dicembre, Traslazione della Santa Casa, si celebra la \"giornata delle Marche\"; l'usanza, nata dapprima presso le comunit\u00e0 marchigiane all'estero, \u00e8 stata poi riconosciuta ufficialmente dalla Regione Marche.\nLa Santa Casa di Loreto e l'Ordine Equestre del Santo Sepolcro di Gerusalemme.\nUn particolare legame storico, tradizionale e spirituale, unisce l'Ordine Equestre del Santo Sepolcro di Gerusalemme alla Santa Casa di Loreto.\n\u00abAndare in pellegrinaggio a Loreto significa ritrovarsi di fronte ad un pezzo di Terra Santa, ci\u00f2 rende la cittadina marchigiana meta privilegiata per tanti cristiani e particolarmente cara ai Cavalieri e alle Dame dell'Ordine Equestre del Santo Sepolcro di Gerusalemme.\nA partire dal 7 settembre 1957, grazie alle elargizioni dei membri di detto ordine, una luce perenne illumina la facciata del santuario, il portico, la cupola e la sovrastante statua della Madonna che, grazie a questa iniziativa, pu\u00f2 essere ammirata anche nelle notti pi\u00f9 oscure\u00bb.\nIn seguito, nel 1998, l'impianto \u00e8 stato rinnovato e potenziato per iniziativa dell'allora Luogotenenza per l'Italia Centrale, in sinergia con l'ENEL, che ha generosamente realizzato i lavori.\nInoltre sempre gli stessi Dame e Cavalieri, hanno donato la croce astile che si trova nella cripta dei Santi Pellegrini, quest'ultima restaurata in occasione del Giubileo del 2000.\nMiracoli attribuiti all'intercessione della Vergine di Loreto.\nNel 2012, presso la Santa Casa di Loreto, furono fondate due istituzioni simili a quelle analoghe di Lourdes: l'Osservatorio Medico \u201cOttaviano Paleani\u201d e la Commissione Medica di secondo livello, deputate all'esame di casi ritenuti miracolosi dai protagonisti. La fede cattolica attribuisce infatti al culto per la Santa Casa alcuni miracoli: i pi\u00f9 recenti dei quali sono quelli di Lorenzo Rossi nel 1959; di Gerry De Angelis nel 1986 e di Gabriella Gardini. Questa commissione medico scientifica sta indagando su questi eventi.\nChiese dedicate alla Madonna di Loreto e alla Santa Casa.\nAll'estero.\nCanton Ticino - Svizzera.\nOltre a quelle di Lugano e Giornico numerose sono le chiese dedicate alla Madonna di Loreto \nnel Cantone Ticino, a testimonianza della diffusione del culto mariano in questo territorio della Svizzera:\nIn Italia.\nSorge su una collina poco fuori dall'abitato di Perti a Finale Ligure, in posizione panoramica dominante sulla vallata. L'edificio in stile rinascimentale con influssi lombardi rappresenta un caso quasi unico in Liguria. Gli storici dell'arte hanno messo in evidenza le somiglianze architettoniche con la cappella di San Pietro Martire, fatta costruire da Pigello Portinari nella basilica di Sant'Eustorgio di Milano fra il 1462 e il 1468. Dato che la cappella Portinari fu affrescata dal Foppa e che questi era attivo a Savona proprio negli anni 1489-1490, in cui la cappella di Perti fu costruita, Graziella Colmuto Zanella ha suggerito che il Foppa possa aver svolto un ruolo importante nel trasferimento a Perti del modello lombardo.\nLa costruzione, secondo la tradizione, risale ai primi anni del Trecento, quando fu aperto un piccolo oratorio dedicato alla Madonna di Loreto, che assunse poi la forma attuale intorno al 1580. Ha subito un'importante ristrutturazione, con ampliamento, a partire dalla seconda met\u00e0 del XVI secolo e fu arricchita nel XVIII con stucchi e marmi preziosi. Oggetto di venerazione \u00e8 la Madonna di Loreto, raffigurata da un'icona su tavola del 1560, opera del pittore cinquecentesco napoletano Decio Tramontano, incoronata d'oro il 29 luglio del 1787 da parte del Capitolo della Basilica di San Pietro in Vaticano, successivamente il 25 luglio 1937 dal cardinale Luigi Lavitrano, su mandato di papa Pio XI, e il 26 luglio 1987 dal cardinale Giuseppe Casoria (da queste incoronazioni deriva il nome alternativo di \"Basilica della Beata Vergine Maria Incoronata\"). Il 22 novembre 1989 papa Giovanni Paolo II l'ha elevata alla dignit\u00e0 di basilica pontificia minore. Annesso alla basilica vi \u00e8 l\u2019Oratorio dell\u2019Assunta, forse del XVI secolo, poi sede dell'Arciconfraternita di Santa Maria di Loreto. Nel 1774 l'edificio fu ampliato e decorato con stucchi, arricchito da una serie di otto dipinti ovali che rappresentano \"Storie della Vergine\", realizzati nel 1789 dal pittore abruzzese Severino Galante. Nell'Ottocento fu installata la cantoria con il coro, uno dei pi\u00f9 belli dell'isola, realizzato da artigiani locali, e l\u2019organo; fu anche posto in opera il variopinto pavimento maiolicato, in cui spiccano il verde, il giallo e l'azzurro.\nSi affaccia su un ampio piazzale panoramico che \u00e8 caratterizzato dalla presenza di alberi secolari. Sulla piazza antistante debutt\u00f2 pubblicamente, il 10 dicembre 1847, il \"Canto degli Italiani\" di Goffredo Mameli e Michele Novaro che \u00e8, dal 1946, l'inno nazionale italiano. Nel 1634 quattro monaci romiti, guidati da Guglielmo Musso, eressero vicino a un muro dove era dipinta una Madonna una piccola cappella che fu poi affidata ai frati minori francescani. Nel 1635 si decise di ampliare l'edificio religioso esistente con la costruzione di un vero e proprio santuario e di un convento, che furono realizzati tra il 1650 ed il 1655. L'originaria chiesetta di 9 m per 4 m venne inclusa nel nuovo santuario e l'altare dell'antica cappella divent\u00f2 il centro del santuario, ma nel 1928 essa fu demolita e la venerata immagine della Madonna di Loreto fu collocata sopra l'altare maggiore. Dal 10 dicembre 1747, ogni anno vi si commemora l'inizio della rivolta popolare del quartiere genovese di Portoria contro gli occupanti asburgici, che port\u00f2 alla liberazione della citt\u00e0 (1746), legata tradizionalmente all'episodio del giovane Balilla (Giovan Battista Perasso). La festa civile coincide con quella della \"traslazione della Santa Casa\": a sostegno dell'importanza della manifestazione religiosa c'\u00e8 anche la visione avuta dal padre guardiano del santuario, Candido Giusso, il quale afferm\u00f2 di aver visto, nella notte fra il 9 e il 10 dicembre 1746, la figura della Madonna con un serpente ai piedi e, di fronte a lei, santa Caterina da Genova inginocchiata in atteggiamento di supplica. Questa visione fu interpretata dal Senato della Repubblica di Genova come segno dell'intercessione della Madonna a protezione della citt\u00e0. \nSorto nei locali di un preesistente orfanotrofio, sempre intitolato alla Madonna di Loreto, fu uno dei quattro conservatori napoletani dalla cui fusione nacque l'attuale Conservatorio di San Pietro a Majella. Assieme alle altre tre scuole musicali, fu tra il XVII e XVIII secolo il fulcro della gloriosa scuola musicale napoletana. Tra gli altri, ebbe come allievi Domenico Cimarosa e Giovanni Battista Pergolesi, come maestri Alessandro Scarlatti e lo stesso Cimarosa.\nNota anche come \"chiesa del Loreto\", sorge nel quartiere di Sbarre. Venne costruita in contrada Ceci nel 1579 e danneggiata seriamente dal terremoto del 1783. Sulla prima venne costruita una seconda chiesa, distrutta dal terremoto del 1908. L'attuale edificio inizi\u00f2 ad essere costruito nel 1926 e fu aperto al culto nel 1929, ma inaugurato ufficialmente il 28 ottobre 1930.\nPatrocinata dal \"Pio Sodalizio dei Fornai\", che ha sede ancora oggi nell'edificio adiacente, si trova nel rione Trevi, nei pressi della Colonna Traiana e della chiesa del Santissimo Nome di Maria al Foro Traiano. \u00c8 opera di Antonio da Sangallo il Giovane, nella prima fase della sua attivit\u00e0 (1507).Ospita un'icona della Madonna del Loreto, venerata fin dal XVI secolo, \"incoronata\" da papa Pio VI nel 1760: l'immagine \u00e8 incorniciata da nembi in marmo e da raggi dorati, tipici del barocco.\nCostruito nel 1572-1621, ingloba al suo interno la cappella fatta erigere nel 1537 dallo spoletino Jacopo Spinelli, a somiglianza della Santa Casa di Loreto, in cui \u00e8 presente un affresco votivo della \"Madonna col Bambino\", opera del pittore Jacopo Santoro da Giuliana, detto Jacopo Siculo.L'immagine \u00e8 ritenuta miracolosa: rimasta incompiuta, in assenza del pittore sarebbe stata completata da una mano invisibile, divina. Il 21 aprile del 1571 la sacra immagine avrebbe mosso gli occhi verso la folla accorsa a pregare affinch\u00e9 un terribile terremoto e un lungo sciame sismico, che da alcuni giorni scuoteva la citt\u00e0, avesse fine. Il sisma cess\u00f2 immediatamente e alla Vergine venne attribuita anche la virt\u00f9 di proteggere la citt\u00e0 dai terremoti.\nIl nucleo originale costruito nei primi anni del Trecento, era di modeste proporzioni, posto fuori dalle mura della cittadina, fra le boscaglie che occupavano la zona dove corre oggi il Corso Lauretano. Nella seconda met\u00e0 del Seicento l'edificio venne ampliato e fu completamente rinnovata la decorazione interna. Nel 1902 fu rifatto il pavimento e vennero aggiunti alcuni particolari decorativi, tra cui il trono in metallo dorato dove \u00e8 posta la statua della Madonna. I lavori furono finanziati da cittadini di Torino di Sangro emigrati in America.\nSi trova nella zona centro di Tresivio; si staglia sulle pendici della montagna, quasi a simboleggiare quella casa sulla roccia, quella lucerna di evangelica memoria, ma nonostante la sua grandiosit\u00e0 ed imponenza, l'affascinante chiesa non \u00e8 molto fuori dalla valle. L'edificio ha una struttura non molto usuale per la zona, costituita da un'aula con volta a botte, sul lato nord della quale si innestano volumi di epoca posteriore e di impostazione stilistica differente; il tutto risolto esternamente in un complesso ben compatto. \u00c8 una costruzione che rappresenta una specie di grande teca in muratura, un grande scrigno sfarzoso, ben visibile anche da lontano, a custodia e protezione di un altro edificio in essa contenuto: la copia della Santa Casa di Nazareth, della quale (si racconta) gli angeli avrebbero portato un mattone. Di quest'ultimo piccolo edificio a pianta rettangolare, eretto sotto la cupola, fu benedetta la prima pietra nel 1701 dall'arciprete di Tresivio Ignazio Lazzaroni, ed \u00e8 ancora visibile tutt'oggi.\nVenne citata per la prima volta nelle cronache valvensi nel XIV secolo con nome di Santa Maria della Villa. La facciata in stile romanico presenta un bassorilievo con un angelo. L'interno \u00e8 a una navata con una navata pi\u00f9 piccola che si dirama sulla destra di fronte all'altare.\nMenzioni.\nNel 2017 la Santa Casa di Loreto \u00e8 stata candidata a Patrimonio UNESCO\nLa Santa Casa e l'arte.\nBelle arti.\nLa Leggenda della Traslazione della Santa Casa e la Madonna di Loreto furono oggetto di un gran numero di opere realizzate dai pi\u00f9 grandi artisti della storia dell\u2019arte. Tra loro, Raffaello Sanzio, Caravaggio, Tiepolo, Carracci, Guercino, Perugino nelle Belle Arti. "}
{"id": "313869", "revid": "536103", "url": "https://it.wikipedia.org/wiki?curid=313869", "title": "Demografia d'Italia", "text": "Con una popolazione stimata al 1\u00ba gennaio 2021 di circa 59 mln 236mila, l'Italia \u00e8 il terzo paese dell'Unione europea per popolazione (dopo Germania e Francia) e il 23\u00ba al mondo.\nAll'indomani dell'Unit\u00e0, la popolazione italiana ammontava a poco pi\u00f9 di 28 milioni. La crescita della popolazione fu abbastanza lenta negli ultimi decenni dell'Ottocento anche a causa dell'elevato numero di persone che emigravano all'estero. Nel Novecento, fino agli anni settanta l'aumento demografico fu invece pi\u00f9 sostenuto, nonostante le perdite umane avvenute durante la I e II Guerra mondiale. La popolazione italiana, tuttavia, \u00e8 rimasta sostanzialmente invariata tra il 1981 e il 2001, per poi riprendere ad aumentare nel primo decennio del III millennio, soprattutto per via dell'immigrazione.\nSecondo le ultime rilevazioni dell'ISTAT al 1\u00ba gennaio 2017 i giovani fino a 14 anni di et\u00e0 sono quasi in meno rispetto al 2016 e rappresentano il 13,5% del totale. Le persone con oltre 65 anni d'et\u00e0 risultano in aumento di unit\u00e0 e ormai rappresentano il 22.6% della popolazione. Anche i cittadini stranieri sono in costante aumento e costituiscono, al 1\u00ba gennaio 2018, l'8,5% del totale.\nSotto il profilo demografico l'Italia si conferma uno dei paesi con il pi\u00f9 basso tasso di natalit\u00e0 al mondo; nel 2016 il numero medio di nascite per donna \u00e8 stimato a 1,34, in calo rispetto all'1,46 del 2010, che rappresentava il valore pi\u00f9 alto dal 1984. La fecondit\u00e0, dopo un periodo di recupero, ha ricominciato a diminuire. Si mantiene superiore a quella della met\u00e0 degli anni 90 in cui si toccarono i minimi storici, ma ancora non ha raggiunto il livello considerato ottimale per una popolazione, ovvero il livello di sostituzione delle coppie, pari a circa 2,1 figli per donna. Nel 2020, il numero di nascite ha raggiunto il minimo storico dall'Unit\u00e0 d'Italia, record negativo che ha superato quello riscontrato nel 2019 e nel 2018.\nLa popolazione \u00e8 molto concentrata in alcune specifiche aree urbane, al 2015 solo 741 comuni italiani superano i abitanti e contano complessivamente di abitanti, i restanti sono quindi considerati \"piccoli comuni\".\nPiramide delle et\u00e0 per l'Italia.\nLa cosiddetta piramide delle et\u00e0 della popolazione italiana mostra una forte erosione alla base tipica della maggior parte delle Nazioni sviluppate, assumendo quella che viene chiamata forma a trottola. Questo fenomeno, ovvero l'invecchiamento della popolazione, \u00e8 dovuto alla diminuzione del tasso di natalit\u00e0 e al contemporaneo aumento della capacit\u00e0 di sopravvivenza e quindi della speranza di vita (con la conseguenza apparentemente paradossale dell'aumento del tasso di mortalit\u00e0, che in realt\u00e0 aumenta proprio perch\u00e9 la popolazione invecchia).\nLe fasce di popolazione pi\u00f9 numerose sono quelle degli italiani nati durante il boom demografico degli anni sessanta.\n\"Abitanti censiti (in migliaia)\"\nNatalit\u00e0 e mortalit\u00e0.\nNei primi anni del Novecento la popolazione italiana faceva segnare incrementi naturali di circa 300.000 persone l'anno. Ci\u00f2 nonostante, la popolazione cresceva lentamente a causa dell'emigrazione verso l'estero. Dopo la perdita di 800.000 persone nel 1917 e nel 1918, la popolazione torn\u00f2 a crescere nel 1919 e ancor di pi\u00f9 nel 1920 e negli anni successivi. Il regime fascista ostacol\u00f2 decisamente l'emigrazione verso l'estero, e molti italiani si trasferirono nelle colonie, come Libia ed Africa Orientale Italiana. Durante il Ventennio venne promosso l'incremento demografico: le coppie con figli ricevevano incentivi. L'obiettivo di Mussolini era di avere, nel 1960, 70 milioni di italiani. Dal 1922 al 1945 la popolazione italiana crebbe di 7,8 milioni di abitanti, passando da 38,19 a 44,94 milioni. Tra il 1946 e il 1964 si verific\u00f2 il baby boom. L'incremento naturale annuo andava dalle 366.000 unit\u00e0 del 1953 alle 526.000 del 1964. In quattro anni sono nati pi\u00f9 di un milione di bambini, 1946, 1947, 1948 e 1964. Dopo il 1976, il Paese scese sotto la linea di rimpiazzo di popolazione e negli anni ottanta l'Italia entr\u00f2 nella fase di crescita zero: la popolazione cresceva solo di poche decine di migliaia di persone l'anno. Nel 1993 l'Italia registra il primo saldo naturale negativo fin dal 1918.\nA partire dalla met\u00e0 degli anni novanta la natalit\u00e0 in Italia ha registrato una moderata ripresa, rafforzata dal pi\u00f9 alto tasso di fecondit\u00e0 delle donne immigrate, la cui incidenza \u00e8 cresciuta nel corso degli ultimi venti anni, che si \u00e8 tuttavia arrestata all'inizio degli anni 2010. \nInfatti, secondo le previsioni dell'Istituto Nazionale di Statistica (ISTAT) la fecondit\u00e0 in Italia nel 2012 \u00e8 stata di 1,42 figli per donna, ancora molto al di sotto della soglia di 2,1 che permette la costanza della popolazione, ma superiore al minimo di 1,19 figli per donna del 1995. Il numero di figli per donna delle straniere risulta tuttavia notevolmente superiore a quello delle italiane (2,37 contro 1,29 nel 2012). Inoltre se nel 1995 la fecondit\u00e0 era pi\u00f9 elevata per le donne italiane del Mezzogiorno rispetto a quelle del Nord e del Centro Italia, oggi questa differenza \u00e8 stata sostanzialmente colmata, come risultato di un aumento al Centro-Nord ed una diminuzione al Sud. Includendo anche le donne straniere, infine, il numero di figli per donna nel 2012 \u00e8 pi\u00f9 alto nel Nord (1,48 nel Nord Ovest, 1,47 nel Nord Est) che nel Centro (1,42) o nel Mezzogiorno (1,33 nel Sud, 1,35 nelle Isole).\nIl tasso di natalit\u00e0 dell'Italia nel suo complesso \u00e8 stato nel 2012 del 9,0 per mille, il livello pi\u00f9 basso mai registrato. A livello regionale, il tasso di natalit\u00e0 pi\u00f9 elevato si rileva in Trentino-Alto Adige (10,2 per mille) seguito dal Lazio (9,6) e dalla Campania (9,5). Leggermente sopra la media nazionale tra le regioni vi sono Lombardia, Sicilia, Veneto ed Emilia-Romagna. I valori pi\u00f9 bassi si registrano invece in Liguria e Molise (entrambe 7,4 per mille) e Sardegna (7,6).\nIl 15,0% delle nascite avvenute nel 2012 ha riguardato bambini stranieri, in forte aumento rispetto al 4% del 1999. Tale percentuale \u00e8 la sintesi del 21% del Nord, del 17% del Centro e di appena il 5% del Sud. I bambini nati con almeno un genitore straniero sono invece il 20,1%, contro il 6% del 1999.\nI picchi di mortalit\u00e0 pi\u00f9 elevati (oltre 100.000 morti in pi\u00f9 rispetto all'anno precedente) si sono registrati nel 1867 a causa del colerea asiatico, tra il 1915 e il 1918 a causa della prima guerra mondiale e soprattutto dell'influenza spagnola, tra il 1942 e 1943 a causa della seconda guerra mondiale e nel 2020 a causa del COVID-19. \nIl tasso di mortalit\u00e0 nazionale \u00e8 rimasto tra il 9,1 e il 10,7 per mille tra il 1948 e il 2019. La regione con il valore pi\u00f9 alto \u00e8 il Veneto (13,9\u2030), seguito da Valle d'Aosta, Calabria e Puglia (11,8\u2030). Sopra la media nazionale sono anche Piemonte, Emilia-Romagna, Umbria, Abruzzo e Basilicata. I tassi pi\u00f9 bassi si riscontrano in Campania (8,3\u2030), Lazio (8,5\u2030) e Lombardia. Tra il 1993 e il 2012 ci sono stati solo due saldi naturali positivi, nel 2004 e nel 2006, seppur poche migliaia di persone.\nNel 2015 le nascite sono scese sotto il mezzo milione, mentre c'\u00e8 stato un aumento dei decessi, che ha portato una decrescita naturale di 161.000 persone. I comuni con maggiore natalit\u00e0 nel 2015 sono: Bernezzo, Livigno, Sarentino, Riva del Garda, Vedelago, Marcon, Fiumicino, Fiano Romano, Fonte Nuova, Aprilia, Giugliano in Campania, Orta di Atella, Cerignola, Isola di Capo Rizzuto, Altamura, Monreale. Il comune capoluogo di provincia con maggior natalit\u00e0 \u00e8 Latina. Nel 2016 \u00e8 stato toccato il record minimo di nascite, pari a 473.000 unit\u00e0, mentre i morti sono stati 615.000, con un saldo naturale negativo di 141.000 unit\u00e0, che \u00e8 il secondo peggior risultato dal 1861 ad oggi. Inoltre, \u00e8 aumentata la percentuale di figli da genitori stranieri. Nel 2017 le nascite sono state per il decimo anno consecutivo in calo, e per il terzo anno consecutivo, sotto il mezzo milione (458.151). Inoltre l'impennata dei decessi (649.061) ha provocato una decrescita naturale di 190.910 abitanti, il terzo peggior saldo naturale dal 1900.\nUn'eleborazione su dati ISTAT e MIEF del 2016 ha evidenziato che dopo la crisi del 2008 si registra una nuova correlazione in Europa fra il tasso di natalit\u00e0 e un indicatore della ricchezza delle famiglie: \nnel 2016 \u00e8 risultata un incremento del 2.6% della natalit\u00e0 delle singole donne ogni 1.000 euro in pi\u00f9 di Prodotto Interno Lordo (reddito disponibile pro-capite). La correlazione (R = -0.55) pi\u00f9 rilevante \u00e8 stata fra l'aumento dell'indice di povert\u00e0 relativa e il calo delle nascite dal 2008 al 2017.\nDati grezzi.\nDi seguito una tabella con i dati ISTAT a cui sono aggiunti i dati sul tasso di fecondit\u00e0 totale dal 1850 forniti da OurWorldInData.\nIl tasso di fecondit\u00e0 totale \u00e8 il numero medio di figli nati da una donna e 2,1 \u00e8 il valore medio necessario per mantenere la popolazione stabile.\nLa speranza di vita alla nascita.\nLa speranza di vita alla nascita in Italia era nel 2011 di 79,4 anni per gli uomini e 84,5 per le donne, in crescita rispetto ai dati del 2005, 78,1 e 83,7 rispettivamente. Sempre nel 2011 la speranza di vita a 65 anni (ovvero il numero di anni che in media ha ancora da vivere una persona di 65 anni) era di 18,4 per gli uomini e 21,9 per le donne. Da notare che per entrambi gli indicatori non vi sono significative differenze tra Nord, Centro e Sud.\nNel 2019 la speranza di vita per gli uomini \u00e8 salita a 81 anni e per le donne \u00e8 aumentata fino a raggiungere 85,3 anni.\nIl progresso \u00e8 notevole se si considera che nel 1880 in Italia la speranza di vita alla nascita era di 35,4 anni, divenuti 42,8 nel 1900, 54,9 nel 1930 e 65,5 nel 1959.\nSingole et\u00e0.\nDati dell'Istat del 2011, indica la popolazione residente per sesso, per et\u00e0 e per cittadinanza.\nStatistiche demografiche.\nStatistica demografica secondo il World Population Review.\nLa statistica demografica seguente \u00e8 dell\u2019Istituto Nazionale di Statistica italiano e del CIA World Factbook.\nNumero di comuni e residenti.\nLa tabella sotto riportata, illustra la statistica demografica italiana, circa i comuni e residenti, secondo l'ISTAT.\nEvoluzione storica.\nNel I millennio a.C. la pi\u00f9 grande citt\u00e0 d'Italia (e dell'intera Europa Occidentale) era probabilmente Siracusa.\nPrima dell\u2019ascesa di Roma la popolazione italiana era di circa 3/4 milioni di abitanti ed era un territorio con popolazioni molto diverse tra di loro. In Italia c\u2019erano circa 130.000 Lucani, 450.000 Messapi, 200.000 Bruzi, 200.000 Campani, 300.000 Sanniti, 250.000 Osci, 600.000 Etruschi, 1 milione di cittadini greci e 270.000 Romani.\nAll'epoca dell'Impero Romano, la popolazione italiana arriv\u00f2 sotto Augusto a 10 milioni di abitanti e Roma divenne la pi\u00f9 grande citt\u00e0 d'Italia (e del mondo) con oltre un milione di abitanti. Secondo alcune stime il 40% della popolazione viveva in citt\u00e0 anche se la maggior parte di esse erano centri urbani che contavano anche solo poche migliaia di abitanti.\nDopo la caduta di Roma la popolazione italiana ha cominciato a spostarsi sempre di pi\u00f9 nelle campagne, per\u00f2 la citt\u00e0 pi\u00f9 grande era ancora Roma con circa 200.000 abitanti, a seguire Mediolanum (l\u2019antico nome di Milano) con 70.000 abitanti. Le cose cambiarono dopo la guerra greco-gotica e dopo la peste di Giustiniano che lasci\u00f2 tutta l\u2019Italia, ma specialmente l\u2019Italia centrale, scarsamente abitata: Roma alla fine del V secolo aveva 30.000 abitanti e avrebbe mantenuto invariato il suo numero di abitanti fino al XII secolo. La popolazione nel complesso per tutto l\u2019Alto Medioevo \u00e8 rimasta compresa tra i 6 e gli 8 milioni di abitanti con una maggiore urbanizzazione rispetto all\u2019Europa dell\u2019epoca e con una concentrazione di piccoli borghi nella Pianura Padana.\nDa dopo l\u2019anno mille fino al 1300 la popolazione italiana crebbe fino ad arrivare a 15 milioni di abitanti.\nAlla morte di Federico II la citt\u00e0 pi\u00f9 grande d\u2019Italia (e dell\u2019Europa) \u00e8 stata Palermo con 350.000 abitanti durante il dominio normanno e 150.000 nel XII secolo, grazie alla tolleranza dei sovrani musulmani prima e cristiani dopo.\nDurante l\u2019et\u00e0 Comunale e Rinascimentale, Venezia e Milano erano le pi\u00f9 grandi citt\u00e0 d'Italia, con pi\u00f9 di 100.000 abitanti, seguivano Firenze e Palermo con 70.000-100.000 abitanti ciascuna.\nDurante il XVI secolo la citt\u00e0 pi\u00f9 grande era Napoli, che gi\u00e0 durante il periodo aragonese aveva superato le altre citt\u00e0 italiane e raggiunse 410.000 abitanti sotto il viceregno spagnolo. A seguire Milano, Venezia, Roma e Palermo con pi\u00f9 di 100.000 abitanti. \nA met\u00e0 XVI secolo, a causa di tre epidemie di peste, la popolazione italiana sub\u00ec una forte contrazione e si riprese solo nel XVIII secolo.\nTra il Settecento e l\u2018Ottocento nelle citt\u00e0 italiane si svilupp\u00f2 la borghesia intellettuale che avrebbe avviato il processi di industrializzazione e che avrebbe sviluppato prima l\u2019illuminismo italiano e poi il Risorgimento. Le maggiori citt\u00e0 italiane di quel periodo furono Napoli e Milano che furono anche le maggiori artefici di questi movimenti culturali.\nA partire dalla fine dell'Ottocento, a causa della diffusa povert\u00e0 sia al meridione che in aree depresse del settentrione, ebbe inizio una massiccia emigrazione italiana verso le Americhe, ma anche verso Paesi europei pi\u00f9 industrializzati. Il successivo sviluppo del triangolo industriale nel Nord Italia port\u00f2 nei decenni successivi ad un forte aumento della popolazione in quest\u2019area, formata dalle citt\u00e0 di Milano, Torino e Genova. Per quest'ultima tuttavia l'aumento dal 1920 al 1930 deriv\u00f2 principalmente dall'unificazione di Genova con i comuni limitrofi, espansione che port\u00f2 alla creazione della cosiddetta Grande Genova.\nDurante il ventennio fascista il regime mise in campo varie iniziative a supporto dell'espansione demografica del paese, nonch\u00e9 una forte propaganda volta ad incrementare la natalit\u00e0 che ebbe scarsi risultati e riusc\u00ec a bloccare solo in parte l\u2019emigrazione italiana, inibita anche dalle restrizioni in materia di rilascio dei documenti di viaggio.\nNel dopoguerra, anche grazie al boom economico, si \u00e8 registrata una grossa crescita demografica, arrestatasi negli anni Ottanta. La stagnazione susseguitasi, fino agli inizi degli anni Novanta, ha dato inizio nel periodo successivo ad un decremento della popolazione, in parallelo ad un massiccio incremento dell\u2019immigrazione verso l'Italia. Questa situazione continua ancora oggi.\nLa tabella seguente riassume l'evoluzione storica della popolazione residente nelle maggiori citt\u00e0 italiane tra il 1000 ed il 2010 (in migliaia).\nPrevisioni.\nSecondo le previsioni elaborate dall'Istat nel 2011, nello scenario dei prossimi 50 anni, la popolazione residente in Italia aumenter\u00e0 fino a toccare un massimo di 63,9 milioni attorno al 2040, per poi cominciare a calare verso valori simili a quelli attuali. La crescita sar\u00e0 peraltro interamente dovuta ad un saldo migratorio positivo, con un numero di stranieri residenti in costante crescita fino a superare i 14 milioni nel 2065. Secondo le previsioni effettuate nel 2017, nel 2045 la popolazione italiana toccher\u00e0 58.7 milioni di abitanti e 53.8 nel 2065 (Scenario mediano). Le future nascite (il tasso di fecondit\u00e0 \u00e8 dato in rialzo, a 1.59 figli per donna nel 2065) non saranno sufficienti a compensare il numero costantemente in aumento di decessi. Nel breve termine il saldo naturale toccher\u00e0 -200.000 unita, per poi allargarsi a -300.000 e a -400.000 persone nel lungo termine.\nSecondo le previsioni ONU del 2017, invece, nello scenario intermedio la popolazione residente inizia a calare gi\u00e0 dal 2017, riducendosi a circa 53,3 milioni nel 2065 e fino a circa 49,6 milioni nel 2100. Secondo le previsioni di ricercatori dell\"'Institute for Health Metrics and Evaluation\" dell'Universit\u00e0 di Washington, la popolazione si riduce a 28 milioni nel 2100.\nAttualmente (2020) tutte le stime risultano superiori ai dati effettivi, con una popolazione a fine anno paragonabile alla previsione minima ISTAT (2018) per l'anno 2028.\nFlussi migratori.\n. Come risulta dai dati FAO, essa \u00e8 stata sostanzialmente stabile durante gli anni ottanta, per ricominciare a salire a partire dagli anni novanta. Negli ultimi anni la crescita \u00e8 stata pi\u00f9 pronunciata. Tale crescita \u00e8 stata causata quasi esclusivamente dall'immigrazione, in quanto il saldo naturale \u00e8 stato o negativo o di poco superiore a 0.\nQuindi quello che decresce \u00e8 il tasso di natalit\u00e0 della popolazione autoctona (che nel prossimo secolo sar\u00e0 in forte declino), tendenza che peraltro finisce per coinvolgere anche gli immigrati di seconda generazione.\nA questo bisogna aggiungere l'emigrazione all'estero di residenti (sia cittadini italiani che stranieri). Nel caso di cittadini italiani che emigrano all'estero i dati provengono dall'Anagrafe degli italiani residenti all'estero. Nella valutazione di questi dati \u00e8 necessario tenere presente che molti cittadini italiani che si trasferiscono all\u2019estero continuano ufficialmente a mantenere, spesso anche per diversi anni, la loro residenza in Italia. Ci\u00f2 produce una limitazione per difetto e una sottostima inevitabile della dimensione del fenomeno emigratorio. Nonostante ci\u00f2 dal 2012 l'emigrazione all'estero di cittadini italiani supera ogni anno le 100.000 persone..\nAl 31 dicembre 2013, secondo l'ISTAT, gli immigrati regolari in Italia costituivano l'8,1% della popolazione (4.922.085 persone), con una distribuzione diseguale sul territorio nazionale (superiore al 10% nel Centro-Nord, poco oltre il 3% al Mezzogiorno)."}
{"id": "313871", "revid": "38120", "url": "https://it.wikipedia.org/wiki?curid=313871", "title": "La Rosa Tatuata", "text": ""}
{"id": "313885", "revid": "1543377", "url": "https://it.wikipedia.org/wiki?curid=313885", "title": "Baka (popolo)", "text": "Baka \u00e8 una popolazione di pigmei che vive nella foresta equatoriale dell'Africa centrale, in Congo, Gabon, Camerun e Repubblica Centrafricana.\nPopolo africano di cacciatori-raccoglitori, i Pigmei Baka vivono nelle foreste africane del Congo del Camerun e del Gabon.\nTra le caratteristiche principali di questo popolo vi \u00e8 la bassa statura, la propensione alla creazione di tecniche di caccia variegate e una parlata molto prolissa, a differenza di altri popoli indigeni.\nUno dei principali problemi che devono affrontare \u00e8 la mancanza di riconoscimento dei loro diritti territoriali. Secondo Survival International, il movimento mondiale per i diritti dei popoli indigeni, finch\u00e9 questi diritti non verranno riconosciuti, gli estranei e lo Stato potranno continuare ad appropriarsi della loro terra, da cui dipendono per sopravvivere.\nMolte comunit\u00e0 vengono sfrattate illegalmente nel nome della conservazione dell'ambiente. Nel Camerun sud-orientale, ad esempio, gran parte della terra ancestrale dei Baka \u00e8 stata trasformata in parchi nazionali oppure assegnata a societ\u00e0 che organizzano safari di caccia.\n\"Un tempo, la foresta era per i Baka, ora non lo \u00e8 pi\u00f9. Ci muovevamo nella foresta secondo i cicli stagionali, ma adesso abbiamo paura\u201d ha raccontato a Survival un uomo Baka. \u201cCome possono proibirci di andare nella foresta? Non sappiamo come vivere diversamente. Ci picchiano, ci uccidono e ci costringono a fuggire in Congo.\u201d"}
{"id": "313891", "revid": "767487", "url": "https://it.wikipedia.org/wiki?curid=313891", "title": "Cilento (olio di oliva)", "text": "Cilento \u00e8 un olio di oliva a denominazione di origine protetta. L'olio prende il nome dal territorio in cui \u00e8 prodotto, il Cilento, in provincia di Salerno.\nBibliografia.\nMoro Elisabetta, \"La dieta mediterranea. Mito e storia di uno stile di vita\", Bologna, Il Mulino, 2014"}
{"id": "313892", "revid": "2175", "url": "https://it.wikipedia.org/wiki?curid=313892", "title": "Operoni", "text": ""}
{"id": "313901", "revid": "125166964", "url": "https://it.wikipedia.org/wiki?curid=313901", "title": "Jeff Bridges", "text": "Ritenuto uno degli attori pi\u00f9 carismatici della sua generazione, \u00e8 considerato uno dei pi\u00f9 capaci interpreti americani e in generale uno dei pi\u00f9 grandi della sua epoca. Proveniente da una famiglia di attori, \u00e8 apparso nella serie televisiva \"Avventure in fondo al mare\" (1958-1960), con il padre, Lloyd Bridges e il fratello Beau. Nell'arco della sua carriera ha ricevuto sette nomination agli Oscar, tre come miglior attore protagonista per \"Starman\" (1984), \"Crazy Heart\" (2009) e \"Il Grinta\" (2010), quattro come miglior attore non protagonista per \"L'ultimo spettacolo\" (1971), \"Una calibro 20 per lo specialista\" (1974), \"The Contender\" (2000) e \"Hell or High Water\" (2016). L'attore ha ricevuto anche cinque candidature ai Golden Globe. Il 17 gennaio 2010 \u00e8 stato premiato con il Golden Globe per il miglior attore in un film drammatico per \"Crazy Heart\" e il 17 marzo dello stesso anno \u00e8 stato premiato con l'Oscar al miglior attore per la stessa interpretazione.\nTra gli altri film da lui interpretati vi sono \"King Kong\" (1976), \"Tron\" (1982), \"I favolosi Baker\" (1989), \"La leggenda del re pescatore\" (1991), \"Fearless - Senza paura\" (1993), \"Il grande Lebowski\" (1998), \"Seabiscuit - Un mito senza tempo\" (2003), \"Iron Man\" (2008), \"\" (2010) e \"The Giver - Il mondo di Jonas\" (2014).\nNel 2008, la rivista \"Empire\" ha inserito \"Drugo\", personaggio da lui interpretato ne \"Il grande Lebowski\", al settimo posto nella lista dei 100 migliori personaggi cinematografici di tutti tempi. Quando la lista \u00e8 stata aggiornata nel 2015, \u00e8 stato posizionato al decimo posto.\nBiografia.\n\u00c8 di origini inglesi, irlandesi e tedesche.\nLa sua \u00e8 una famiglia di attori: figlio di Lloyd Bridges e Dorothy Simpson, fratello di Beau Bridges e zio di Jordan Bridges, tutti attori. Aveva anche un altro fratello, Garrett, morto nel 1948 di SIDS. Lavora nel mondo dello spettacolo fin da bambino.\nDopo il servizio militare \u00e8 protagonista nel film \"L'ultimo spettacolo\" (1971) di Peter Bogdanovich e ricopre un ruolo minore nel film di John Huston, \"Citt\u00e0 amara - Fat City\" (1972), ed in seguito \"La terra si tinse di rosso\" (1973) di Richard C. Sarafian. Dopo \"Un autentico campione\" (1976) di Bob Rafelson partecipa al remake \"King Kong\" (1976) di John Guillermin, accanto a Jessica Lange. Lavora poi in \"Rebus per un assassinio\" (1979) di William Richert, con Anthony Perkins, e in \"I cancelli del cielo\" (1980), di nuovo con Cimino. Nel 1982 recita in \"Tron\" della Walt Disney e doppia il principe Lir nel film d'animazione \"L'ultimo unicorno\".\nNel 1984 \u00e8 diretto da John Carpenter in \"Starman\", quindi da Hal Ashby in \"8 milioni di modi per morire\" (1986) e infine da Sidney Lumet in \"Il mattino dopo\" (1986), con Jane Fonda. Dopo \"Tucker, un uomo e il suo sogno\" (1988) di Francis Ford Coppola, partecipa alla commedia di Alan J. Pakula \"Ci penseremo domani\" (1989) e, sempre nello stesso anno, al film di ambientazione jazz \"I favolosi Baker\", di Steve Kloves, al fianco del fratello Beau Bridges e di Michelle Pfeiffer.\nRecita in film come \"La leggenda del re pescatore\" (1991) di Terry Gilliam, sostenuto da Robin Williams, e \"Fearless - Senza paura\" (1993) di Peter Weir. Dopo un fugace ritorno in televisione torna al cinema con \"L'Albatross - Oltre la tempesta\" (1996) di Ridley Scott e \"L'amore ha due facce\" (1996), in cui duetta con Barbra Streisand, anche regista della pellicola, e Lauren Bacall.\nNel 1998 interpreta il ruolo di Jeffrey \"Drugo\" Lebowski, il protagonista del film cult dei fratelli Coen \"Il grande Lebowski\". Successivamente recita con Albert Finney nel thriller \"Inganni pericolosi\" (1999) di Matthew Warchus. Nel 2001 \u00e8 al fianco di Kevin Spacey in \"K-PAX - Da un altro mondo\" di Iain Softley, mentre nel 2003 recita in \"Seabiscuit - Un mito senza tempo\" di Gary Ross; successivamente lavora al fianco di Kim Basinger in \"The Door in the Floor\" (2004) di Tod Williams. Nel 2005 prende parte al film di Terry Gilliam \"Tideland - Il mondo capovolto\". Nel 2008 interpreta il primo dei villains del Marvel Cinematic Universe, nei panni di Obadiah Stane, alias Iron Monger, un uomo d'affari prima socio e poi arcinemico di Tony Stark, nel film \"Iron Man\", di Jon Favreau.\nPer la sua interpretazione in \"Crazy Heart\" vince un Golden Globe e l'Oscar come miglior attore. Nel 2010 torna ad interpretare Kevin Flynn / Clu in ' sequel del cult \"Tron\". Per questa interpretazione vince un Saturn Award per il miglior attore. Nel 2019 riprende in un cameo il ruolo di Obadiah Stane in '.\nVita privata.\nSul set di \"Citt\u00e0 amara - Fat City\" ha conosciuto l'attrice Candy Clark con cui \u00e8 stato legato agli inizi degli anni settanta.\nNel 1977 sposa Susan Geston. I due si erano incontrati durante le riprese del film \"Scandalo al ranch\", girato in un ranch in cui Geston stava lavorando come cameriera per pagarsi il college. Hanno tre figlie: Isabelle Annie (1981), Jessica Lily \"Jessie\" (1983) e Hayley Roselouise (1985).\nIl 20 ottobre 2020, con un \"tweet\", annuncia che gli \u00e8 stato diagnosticato un linfoma.\nDoppiatori italiani.\nNelle versioni in italiano dei suoi film, Jeff Bridges \u00e8 stato doppiato da:\nDa doppiatore \u00e8 sostituito da:"}
{"id": "313903", "revid": "1166", "url": "https://it.wikipedia.org/wiki?curid=313903", "title": "Jos\u00e9 Victoriano Gonzalez", "text": ""}
{"id": "313904", "revid": "22475", "url": "https://it.wikipedia.org/wiki?curid=313904", "title": "Hans Christian Gram", "text": "Biografia.\nGram studi\u00f2 botanica all'Universit\u00e0 di Copenaghen e fu assistente di Japetus Steenstrup. Il suo interesse verso le piante lo port\u00f2 allo studio della farmacologia ed all'uso del microscopio.\nIntraprese gli studi medici nel 1878 e si laure\u00f2 nel 1883. Tra il 1878 e il 1885 viaggi\u00f2 in diverse universit\u00e0 europee. \nNel 1891, Gram divenne rettore in farmacologia, ed in seguito, lo stesso anno, fu nominato professore all'Universit\u00e0 di Copenaghen. Nel 1900 diede le dimissioni dalla cattedra di farmacologia per assumere quella di medicina interna. Insegn\u00f2 fino al 1923, quando si ritir\u00f2 in pensione.\nScoperte.\nIl suo nome \u00e8 legato all'importante scoperta della colorazione di Gram da cui deriva la classificazione dei batteri in Gram-positivi e Gram-negativi (i batteri prendono il nome \"Gram\" proprio dal medico danese). La tecnica della colorazione venne effettuata da Gram nel 1884 a Berlino: mentre esaminava del tessuto polmonare di pazienti deceduti per polmonite, not\u00f2 che le cellule batteriche si coloravano pi\u00f9 intensamente con cristalvioletto e soluzione di Lugol. Esperimenti successivi evidenziarono che batteri quali gli \"Pneumococchi\" conservavano il colore anche se si effettuava un lavaggio con etanolo, altri invece come i \"Corynebatteri\" non lo trattenevano. Tale colorazione \u00e8 tutt'oggi essenziale nella classificazione dei batteri."}
{"id": "313906", "revid": "712828", "url": "https://it.wikipedia.org/wiki?curid=313906", "title": "Grande Guerra Iperspaziale", "text": ""}
{"id": "313907", "revid": "287204", "url": "https://it.wikipedia.org/wiki?curid=313907", "title": "Anello di alone", "text": "Lanello di alone (o anello diffuso) \u00e8 il pi\u00f9 interno degli anelli del pianeta Giove. Relativamente poco denso e particolarmente spesso, soprattutto in confronto agli altri anelli gioviani, l'alone possiede una forma toroidale e si estende a partire dall'anello principale per met\u00e0 della distanza che separa quest'ultimo dall'alta atmosfera di Giove.\nL'anello venne individuato dalla sonda spaziale statunitense Voyager 1 nel corso del sorvolo di Giove del marzo 1979; gli venne attribuita la designazione provvisoria di 1979 J1R.\nCaratteristiche.\nL'anello di alone \u00e8 il pi\u00f9 interno e spesso tra gli anelli di Giove. Il suo bordo pi\u00f9 esterno coincide col confine interno dell'anello principale, ad una distanza dal centro del pianeta pari a circa 122\u00a0500\u00a0km (1,72 \"R\"J); procedendo da questa distanza verso il pianeta l'anello si fa rapidamente pi\u00f9 spesso. Lo spessore verticale effettivo dell'anello non \u00e8 noto, ma \u00e8 stata riscontrata la presenza di suo materiale ad una distanza di 10\u00a0000\u00a0km al di sopra del piano dell'anello. Il confine interno dell'anello di alone \u00e8 piuttosto ben definito ed \u00e8 situato ad una distanza dal centro del pianeta pari a 100\u00a0000\u00a0km (1,4 \"R\"J), anche se tracce del materiale dell'anello sono presenti all'interno del confine sino a circa 92\u00a0000\u00a0km; l'estensione radiale dell'anello \u00e8 dunque di circa 33\u00a0000\u00a0km. La sua forma lo rende simile ad uno spesso toro privo di una chiara struttura interna.\nL'anello di alone appare pi\u00f9 brillante se ripreso in luce diffusa diretta, banda in cui \u00e8 stato estensivamente ripreso dalla sonda Galileo. Sebbene la sua luminosit\u00e0 superficiale sia di gran lunga inferiore a quella dell'anello principale, il suo flusso fotonico verticale (perpendicolare rispetto al piano dell'anello) integrato \u00e8 comparabile per via del suo maggiore spessore. A dispetto dell'estensione verticale ipotizzata di oltre 20\u00a0000\u00a0km, la luminosit\u00e0 dell'anello di alone \u00e8 fortemente concentrata lungo il piano e segue una legge di potenza del tipo compreso tra \"z\"\u22120,6 e \"z\"\u22121,5, in cui \"z\" \u00e8 l'altezza sul piano dell'anello. In luce retrodiffusa come risulta dalle osservazioni condotte dai telescopi Keck e dal telescopio spaziale Hubble, l'aspetto dell'anello \u00e8 fondamentalmente simile a quello in luce diretta, sebbene il suo flusso fotonico totale sia diverse volte inferiore a quello dell'anello principale e sia molto pi\u00f9 intensamente concentrato nei pressi del piano dell'anello.\nLe propriet\u00e0 spettrali dell'anello di alone sono differenti da quelle dell'anello principale: la distribuzione del flusso nella banda 0,5\u20132,5 \u03bcm \u00e8 pi\u00f9 schiacciata; inoltre, a dispetto degli altri anelli, l'anello di alone non appare rosso all'osservazione nel visibile e nell'infrarosso vicino, ma di un colore neutro o comunque tendente al blu.\nOrigine.\nLe propriet\u00e0 ottiche dell'anello di alone possono essere spiegate solo se si ipotizza che sia composto prevalentemente da polveri di dimensioni inferiori a 15\u00a0\u03bcm, mentre le parti dell'anello situate a distanza dal piano dell'anello potrebbero consistere di particelle di dimensioni nanometriche. Questa composizione in polveri spiega l'emissione pi\u00f9 intensa in luce diffusa diretta, il colore tendente al blu e la mancanza di una struttura visibile nell'anello di alone. La polvere probabilmente si origina nell'anello principale; questa teoria \u00e8 corroborata dal fatto che la profondit\u00e0 ottica dell'anello di alone (formula_1) \u00e8 paragonabile a quella dell'anello principale. L'eccezionale spessore dell'anello pu\u00f2 essere attribuito alle sollecitazioni sull'inclinazione orbitale e sulle eccentricit\u00e0 delle particelle di polvere ad opera delle forze elettromagnetiche nella magnetosfera gioviana. Il confine esterno dell'anello di alone coincide con una regione in cui \u00e8 presente una forte risonanza 3:2 di Lorentz. Poich\u00e9 l'effetto Poynting-Robertson fa s\u00ec che le particelle lentamente scivolino verso Giove, le loro inclinazioni orbitali risultano sollecitate mentre passano in quest'area. Il limite interno dell'anello non \u00e8 molto distante dalla regione in cui \u00e8 presente una forte risonanza di Lorentz 2:1. In questa risonanza la sollecitazione \u00e8 probabilmente molto significativa, in quanto costringe le particelle a scivolare verso l'atmosfera di Giove, definendo cos\u00ec un confine netto. Poich\u00e9 deriva dall'anello principale, la sua et\u00e0 risulta sconosciuta, ma potrebbe costituire un residuo di una passata popolazione di piccoli oggetti in orbita attorno al pianeta."}
{"id": "313910", "revid": "11684", "url": "https://it.wikipedia.org/wiki?curid=313910", "title": "Sottoregno", "text": ""}
{"id": "313911", "revid": "76963", "url": "https://it.wikipedia.org/wiki?curid=313911", "title": "Assia Wevill", "text": "\u00c8 famosa soprattutto per la sua relazione amorosa col poeta inglese Ted Hughes.\nI primi anni di vita.\nAssia era la figlia di un medico ebreo di origine russa mentre la madre era una tedesca protestante; durante la seconda guerra mondiale, per sfuggire all'ondata persecutoria del nazismo, la famiglia emigr\u00f2 a Tel Aviv; in una poesia intitolata Auschwitz, mai pubblicata, Ted Hughes, rivolgendosi alla donna chiamandola \"amore mio\", si chiede in che modo sia possibile celebrare una vita sfuggita alla Shoah. \nA sedici anni Assia fugge a Londra con un sergente della RAF, che diventer\u00e0 il suo primo marito. La bellezza esotica, \"babilonese\" della Wevill, \u00e8 quella che fa girare gli uomini per la strada; ha lineamenti delicati, carisma e fascino; sceglie abiti eleganti per nascondere la vita troppo alta e i fianchi larghi. Il secondo marito fu un intellettuale, professore alla London School of Economics, mentre il terzo il poeta canadese David Wevill, di otto anni pi\u00f9 giovane, conosciuto quando lui era ancora studente a Cambridge. Dal matrimonio, contratto nel 1960, non nacquero figli. David apr\u00ec ad Assia le porte dei circoli letterari di Londra, dove ella pot\u00e9 fare la conoscenza, tra gli altri, del poeta Nathaniel Tarn, che diventer\u00e0 suo intimo confidente durante la frequentazione con Hughes. Se dunque da una parte il legame con Wevill offriva ad Assia una vita mondana e piacevole, affine alla sua indole estroversa e \"salottiera\", dall'altra l'indecisione e la vaghezza caratteriali del marito la irritavano, e fu su questa base che, truccata della sua \"pittura di guerra\", tent\u00f2 di sedurre Ted Hughes.\nTed Hughes.\nNel 1961 Ted Hughes e Sylvia Plath diedero in affitto il loro appartamento di Londra (a Chalcot Road, Primrose Hill) ad Assia e David e si stabilirono a North Tawton, nel Devon, in una casa chiamata Court Green. Fu durante una visita agli Hughes, nel maggio 1962, che tra Assia e Ted scocc\u00f2 la scintilla. Tramite un abbozzo di poesia, che rievoca quella visita, sappiamo che a fine serata Hughes era gi\u00e0 succube del fascino della Wevill; il mattino dopo era innamorato. Forse perch\u00e9 nella morale hughesiana la salvaguardia dell'istinto animale \u00e8 un'azione etica, Ted si lanci\u00f2 a capofitto in una nuova storia, e dal luglio di quell'anno, lasciata a Court Green una Plath a conoscenza di tutto e per questo distrutta, si trasfer\u00ec a Londra, dove cominci\u00f2 a frequentare Assia regolarmente, inaugurando una relazione di dominio pubblico, con Devid Wevill al corrente di loro ma per nulla intenzionato al divorzio. Al momento del suicidio di Sylvia, nel febbraio 1963, Assia era incinta di Ted, ma abort\u00ec poco dopo.\nI primi mesi successivi alla disgrazia, che la videro a fianco del vedovo, le diedero la possibilit\u00e0 di leggere de visu gli scritti lasciati dalla Plath, che se la ipnotizzarono, la ferirono anche per una buona misura; la base di quell'ossessione nei confronti della poetessa morta, che in Assia si manifester\u00e0 in comportamenti emulatori e di invidia, fino all'ultima tragedia, ha origine in questo periodo. Passata la tempesta, per i due anni successivi la Wevill riprese la vita che aveva condotto prima di incontrare Hughes, a fianco del marito e occupata dal suo lavoro pubblicitario che la entusiasmava. Il 13 marzo 1965, Assia diede alla luce Alexandra Tatiana Elise, detta \"Shura\": anche se ricevette il cognome da David Wevill, il vero padre era Hughes, e verso la fine dell'anno Assia lasci\u00f2 definitivamente il marito per Ted, con il quale non si spos\u00f2 per\u00f2 mai.\nDurante la seconda met\u00e0 degli anni Sessanta, Ted Hughes coinvolse Assia in un progetto con il quale aspirava a far conoscere al pubblico anglosassone i poeti dell'Est Europa: la Wevill si occup\u00f2 di tradurre delle poesie dell'israeliano Yehuda Amichai, che vennero lette da Hughes alla BBC. Tuttavia, l'Assia che rivaleggiava con la Plath sentiva che non avrebbe mai potuto prendere il suo posto nella considerazione artistica di Ted e cominci\u00f2 a soffrirne. Inoltre, incapace di sopportare la disapprovazione di cui era oggetto a Court Green da parte dei genitori di Hughes, Assia trasloc\u00f2 a Clapham, Londra, con la figlia, nell'autunno 1967.\nMorte.\nSecondo un'amica, fin dai primi mesi del 1969, Assia dimostr\u00f2 i sintomi di \"grave depressione\" per i quali aveva cominciato a prendere psicofarmaci. Altri ricordano che la prospettiva di invecchiare e perdere la bellezza la spingessero a ragionamenti risoluti nei quali era contemplato anche il suicidio.\nIl 23 marzo 1969 Assia Wevill, sola e depressa, decise di porre fine alla propria vita, trascinando con s\u00e9 la figlioletta di quattro anni. Dopo una telefonata a Ted, durante la quale, ricorda lui, non si dissero nulla in pi\u00f9 del solito, Assia somministr\u00f2 del sonnifero alla figlia, ingerendone successivamente anche lei, aiutandosi con del Whisky; girato il rubinetto del gas si distese poi, su un materasso trasportato presso la stufa, abbracciando Shura. A sei anni dalla morte della Plath, la tragedia per Hughes si ripeteva, con una voluta \"ispirazione di metodo\".\nLascito.\nIl libro \"Crow\" di Ted Hughes, progetto intrapreso durante il periodo pi\u00f9 felice della sua relazione con la Wevill, fu dedicato alla memoria di Assia e Shura. La sua poesia \"Folktale\" tratta della sua relazione con Assia:\nNel film \"Sylvia\", il personaggio di Assia \u00e8 interpretato da Amira Casar."}
{"id": "313912", "revid": "1950485", "url": "https://it.wikipedia.org/wiki?curid=313912", "title": "Andrew file system", "text": "Il file system Andrew, o AFS \u00e8 un file system distribuito sviluppato dalla Carnegie Mellon University, all'interno del progetto Andrew. Il nome \u00e8 stato dato in onore di Andrew Carnegie e Andrew Mellon. L'utilizzo principale di questo file system \u00e8 nell'elaborazione distribuita.\nCaratteristiche.\nIl file system Andrew ha diversi vantaggi rispetto ai tradizionali file system distribuiti, in particolare riguardo alla sicurezza e alla scalabilit\u00e0. Non \u00e8 raro in ambito commerciale che questo file system supporti oltre 50.000 clients. AFS utilizza Kerberos per eseguire le autenticazioni, e implementa liste per il controllo degli accessi alle singole cartelle per utenti e gruppi. Il caching a livello del client permette un miglioramento delle prestazioni, e limita l'accesso al file system in caso di un crash del server o un sovraccarico della rete.\nNell'AFS i file vengono mantenuti nella cache su richiesta della singola workstation. Le operazioni di lettura e scrittura vengono eseguite direttamente sulla copia mantenuta nella cache locale. Quando un file che ha subito delle modifiche viene chiuso, la parte modificata viene copiata sul file presente sul server. La consistenza della cache viene mantenuta da un meccanismo denominato callback. Quando un file si trova nella cache di un client, il server ne prende nota, e in caso tale file venga modificato, si impegna a notificarlo ai client che ne hanno una copia. Tale meccanismo viene a cadere e quindi riavviato ogni qualvolta un server, un client o un errore nella rete creino un time-out. Il ripristino del callback consta nel controllo dello stato dei file nelle cache dei vari client e non richiede la ritrasmissione dei file.\nUna conseguenza della strategia di sicurezza adottata nel file system \u00e8 che AFS non supporta un vasto database condiviso, o l'aggiornamento dei record di file condivisi tra client. Questo \u00e8 una deliberata scelta progettuale basata sulle necessit\u00e0 dell'ambiente di elaborazione utilizzato nell'universit\u00e0.\nUna caratteristica peculiare dell'AFS \u00e8 il volume, una organizzazione gerarchica ad albero dei file e delle cartelle di ordine inferiore. I volumi sono creati dall'amministratore e collegati a specifici nomi di percorso in una cella AFS. Una volta creato, gli utenti del file system possono creare cartelle e file, senza preoccuparsi della locazione fisica dei dati. Un volume pu\u00f2 avere una quota assegnata, in modo da limitare lo spazio a disposizione per l'immagazzinamento dei dati. A seconda delle necessit\u00e0, l'amministratore pu\u00f2 trasferire un volume su un diverso server o una diversa locazione del disco, tale procedura risulta trasparente agli utenti.\nI volumi AFS possono essere duplicati in copie di sola lettura. Quando viene eseguito un accesso a tali copie, i client possono accedere a copie dei file in sola lettura. Inoltre gli utenti non sono coscienti della locazione spaziale della propria copia di sola lettura; l'amministratore pu\u00f2 creare e spostare tali volumi a seconda delle necessit\u00e0. AFS garantisce che i dati presenti in un volume di sola lettura siano consistenti con quelli del volume modificabile al momento della creazione del volume stesso.\nLo spazio dei nomi dei file su una postazione di Andrew \u00e8 diviso in condiviso e locale. Lo spazio dei nomi condiviso \u00e8 identico per tutte le postazioni. Lo spazio dei nomi locali \u00e8 unico per ogni postazione. Esso contiene file temporanei a utilizzo della singola postazione e link simbolici a file presenti nello spazio dei nomi condiviso.\nIl file system Andrew ha profondamente influenzato la versione 4 del popolare file system della Sun Microsystems, Network File System (NFS). Inoltre, una variante del AFS, il Distribuited File System (DFS) \u00e8 stato adottato dalla Open Software Foundation nel 1989 come parte del loro ambiente di elaborazione distribuito.\nEsistono tre maggiori implementazioni del file system, Transarc (IBM), OpenAFS e Arla. Inoltre \u00e8 anche il predecessore di file system Coda."}
{"id": "313914", "revid": "916580", "url": "https://it.wikipedia.org/wiki?curid=313914", "title": "Rocchio", "text": "Un rocchio (anche detto tamburo di colonna) \u00e8 ciascuno dei blocchi di pietra, a forma cilindrica, che possono comporre il fusto di una colonna. Nell'architettura greca i fusti erano quasi sempre costituiti da rocchi sovrapposti, mentre nell'architettura romana erano frequenti anche i fusti monolitici, scolpiti cio\u00e8 in un unico blocco di marmo.\nPer assicurare la stabilit\u00e0 del fusto, i rocchi, sovrapposti l'uno all'altro, erano tenuti uniti da perni metallici inseriti in fori centrali, o in gruppi di tre fori a triangolo, praticati nelle superfici di appoggio dei rocchi, e fissati con colate di piombo fuso. Dopo che il fusto era stato costruito venivano eseguite le lavorazioni della superficie, e in particolare le scanalature.\nRocchio in gastronomia.\nIn Toscana ed in particolare in provincia di Arezzo il rocchio \u00e8 un termine dialettale per indicare la salsiccia."}
{"id": "313915", "revid": "594360", "url": "https://it.wikipedia.org/wiki?curid=313915", "title": "Anolini", "text": "Gli anolini (dal latino \"anulus\": 'anello' ) sono una tipologia di pasta all'uovo ripiena originaria delle province italiane di Piacenza e di Parma. Sono inoltre detti \"anvein\" (pronunciato ) nel piacentino e \"anolen\" nella zona di Parma, secondo le locali variet\u00e0 linguistiche emiliane. Nel parmense sono chiamati anche cappelletti oppure scherzosamente soprannominati \"salvagenti\" o \"galleggianti\". Esiste anche una variante della provincia di Cremona nota come marubini (o \"marub\u00e9n\" in cremonese, nome comunemente utilizzato anche nella pianura nord-orientale piacentina). \nSono preparati disponendo palline di ripieno tra due strati di sfoglia e tagliando attorno al ripieno con appositi stampini metallici, che possono essere circolari o con bordi seghettati; la pressione dello stampo salda assieme i bordi della sfoglia. \n\u00c8 un piatto con radici antiche, gi\u00e0 conosciuto e menzionato dal famoso cuoco rinascimentale Bartolomeo Scappi nel XVI secolo, tramandato di generazione in generazione nelle famiglie. \u00c8 tradizione nel piacentino che durante la vigilia di Natale la famiglia si riunisca per la preparazione degli anolini da consumarsi nel giorno seguente (\"anvein d' Nad\u00e4l\").\nIl piatto \u00e8 ricco ed elaborato, come del resto molti piatti proposti nelle festivit\u00e0 importanti, ma l'insieme degli ingredienti ne fa un piatto raffinato.\nStoria.\nL'anolino nasce sotto forma di pasta ripiena nel XII secolo e viene citato da Salimbene de Adam nel 1284 nella \"Cronica\", ma occorre aspettare sino al XVI secolo perch\u00e9 il piatto venga riproposto nei pranzi di nobili, cardinali e papi da Bartolomeo Scappi. Lo stesso Scappi fornisce la prima ricetta scritta conosciuta degli anolini.\nGli anolini vengono nuovamente riproposti nel 1659 alla mensa del duca di Parma Ranuccio II Farnese come piatto da servire con parmigiano e cappone preparato da Carlo Nascia. Ricompaiono poi sulla tavola del duca Ferdinando di Borbone nel 1793 definiti da Cosimo Meli Lupi di Soragna \"...\"i raviuoli detti nel dialetto nostro anolini\".\" e su quella della duchessa Maria Luigia.\nLa ricetta, un tempo a uso esclusivo delle classi pi\u00f9 abbienti, diviene con il tempo di uso comune anche per le mense delle classi pi\u00f9 povere trasformandosi in piatto tipico della cucina popolare, alla sua diffusione contribuisce in modo importante Pellegrino Artusi.\nRicette.\nLa scelta del diametro degli anolini (da 2 a 4\u00a0cm circa) e del tipo di bordo dipende dai gusti. Generalmente l'anolino piacentino \u00e8 pi\u00f9 piccolo e ha una forma di semicerchio a bordo seghettato, l'anolino parmense \u00e8 normalmente di dimensioni maggiori e di forma circolare, normalmente anch'esso a bordo seghettato.\nIl bordo seghettato possiede il vantaggio di avere una quantit\u00e0 maggiore di sfoglia a parit\u00e0 di ripieno e una tenuta migliore della chiusura rispetto a quello liscio. Un'altra possibile variazione di forma \u00e8 usare una sola sfoglia ripiegata, in modo da avere un solo pezzo di pasta invece che due dischi e una forma non perfettamente circolare.\nQuanto al ripieno, sempre basato su stracotto di carne, ci sono due famiglie di varianti: con la carne dello stracotto, oppure con il solo sugo. \nGeneralmente nella ricetta piacentina il ripieno \u00e8 composto da una base di stracotto di manzo, che ha sostituito la carne di cavallo e maiale usata in passato. Al termine della cottura, la carne e le verdure del fondo di cottura vengono tritate in modo molto fine, aggiungendovi pane, formaggio grana e noce moscata. La ricetta prevede che la cottura debba essere in brodo di ottima qualit\u00e0, preferibilmente di cappone. \nIn Val d'Arda \u00e8 invece diffusa una variante che non contempla la presenza della carne nel ripieno, una versione pi\u00f9 magra quindi, composta da tre differenti stagionature del Parmigiano-Reggiano, pane grattugiato scottato e noce moscata o, in variante, con met\u00e0 Grana Padano e met\u00e0 Parmigiano.\nA quest'ultima preparazione \u00e8 affine quella della zona di Salsomaggiore Terme, di Fidenza e della Bassa parmense, dove il ripieno si prepara solo con pane grattugiato scottato con ottimo brodo ottenuto da uno stracotto di carne, sale, noce moscata, uova e abbondante Parmigiano-Reggiano stravecchio. \nA Parma e dintorni \u00e8 tradizionale scottare il pane con il sugo dello stracotto d'asinina aromatizzato con un vino rosso corposo, anche se c'\u00e8 chi usa carne di manzo, maiale o cavallo (o una combinazione delle precedenti a seconda della tradizione della famiglia), accompagnata da Parmigiano-Reggiano stravecchio, noce moscata e aromi vari, nella ricetta parmense la carne sfruttata dello stracotto non viene inserita nel ripieno.\nData la facilit\u00e0 con cui il ripieno degli anolini sigillati in modo difettoso si disperde nel brodo durante la cottura intorbidendolo e alterandone il sapore, una ricercatezza tradizionale ma non molto comune consiste nello scolare gli anolini a fine cottura e servirli con altro brodo.\nRiconoscimenti.\nSu proposta della Regione Emilia-Romagna il Ministero delle politiche agricole alimentari e forestali ha riconosciuto gli \"anolini\" come uno dei prodotti agroalimentari tradizionali italiani tipici delle province di Piacenza e di Parma con due voci distinte, per tutelare le differenti ricette, affiancate dalla traduzione nei rispettivi dialetti. I marubini sono riconosciuti P.A.T. su proposta della Regione Lombardia.\nLa ricetta della Val d'Arda \u00e8 tutelata con il marchio De.Co. dal comune di Fiorenzuola d'Arda. La ricetta salsese \u00e8 tutelata con il marchio De.Co. dal comune di Salsomaggiore Terme."}
